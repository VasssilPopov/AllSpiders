{"url": "http://www.bnews.bg/article/251751-deputat_na_valeri_simeonov_s_oshte_po_skandalen_post_sreshtu_horata_s_uvrezhdaniya", "text": "\n \r\nДепутатът от \"Обединени патриоти\" и квотата на НФСБ Петър Христов Петров, публикува скандален пост срещу хората с увреждания. \r\n\r\n Петров е известен в средите на НФСБ като наколенкаджията и явно е решил да демонстрира на партийния си вожд Валери Симеонов, че и той като него е без морал. \r\n\r\n Публикуваме и неговия скандален пост без редакция: \r\n  \r\n\"Системата ни убива\"!!! - протестният надслов. \r\nМанипулация?! Да, несъмнено! Защото това е само част от истината. Пълният текст е следният: \"Системата ни убива всеки месец с по 1200 лв\"!!!  \r\nКазионна телевизия БТВ, събота, 9.00:Предаване с надпис - \"Изповед на един уж болен човек\". На екрана млад мъж в силата си, с тъмни очила. Разказва как въпреки слепотата си, се справя успешно с живота . Манипулация??? Да 100%. Обидно е да сложиш надпис пред човек, който не го вижда. Обидно е да го представяш като \"уж болен\". Той не е! Неморално е да го вкарваш в схемата на онази група по-горе, която лъже с протеста си под наслов \"Системата ни убива!\" Онази група не казва цялата истина, тя не иска да се справя с живота, иска от нас да й плащаме пари и то много пари, докато членовете й са живи - майки на деца на по 50-60 години, няма значение.\" \r\n\r\n Петър Петров - Фейсбук \r\n  \r\n \n\t\t\t\t\t\t", "date": "2018.11.08", "title": "Депутат на Валери Симеонов с още по-скандален пост срещу хората с увреждания!"}
{"url": "http://www.bnews.bg/article/251749-nataliya_gurkova_razkri_kakvo_stoi_zad_smartta_na_mazha_y", "text": "\n „Възмутена съм от слуховете, които се разнасят по адрес на мъжа ми. Внушава се, че той е бил престъпник и измамник и едва ли не е заслужил участта си. Не, това не е вярно! Джордже стана жертва на жестоката престъпност в ЮАР, от която никой, за съжаление, не е застрахован. Той просто нямаше късмет и попадна в престрелка”, обяви през сълзи Наталия Гуркова в първото си изявление след сполетялата я трагедия пред \"Уикенд\". \r\n\r\n Наталия едва се сдържала да не заплаче. Красавицата отклонила поканата за интервю с аргумента, че още не е дошло времето. Искала да запази спомена за любимия си мъж само за себе си и близките му. Съмнява се и дали изобщо някога ще дава интервюта повече. „След всичко, което се изговори по негов адрес, не намирам какъвто и да било смисъл да говоря с медиите. Тези, които познаваха Джордже, знаят що за човек беше той. Бохем, красавец, щедър, винаги усмихнат, дори когато има трудности.... На мнението на останалите изобщо не държа. Най-малкото не бе особено етично журналистите да се нахвърлят върху мен и децата ми като лешояди и да пишат лъжи. Повтарям – той не беше бандит, а почтен бизнесмен”, просълзява се Наталия.  \r\n\r\n Тези дни тя изнесе 40 дни на любимия си мъж. Единствената й опора в момента са децата и майка му, с която, противно на слуховете, са в много близки отношения. Заедно организирали погребението и са си опора една на друга. Децата разбрали какво е станало с татко им и в момента с тях работи психолог. В края на септември Мис България Наталия Гуркова загуби съпруга си Джордже Михалевич, който бе убит чрез разстрел от двама маскирани мотористи в близост до Йоханесбург. \r\n\r\n Похитителите проследиха автомобила на черногорския бизнесмен, спрели точно до него на червен светофар и похитили жертвата през страничното стъкло на колата, информираха южноафриканските власти. Не е тайна, че само част от бизнеса на Михалевич беше легален, макар че Наталия винаги го е защитавала и е отклонявала слуховете по негов адрес, дори днес. Една от водещите версии за разстрела на Джордже е свързана с неуредени сметки за наркотрафик и търговия със скъпоценни камъни – нещо, което тя категорично отрича. Подробностите около случая още се изясняват, но според местните медии проблемите на черногореца започнали покрай сенчестите му отношенията с чешкия мафиот Радован Крейчир. \r\n  \r\n \n\t\t\t\t\t\t", "date": "2018.11.08", "title": "Наталия Гуркова разкри какво стои зад смъртта на мъжа й"}
{"url": "http://www.bnews.bg/article/251750-sistemata_na_letishte_sofiya_zaraboti", "text": "\n Системата за летищна информация на полетите на летище София е напълно възстановена и вече функционира нормално, съобщиха от аеропорта, предаде БТА. \r\n\r\n Всички пътници и посетители на летище София могат да се осведомят за разписанието на полетите от мониторите, разположени на Терминал 1 и Терминал 2. \r\n\r\n   \r\n \n\t\t\t\t\t\t", "date": "2018.11.08", "title": "Системата на летище София заработи"}
{"url": "http://www.bnews.bg/article/251722-kichka_bodurova_i_dashterya_y_pokaza_goreshtite_si_bombi_foto", "text": "\n Кичка Бодурова и Кристи Зарпас демонстрират пищни форми в басейна. Двете се съблякоха по бански и събраха очите на присъстващите с пищни форми. \r\n\r\n Кристи, която е с българо-гръцки корени, е израснала в тузарски квартал в Лос Анджелис и няма никакви задръжки. Тя се прочу най-вече с татуировките си, а преди известно време нашумя и с голите си снимки, пише „България днес”. \r\nЗаради кадрите двете с майка й имаха някои спорове, но явно са изгладили отношенията си. „Вижте моята красива сестра”, казва на английски във видео Кристи, визирайки майка си. \r\nВъпреки периодите на смразяване между двете, те отново си остават близки и се разбират. \r\n\r\n Снимката вижте  \r\n  \r\n \n\t\t\t\t\t\t", "date": "2018.11.08", "title": "Кичка Бодурова и дъщеря й показа горещите си бомби (ФОТО)"}
{"url": "http://www.bnews.bg/article/251725-emanuela_imala_afera_s_blagoy_predi_10_godini_vizhte_kakvo_razkriva_pred_veneta_raykova_pevitsata", "text": "\n Ревността, която измъчва Русата Златка под покрива на \"Биг брадър\", е напълно основателна. Изкусителната плеймейтка се побърква от размисли дали гаджето й Благо Георгиев не е хвърлил око на певицата Емануела. \r\n\r\n Оказва се, че свалката между Джизъса и Емануела вече се е случила, и то преди доста години. Запис на несъществуващото вече предаване \"Горещо\" разкрива за аферата между двамата преди 10 години! \r\n\r\n \"Не се стигна докрай. Сваляхме се, пишехме си. Но приятелката му разбра, станаха скандали и нищо не се случи. Нещата се разсъхнаха, без да има нищо\", признава Емануела. Приятелка по това време на Благой е гимнастичката Христина Витанова, която му роди две деца. \r\n\r\n Във видеото Емануела добавя, че Благо е много хубав мъж, тип Дейвид Бекъм. \r\n\r\n \"Намерихме си телефоните, видяхме се на вечеря, имаше и целувки\", разкрива още певицата. \r\n\r\n \"Неговата приятелка разбра и полудя. Беше ми звъняла по телефона. В 2 часа през нощта ми се обади с думите: \"Остава мъжа ми на мира\". После разбрах, че тя си е изнесла багажа, имаше драми. Ако му бях пуснала, щеше да спи с мен\", откровено си признава Емануела. В друго свое интервю, година по-късно, тя пак дава глас на сексуалните си мераци към Благой: \"Бих правила секс с него за една нощ\". \r\n\r\n Години по-късно съдбата среща отново Емануела и Джизъса в къщата в Нови хан. И двамата са сменили куп партньори от първата им среща, но повторна свалка е напълно възможна, пише \"България Днес\". \r\n\r\n  Още първата вечер в къщата Златка полудя от ревност още при първата мисия, която нейният любим трябваше да изпълни заедно с Емануела. По всичко личи, че продуцентите усилено ще работят да засилят любовния триъгълник, който за момента хич не се нрави на Райкова. \r\n \n\t\t\t\t\t\t", "date": "2018.11.08", "title": "Емануела имала афера с Благой преди 10 години! Вижте какво разкрива пред Венета Райкова певицата"}
{"url": "http://www.bnews.bg/article/251748-skandalat_s_pasportnata_mafiya_se_razrastva_v_evropa_nuvel_observatyor_s_nova_publikatsiya_vav_frantsiya", "text": "\n \r\nФренското издание \"Нувел обсерватьор\" публикува нов материал за паспортната мафия. \r\n\r\n Публикацията е със заглавие \"Правосъдието се възползва от случаите на фалшиви националности\". \r\n\r\n Ето и линк към статията: \r\n\r\n Френската медия в прав текст заявява, че от този скандал е заплашен един от вицепремиерите на България, като препраща към публикацията си от месец март тази година. \r\n\r\n Освен това френското издание отново припомня, че опасни престъпници, издирвани от Интерпол се разхождат из Европа с български паспорти и се представят за българи. \r\n  \r\n \n\t\t\t\t\t\t", "date": "2018.11.08", "title": "Скандалът с паспортната мафия се разраства в Европа! \"Нувел обсерватьор\" с нова публикация във Франция!"}
{"url": "http://www.bnews.bg/article/251747-dva_germanski_grada_zabraniha_dizelovite_avtomobili", "text": "\n Германски съд заповяда на Кьолн и Бон да се присъединят към известен брой градове, забранили по-старите дизелови двигатели по улиците си, за да се борят със замърсяването на въздуха, докато правителството се бори да постигне споразумение с автомобилните производители да направят продукцията си „по-чиста“. \r\n\r\n Административният съд в Кьолн реши, че от април 2019 г. Кьолн трябва да забрани колите с най-замърсяващи дизелови двигатели да минават през центъра и по други улици, за да се справи градът с опасно високи нива на емисии на азотен диоксид (NO2). В по-малкия град Бон ограниченията ще се прилагат за две улици. \r\n\r\n Решението, което може да се обжалва, е поредната победа на германската екологична група DUH, която стартира множество съдебни дела, за да принуди местните власти да подобрят качеството на въздуха. \r\n\r\n Главни градски зони, включително в Щутгарт, Франкфурт и столицата Берлин, вече попаднаха под действието на правни решения за намаляване на емисиите, докато Хамбург реши сам да изгони най-лошите замърсители от някои зони, предаде Нова тв. \r\n\r\n Изправено пред засилен публичен гняв, правителството на канцлера Ангела Меркел се опитва да парира непопулярните забрани за шофиране, които обещават не само да предизвикат криза в транспорта, но и да повлияят негативно върху стойността при препродажбата на дизеловите коли. \r\n\r\n Дизеловите двигатели са подложени на интензивен контрол, след като Volkswagen призна, че през 2015 г. е инсталирал софтуер за измама в милиони автомобили, което устройство проверява отделяните емисии. \r\n\r\n Измамата прави автомобилите далеч по-малко замърсяващи в лабораториите, отколкото са на пътя, и подозрения за подобни трикове са се разпрострели и върху други автомобилни производители. \r\n\r\n Но могъщите гиганти на страната са упорити в отказа си да подпишат сметката за почистване на дизелови двигатели, за да ги приведат в съответствие със законите на ЕС. \r\n\r\n Правителството иска автопроизводители като Daimler, VW и BMW да плащат за хардуерни поправки, за да модернизират старите дизелови двигатели с по-ефективни системи за третиране на отработените газове. \r\n\r\n Но производителите на автомобили досега реагираха предимно чрез предлагането на софтуерни подобрения за по-нови дизелови двигатели и бонуси при търговията. \r\n\r\n Меркел също подкрепя предложения закон, който освобождава градовете от забрана на дизеловите коли, когато са регистрирани само \"незначителни\" нарушения на законовите ограничения при отработените газове. \r\n\r\n Общо 65 германски града регистрират миналата година нива на NO2, които надхвърлят европейските норми от 40 микрограма на кубичен метър въздух. \r\n \n\t\t\t\t\t\t", "date": "2018.11.08", "title": "Два германски града забраниха дизеловите автомобили"}
{"url": "http://www.bnews.bg/article/251746-zhitelite_cherven_bryag_ne_iskat_kmeta_si", "text": "\n Протест в Червен бряг – напрежението ескалира, след като в края на октомври мостът край града пропадна, а ремонтът все още не започва. \r\n\r\n Около 50 човека от града се събраха на протеста, за да поискат оставката на кмета Данаил Вълов заради частичното бедствено положение в града. \r\n\r\n По моста трудно преминават възрастни хора, както и учениците. Невъзможно е преминаването на коли. \r\n\r\n По думите на жителите на Червен бряг положението в целия град е бедствено – правят се ремонти, които текат твърде мудно. \r\n\r\n Кметът Данаил Вълов определи искането за оставка като твърде голяма амбиция на малко хора и каза, че няма да я подаде. \r\n \n\t\t\t\t\t\t", "date": "2018.11.08", "title": "Жителите Червен бряг не искат кмета си "}
{"url": "http://www.bnews.bg/article/251731-izpisaha_selena_gomes_ot_psihiatriyata", "text": "\n Поп певицата Селена Гомес е изписана от психиатричната клиника, в която влезе преди около месец, съобщи сайтът TMZ. Макар изданието по-късно да премахна статията си, според слуховете изпълнителката на Back To You вече се чувства по-добре и е напуснала центъра за ментално възстановяване. \r\n\r\n Припомняме, че Гомес бе доброволно прехвърлена към психиатрично отделение, след като в рамките на едва няколко седмици бе постъпила два пъти в болница поради влошено здравословно състояние. Певицата се сблъсква със здравословни проблеми заради усложнения от трансплантацията на бъбрек от миналата година, които се проявяват чак сега, цитира \"Монитор\". \r\n\r\n От притеснението 26-годишната красавица, която през септември направи втората си визита у нас, е получила паник атака. Провежданото лечение от медицинското заведение бе диалектическо поведенческа терапия. „Тя сама осъзна, че трябва да потърси допълнителна помощ за емоционалното си състояние“, разказа тогава неин близък пред сп. People. \r\n  \r\n \n\t\t\t\t\t\t", "date": "2018.11.08", "title": "Изписаха Селена Гомес от психиатрията"}
{"url": "http://www.bnews.bg/article/251729-zhenata_na_asen_blatechki_mu_krashnala_s_kolega", "text": "\n Жената на актьора Асен Блатечки – Катерина Горанова, му кръшнала със свой колега, шушукат пред „Галерия“ столични клюкари. Според слуха режисьорката хлътнала по по-млад и доста привлекателен колега, с когото имали кратка афера. Когато Блатечки научил, побеснял от ревност. Въпреки че самият той преди няколко години изневери на Горанова с Диляна Попова и й направи бебе, не могъл да прости на жена си. „Няма такова нещо“, отрекоха категорично близки до режисьорката. По думите им Асен и Горанова са в прекрасни отношения. Междувременно друг упорит слух обикаля светските среди. По време на ВИП парти в столично заведение екранният ас бил забелязан да се гушка заедно с Диляна Попова, без да се притеснява от чуждите погледи. „Може би наистина вече са се разделили с жена си“, заключват в актьорските среди. \r\n  \r\n \n\t\t\t\t\t\t", "date": "2018.11.08", "title": "Жената на Асен Блатечки му кръшнала с колега"}
{"url": "http://www.bnews.bg/article/251736-megan_nyama_da_obleka_roklya_na_viktoriya_bekam", "text": "\n Въпреки че Виктория и Дейвид Бекъм бяха гости на сватбата ѝ, Меган Маркъл не е фен на роклите на дизайнерката.Меган Маркъл се превърна в истинска модна икона заради безупречния си стил и всичко, което облича, се превръща в тенденция, следвана от хилядите ѝ фенове. \r\n\r\n Херцогинята на Съсекс има вкус и принципи, на които държи, когато става дума за облеклото ѝ, пишат от Miss Bloom. Пред Harper's Bazaar Меган споделя: \r\n\r\n \"Научих се, че не всичко, което изглежда добре на закачалката, ще изглежда добре и върху мен.\" \r\n\r\n Оказва се, че моделите на Виктория Бекъм също спадат към тази категория дрехи, изглеждащи добре само на закачалката: \r\n\r\n \"Колкото и да ми харесва марката ѝ, няма как да облека нейна рокля - просто нямам дългия торс, необходим за носенето на такава рокля.\" \r\n\r\n Херцогинята не таи лоши чувства към Виктория, а всичко е въпрос на личен избор и вкус. Меган предпочита да носи рокли, които да съчетае с равни обувки и тъй като е ниска, трябва да внимава как съчетава дрехите си. \r\n \n\t\t\t\t\t\t", "date": "2018.11.08", "title": "Меган: Няма да облека рокля на Виктория Бекъм\r\n"}
{"url": "http://www.bnews.bg/article/251720-rachkov_si_prisadi_kosa_za_30_bona", "text": "\n Димитър Рачков си е присадил коса, като броил за естетичната процедура около 30 000 лева. Суетният актьор обаче по никакъв начин не искал някой да узнае, че и той е станал подвластен на новата мода сред мъжете – да си присаждат коса, за да прикриват олесяващото си теме. Комикът се подмладил още преди 5 години в разгара на любовната си връзка с Мария Игнатова, твърдят нашите източници, писа „Уикенд“. \r\n\r\n Всъщност в момента на Рачков дори не му се налага да се боядисва, както прави колегата му водещ от „Господари на ефира” Васил Василев-Зуека. Блясъкът на прическата му идва просто от гела, който използва преди сценичните си изяви, твърдят стилисти. При свръх модерните процедури по присаждане на коса вече не е нужно да си вапцваш космите, когато остаряваш. Няколко години те растат в цвета, в който са присадени. \r\n\r\n Бургазлията използвал факта, че преди 5 години като водещ на „Като две капки вода” заедно със Зуека бяха обръснати в името на високия рейтинг на шоуто. Още тогава Митко вече започнал да оплешивява и това удряло по високото самочувствие на не особено високия комик. Затова малко след края на имитаторското предаване водещият си имплантирал косми на главата, като се доверил на чуждестранна клиника и на супер модерна и скъпа процедура, която дава мигновени резултати, без да се налага дълго чакане на ефекта. За да бъде запазено всичко в тайна популярният актьор пътувал до чужбина, тъй като знаел, че у нас няма как да не го разпознаят. \r\n\r\n Дори близки приятели и колеги на водещия на „Господари на ефира” не заподозрял, че той е с фалшив перчем, тъй като се усетил рано и предприел навреме мерки да заличи белезите на времето върху лицето си. \r\n\r\n Пет години по-късно баджанакът на Рачков – продуцентът Евтим Милошев си присади коса, като шашна всички с визията си, след като дълго време се носеше гологлав. А в светските среди подмятат, че актрисата и сценаристка Христина Апостолова се е уредила и двамата й мъже да бъдат с присадена коса. \r\n \n\t\t\t\t\t\t", "date": "2018.11.08", "title": "Рачков си присади коса за 30 бона"}
{"url": "http://www.bnews.bg/article/251744-otkrivat_telefon_za_signali_za_remontite_v_sofiya", "text": "\n Компенсации за загубите, които търпят заради ремонта на „Графа“, искат търговците там. Продължителните ремонтни работи, както и поредицата от ремонти на ремонта накара част от търговците сами да премахнат загражденията пред магазините си, тъй като клиентите им нямат възможност да стигнат до тях вече месеци. Според Малина Едрева, председател на групата на ГЕРБ в Столичния общински съвет, проблемът е по-скоро комуникационен. За да се разреши, от Общината инициират среща с бизнеса в петък, 9 ноември. \r\nИлиана Агопова има заведение за бързо хранене на \"Графа\". От години тя не само работи, но и живее на ремонтиращата се в момента улица. Местожителството й обаче скоро може да се промени. \"На този етап, както сме отворили, собственоръчно махнахме загражденията отпред, за да можем да работим, защото работниците затварят и никой не може да припари до нито един търговски обект в редицата. Загубите са огромни. Имаме много голям кредит, заложила съм си жилището и може да го загубя\", каза Агопова. \r\n\r\n Тя напомни, че трябва да плаща заплати на служителите - човека в кухнята и две продавачки, а и собствениците работят, защото не могат да си позволят да назначат още хора. По отношение на клиентите каза, че \"в лабиринтите се лутали по десетина - двадесет човека\", които стигали до заведението. Тя не приема като компенсация очакванията на общинските власти за нарастване на потока от хора в района след ремонта. И напомня, че преди ремонта имали десетки посетители само за обяд. Заради всичко това Илиана и нейни колеги искат компенсации. \r\nСпоред Малина Едрева от групата на ГЕРБ в Общинския съвет обаче, проблемът е изцяло комуникационен, тъй като районният кмет не е информирал работещите и живеещите в района какво се обсъжда на оперативките при кмета Йорданка Фандъкова. Затова и се предлагат решения. \r\n\r\n \"Първо, откриваме нарочен телефон за сигнали, който ще функционира само за този мащабен ремонт в центъра на София и ще бъде в рамките на срока на изпълнение за договора. Освен това, специално отваряме Фейсбук страницата на \"Транспорт за София\", за да можем да информираме за етапите и всичко, което е свързано със следващите стъпки по изпълнението на проекта. Имейл също ще бъде открит за сигнали за ремонта и мислим за още няколко мерки, които да подобрят комуникацията\", каза Едрева и допълни: \"Възможните компенсации трябва да бъдат внимателно прегледани, така че не ме карайте да кажа какво може да се случи, защото мога да кажа нещо, което след това не е възможно по закон и прокуратурата да се самосезира\".  \r\n\r\n Какви са възможните по закон компенсации ще стане ясно на среща между търговците и Общината утре в 18 часа в Столичната библиотека, предаде Дарик. \r\n \n\t\t\t\t\t\t", "date": "2018.11.08", "title": "Откриват телефон за сигнали за ремонтите в София"}
{"url": "http://www.bnews.bg/article/251745-rosen_zhelyazkov_shte_misli_do_drugata_sedmitsa_dali_da_prieme_ostavkite_v_bdzh", "text": "\n Министърът на транспорта Росен Желязков обяви на специална пресконференция, че ще обяви през следващата седмица дали ще приеме или ще отхвърли подадените оставки от изпълнителния директор на БДЖ Владимир Владимиров, финансовия директор Филип Алексиев и председателя на Съвета на директорите на \"Холдинг БДЖ\" и зам.-министър на транспорта Велик Занчев. \r\n\r\n По-рано стана ясно, че тримата са сложили подписи под молби за напускане след заседание на борда късно снощи, след като деловодството на Министерството на транспорта е било вече затворено. \r\n\r\n \"В никакъв случай оставките не са оценка за тяхната работа. По-скоро това е моето разбиране за отговорността. Ще преценя дали да уважа през следващите дни заедно или поотделно всяко едно от заявленията. Следващата сряда ще запозная и комисията по транспорт в Народното събрание с информация по този въпрос\", каза транспортният министър. \r\n\r\n По думите на Росен Желязков, още при встъпването му в длъжност е взел под внимание приоритетната тема със състоянието и развитието на БДЖ. \r\n\r\n \"На нарочна среща с шефовете на холдинга и дъщерните дружества - \"БДЖ-Пътнически превози\" и \"БДЖ-Товарни превози\" бях запознат с текущите въпроси, като бях уверен, че няма никакви индикации за проблеми на дружествата с подвижния състав и графика на движение на влаковете, с изключение на обичайните проблеми с обществените поръчки за нов подвижен състав и процедурите за обжалването им. Същевременно от ръководствата на дружествата, подчинени на холдинга, се твърди, че има лоша комуникация и проблеми при работа в екип\", коментира Росен Желязков, пише Дир.бг. \r\n\r\n Той припомни, че на 24 октомври е назначил одит в двете дъщерни дружество от звеното за вътрешен одит на Министерство на транспорта. Одиторите проверяват графика за движение на влаковете и правят анализ на състоянието на подвижния състав. Срокът за приключване на одита е 40 дни. \r\n\r\n \"Неясно за мен в медийното простраство се появи информация за доклад, който е свързан с проблеми в холдинга, депозиран пред борда на директорите на \"Холдинг БДЖ\" и в него се говори за лоша комуникация между членовете на борда на директорите. Аз не разполагам с този доклад, като от публикации разбрах, че такъв е изпратен до мен, което не е така, както и до ДАНС. Днес в разговор с директора на ДАНС това също бе опровергано\", каза още транспортният министър.  \r\n\r\n Според медийни публикации, докладът е от директора на БДЖ Владимир Владимиров и в него се говори за злоупотреби при обществените поръчки, некачествени ремонти и липса на надежден подвижен състав. По непотвърдените данни, Владимиров обвинил директно Велик Занчев за трагичното състояние на железопътната компания.  \r\n\r\n   \r\n \n\t\t\t\t\t\t", "date": "2018.11.08", "title": "Росен Желязков ще мисли до другата седмица дали да приеме оставките в БДЖ"}
{"url": "http://www.bnews.bg/article/251740-arestuvaha_mazh_podgotvyal_pokushenie_sreshtu_ispanskiya_premier", "text": "\n Испанската полиция е осуетила планирано нападение срещу министър-председателя Петро Санчес, предаде ДПА, като се позова на властите. \r\n\r\n Полицията в автономната област Каталуния заяви в Туитър, че е арестувала мъж, който \"искал да убие\" Санчес, и е открила голямо количество оръжия в дома му. \r\n\r\n Мъжът е бил арестуван преди три седмици в каталунския град Тераса по подозрение в планиране на нападение, каза полицията в отделно изявление в Барселона. \r\n\r\n Твърди се, че 63-годишният мъж е искал да отмъсти за плановете на испанското правителство да ексхумира и премести тленните останки на някогашния диктатор Франсиско Франко, който от смъртта си през 1975 г. е погребан във внушителен мавзолей в мемориален комплекс на северозапад от Мадрид, предава БТА. \r\n\r\n Мъжът имал разрешително за намерените в дома му оръжия. Той работел в частна охранителна компания. Полицията открила 16 огнестрелни оръжия, включително снайперистки пушки и автомат. \r\n\r\n Според медийни информации мъжът обявил в социалните мрежи, че планира да убие Санчес. \r\n\r\n Каталунските власти заявиха, че той вече е бил изправен пред съдия и в момента се намира в затвор в Тераса. \r\n \n\t\t\t\t\t\t", "date": "2018.11.08", "title": "Арестуваха мъж, подготвял покушение срещу испанския премиер"}
{"url": "http://www.bnews.bg/article/251739-zaharta_e_glavniyat_vinovnik_za_brachkite", "text": "\n Никой не е застрахован от появата на бръчки. Те обаче невинаги са в резултат от годините, а по-скоро от лоша грижа за кожата и от прекаленото похапване на сладки неща. Ние се притесняваме как захарта ще повлияе на фигурата ни, но не допускаме, че тя има отрицателен ефект и върху кожата на лицето ни. \r\nСпоред учените жените не трябва да се притесняват толкова за размера на дрехите си, колкото за бръчките по лицето, които сладкото причинява. Проучванията сочат, че захарта е най-големият враг на кожата. Остаряването и бръчките се случват, когато кръвната ни захар е прекалено висока. Тогава кожата започва да губи своята еластичност и колаген. \r\nСпоред някои дерматолози отстраняването на сладкишите от дневното меню ще ни помогне да изглеждаме 10 години по-млади. Така че, колкото и изкушаващо да ни изглежда парчето торта, трябва да се замислим преди да го изядем цялото. \r\n\r\n Друго изследване даже сочи, че последствията от отказа на сладко са сходни с последствията от отказа на наркотици. Хората стават депресирани и губят настроението си за дълго време. \r\n\r\n Според учените захарта е символ на любов, защото първата храна, която сме приели като бебета е майчината кърма, която съдържа лактоза или млечна захар. Затова почти няма човек, който да не обича сладко. \r\n\r\n Да променим вкусовете си изисква време, така че оказването от десертите трябва да стане постепенно. \r\nА ако не можете напълно да се лишите от сладкото удоволствие в живота, опитайте да го замените с плодове. \r\n \n\t\t\t\t\t\t", "date": "2018.11.08", "title": "Захарта е главният виновник за бръчките"}
{"url": "http://www.bnews.bg/article/251724-ek_nastoyava_da_balgariya_da_vavede_direktivata_za_kachestvo_na_vazduha_mozhe_da_se_stigne_do_sad", "text": "\n Европейската комисия настоятелно призовава България да въведе директивата за качеството на въздуха, както и да въведе изцяло правото на ЕС за временната забрана и изземане на средствата и облагите от престъпна дейност. \r\nЕК призова България и Чехия да приведат своето законодателство за качеството на въздуха в съответствие с европейските правила. Двете държави показват пропуски във въвеждането на няколко разпоредби на директивата в своето законодателство, като някои важни принципни разпоредби не са отразени правилно в националното право. \r\nСъгласно общностното законодателство държавите от ЕС са длъжни да предприемат подходящи мерки за свеждане до минимум на продължителността на времето на превишаване на допустимите стойности. Комисията изразява загриженост за определението в законодателство на България, което не отговаря на това изискване. \r\nБългария и Чехия получават официални уведомителни писма с двумесечен срок за отговор. Ако държавите не отговорят, ЕК може да реши да изпрати мотивирано становище, се посочва в съобщението. \r\nЕК призова още България и Румъния да въведат изцяло правото на ЕС за временната забрана (замразяване/запор) и изземане (конфискация) на средствата и облагите от престъпна дейност. \r\n\r\n С директивата се установяват минималните правила за обезпечаването на имущество при възможно последващо изземане и за отнемането на имущество при наказателни дела. Благодарение на действащите разпоредби на ЕС това улеснява националните власти при отнемането и възстановяването на средствата и облагите от престъпна дейност в ЕС, се посочва в съобщението. \r\nСпоред законодателството на ЕС \"облаги\" е всяка икономическа изгода, придобита пряко или косвено в резултат на престъпна дейност, а \"средства\" - всяка собственост, използвана или предназначена за използване за извършване на престъпна дейност. Запорът и отнемането на собственост, придобита чрез престъпна дейност, лишават престъпниците от тяхното незаконно придобито имущество. Това е много важно средство за борба с организираната престъпност и начин да се прекрати \"изпирането на облаги\" от престъпна дейност и повторното им влагане в законни или незаконни бизнес дейности. \r\nДържавите от ЕС трябваше да въведат директивата в националното си законодателство до 4 октомври 2015 година. България и Румъния не са изпратили уведомления до ЕК за национални мерки. Затова днес ЕК реши да изпрати мотивирани становища. България и Румъния разполагат с два месеца за отговор, а в противен случай ЕК може да реши да отнесе въпроса до Съда на Европейския съюз, се посочва в съобщението. \r\nМеждувременно Европейската комисия съобщи, че е решила да изпрати официално уведомително писмо на България за неправилното прилагане на законодателството в областта на убежището. Комисията е установила, че недостатъците в българската система за предоставяне на убежище и свързаните с нея помощни услуги са в нарушение на директивите за процедурите за убежище, за условията на приемане и Хартата на основните права. \r\nОпасенията се отнасят до настаняването и законното представителство на непридружени непълнолетни; правилното откриване и подпомагане на уязвими кандидати за убежище; предоставянето на подходяща правна помощ; задържането на кандидати за убежище и защитните мерки в рамките на процедурата по задържане. \r\nАко България не предприеме действия в следващите два месеца, ЕК може да изпрати мотивирано становище по този въпрос, се посочва в съобщението. \r\n \n\t\t\t\t\t\t", "date": "2018.11.08", "title": "ЕК настоява да България да въведе директивата за качество на въздуха, може да се стигне до съд"}
{"url": "http://www.bnews.bg/article/251727-vizhte_kak_izglezhda_kashtata_muzey_na_levski_snimki", "text": "\n Фотографът Божидар Чоторов публикува във Фейсбук кадри от къщата-музей на Васил Левски в с. Батулци, община Ябланица, област Ловеч, които не могат да оставят равнодушен нито един българин, който поне малко милее за историята на народа си. Ето какво обясни авторът на снимките:  \r\n\r\n \"В тази къща (която е паметник на културата) през 1871 г. Апостолът на свободата основава един от първите революционни комитети в страната. В музейната сбирка са се помещавали оръжията на комитетските дейци и някои от вещите на Апостола. След поредица от кражби оцелелите ценни експонати са иззети, а другите са безследно изчезнали. Последният запис в книгата за посещения е от 1998 г., след което музеят затваря врати и остава на произвола на съдбата… \r\n\r\n Въпреки отпуснатите преди няколко години от Министерството на културата на община Ябланица 24 000 лева за спешен ремонт единствените „ВИДИМИ РЕЗУЛТАТИ“ са новите информационни табели, насочващи туристите към нея. В момента сградата е в окаяно състояние и се руши с всеки изминал ден.\" \r\n\r\n По информация на Тодор Тодоров от инициативен комитет по възстановяването на къщата-музей, въпреки тяхното желание и безвъзмезден труд, без цялостен проект за реставрация и подпис от културното министерство ремонтът няма как да започне и да се осъществи, пише БЛИЦ. \r\n\r\n \r\n  \r\n \n\t\t\t\t\t\t", "date": "2018.11.08", "title": "Вижте как изглежда къщата-музей на Левски! (СНИМКИ)"}
{"url": "http://www.bnews.bg/article/251728-topchengeta_zavzemat_pozitano_20", "text": "\n Бивши полицейски кадри превземат \"Позитано\" 20, като биват назначавани начело на ключови отдели, съобщава \"24 часа\", като се позовава на собствени източници. Първата е шефката на отдел \"Кадри\" в соццентралата Ели Спасова, която е работила преди години първо в 4-о РПУ, след това е била временно изпълняващ длъжността шеф в 6-о, а накрая и зам.-шеф в същото управление с ресор кадрова политика. После напуска системата. \r\n\r\n Спасова е назначена в БСП още в края на миналата година и според запознати е много близка с Корнелия Нинова. Решението за попълването на администрацията в централата е на лидерката и не е необходимо гласуване от Националния съвет. \r\n\r\n Начело на деловодството на червената партия е друг виден полицейски кадър - Бисер Велков. През май 2015 г. той е изтеглен от 9-о РПУ и назначен от тогавашния вътрешен министър Румяна Бъчварова за шеф на 6-о. Представен е пред служителите на управлението лично от тогавашния шеф на СДВР и настоящ министър Младен Маринов, който го описва като \"професионалист с безупречна репутация, подготвен много добре, отговорен\". Пет месеца по-късно обаче той е изпратен в Перник. \r\n\r\n Третото име е на Росен Стойнов, който щял да поеме \"Човешки ресурси\". Той е заемал същия пост в 4-о РПУ, но през 2002 г., след операция от \"Вътрешна сигурност\" на МВР е задържан заедно със свои колеги заради рекет за такса спокойствие на заведения. След това е оправдан от всички съдебни инстанции. Другари обаче твърдят, че не става дума за провинилото се ченге, а за друг кадър със същото име. Сегашният шеф на отдела Петко Трендафилов е пред пенсия и е обещал да обучава наследника си до Нова година. \r\n \n\t\t\t\t\t\t", "date": "2018.11.08", "title": "Топченгета завземат \"Позитано\" 20"}
{"url": "http://www.bnews.bg/article/251730-konpi_podhvana_i_bivsh_shef_na_vazduhoplavaneto", "text": "\n Комисията за борба с корупцията е установила конфликт на интереси по отношение на бившия директор на \"Гражданска въздухоплавателна администрация\" Минчо Цветков. Решението на комисията е публикувано на сайта й. \r\n\r\n За Цветков е установено още, че не е подал декларация по Закона за предотвратяване и установяване на конфликт на интереси. Става дума за Удостоверение за одобрена организация за обучение през 2014 г. \r\n\r\n Разследването на КПКОНПИ е по сигнал от 2015 г. за това, че Цветков, като Главен директор на ГД ГВА, в периода септември 2011 г. - януари 2014 г. е тренирал и проверявал български и чужди пилоти в работно време. За това той е получавал между 45 евро и 65 евро на час. Сесиите за тренировка били по 4 часа, а за проверка по 2 часа. \r\n\r\n От документите на КПКОНПИ става ясно, че Цветков не е отишъл на изслушването в комисията, а е предоставил писмено възражение на сигнала срещу него. \r\n\r\n Комисията е установила, че Цветков е имал гражданско-правни отношения с частна фирма. Както и, че е извършвал проверки и тренировки по заявления на български и чуждестранни лица в тази фирма. За това той получавал съответно възнаграждение, което води до извод за наличие на свързаност между него и юридическото лице, се казва в решението на комисията. \r\n\r\n От събраните данни е станало ясно, че Цветков е имал отношения с фирмата повече от четири години, а размерът на изплатеното в този период възнаграждение е бил 59 182.32 лева без данъците. \r\n\r\n Установено е още, че от упражнените от него властнически правомощия е реализирана нематериална облага за същата фирма, изразяваща се в помощ и подкрепа. \r\n \n\t\t\t\t\t\t", "date": "2018.11.08", "title": "КОНПИ подхвана и бивш шеф на въздухоплаването"}
{"url": "http://www.bnews.bg/article/251738-prokuraturata_razkri_zashto_iska_imunitetite_na_shestimata_deputati", "text": "\n Спецпрокуратурата е завела досъдебно производство на 31 август тази година по   Извършена е проверка и в ДАНС и в публичните регистри за пране на пари в особено големи размери. \r\n\r\n Това заяви на извънреден брифинг говорителката на прокуратурата Румяна Арнаудова.   \r\n\r\n \"През 2012 година е взето решение за създаване на съвместно дружество, което е една офшорна компания, регистрирана през 2011 година на Вирджинските острови. То се казва \"Офроуд\" ООД. Една от компаниите участва с 320 000 лева\", каза тя.  Установили сме, че новообразуваното дружество е открило банкова сметка в КТБ имало е и разплащателна сметка. Елена Йончева е била управител на новото дружество и тя е могла да разполага със сумите\", каза Арнаудова. \"Сумата от 320 000 е постъпила по сметката на \"Офроуд\". Как са изразходвани тези средства след това, с които е имала възможност да оперира само Елена Йончева, разследването не може да установи, докато не бъде снет имунитета на народния представител”, каза Арнаудова. \r\n\r\n \"Предстои разкриване на данъчна-осигурителна тайна, на банкова тайна и всичко, което ще засегне пряко правата на народните представители, чиито имунитет бе поискано да бъде отнет. Искаме да стигнем до верни и правилни изводи”, каза тя и добави, че предстои много работа. Ако НС даде разрешение за възбуждане на наказателно производство, ще бъдат повдигнати по още едно обвинение на тримата депутати от „Воля“. \r\n\r\n Без да се изменя вече повдигнатото им обвинение за изнудване. За депутатите от „Воля“ това е едно и също съдебно производство. Същото, за което миналата година тримата дадоха съгласие да се провежда наказателно производство“, обясни тя. „Бяха разпитани още свидетели, собственици на аптеки, които потвърдиха за упражнена спрямо тях принуда“, заяви Румяна Арнаудова. \r\n\r\n „В момента не сме изправени пред изменение на обвинението. Касае се за същото обвинение с ново престъпление“, посочи говорителят на главния прокурор. „За това главният прокурор внесе искане за снемане на имунитетите им“, коментира Румяна Арнаудова. „За тези престъпления се предвижда повече от 3 години „лишаване от свобода“, каза още тя. Докато изпълнителен директор на Специализираната болница за активно лечение на хематологични заболявания в София е бил Георги Михайлов от БСП са натрупани задължения в размер на повече от 24 млн. лева\", обясни още Арнаудова. \r\n\r\n „Приложени са и договори само и единствено подписвани от него. Договорите са оценени като явно неизгодни сделки“, заяви тя. „Има извършена безстопанственост, действията му не защитават в пълна степен интересите на болничното заведение“, посочи прокурор Румяна Арнаудова и уточни, че за да продължи разследването е необходимо снемането на имунитета на Георги Михайлов. \r\n  \r\n \n\t\t\t\t\t\t", "date": "2018.11.08", "title": "Прокуратурата разкри защо иска имунитетите на шестимата депутати!"}
{"url": "http://www.bnews.bg/article/251726-stoyanka_mutafova_se_vrashta_na_stsenata_nishto_mi_nyama_malko_preuvelichiha", "text": "\n Стоянка Мутафова отново на сцена, няма намерение да си дава почивка.  Стоянка Мутафова се азвърна на театралната сцена. Госпожа Стихийно бедствие, както е популярна легендарната актриса,  заяви пред Нова телевизия, че няма намерение да си дава почивка и опроверга информациите от преди дни, че слиза от театралната сцена за кратка пауза. \r\n\r\n „Малко преувеличиха – коментира Мутафова. - Имам една рана на крака, която много мъчно заздравява. Нямам намерение да се отказвам. Недай си боже да се случи нещо! Не трябва да предизвиквам съдбата. Мен ме хвана малко яд”. \r\n \n\t\t\t\t\t\t", "date": "2018.11.08", "title": "Стоянка Мутафова се връща на сцената: Нищо ми няма, малко преувеличиха! "}
{"url": "http://www.bnews.bg/article/251732-makedoniya_prie_parva_popravka_v_konstitutsiyata_si_za_novoto_ime", "text": "\n Първата предложена поправка в македонската конституция, с която се предлага замяна на името Република Македония с Република Северна Македония, бе гласувана днес в парламентарната комисия по конституционните въпроси с 10 гласа \"за\" и пет против, предаде агенция МИА. \r\n\r\n С поправката името се заменя навсякъде в конституцията с изключение на член 36, където има исторически аспект, предава БТА. \r\n\r\n На втория ден от дебатите опозицията повторно обвини, че целият процес на промяна на името и на конституцията е протекъл непрозрачно и без консенсус и не е зачетена волята на народа, изразена на референдума. Опозицията предложи с друга поправка да се осигури защита на всичко, което означава промяната на конституционното име. \r\n\r\n Комисията продължава дебатите по втората поправка, с която в преамбюла на конституцията решенията на АСНОМ /Антифашисткото събрание за народно освобождение на Македония/ се заменят с прогласа на АСНОМ и се добавя Охридският мирен договор. \r\n \n\t\t\t\t\t\t", "date": "2018.11.08", "title": "Македония прие първа поправка в Конституцията си за новото име"}
{"url": "http://www.bnews.bg/article/251735-trimata_ot_dabch_ostavat_zad_reshetkite", "text": "\n Апелативният специализиран съд остави в ареста вече бившия председател на Държавната агенция за българи в чужбина Петър Харалампиев.  \r\n\r\n В ареста остава и главният секретар на агенцията Красимир Томов. \r\n\r\n В началото на заседанието днес адвокатът на третия задържан Марко Стойов, каза че оттеглят жалбата срещу определението на спецсъда, т.е. сам приема постоянния си арест и не го оспорва. \r\n \n\t\t\t\t\t\t", "date": "2018.11.08", "title": "Тримата от ДАБЧ остават зад решетките"}
{"url": "http://www.bnews.bg/article/251716-puhkavata_vekilska_slabee_na_garba_na_bi_ti_vi", "text": "\n Мариана Векилска се кани да отслабва с лични треньори, психолози и консултанти по хранене, без да им плаща и стотинка. Водещата от Би Ти Ви е набутала в телевизията всички специалисти, които ѝ помагат да свали килограми. Единствената ѝ цел била да получава услугите им на аванта, писа „Уикенд“. \r\n\r\n Тъй като е в телевизията от памтивека, Мариана имала картбланш да прави, каквото си поиска в първия час на предаването „Тази събота и неделя”. Понеже е водеща между 8 и 9 сутринта, рейтингите ѝ клонели към нулата. Ето защо никой в ръководството на медиата не се интересувал с какво Векилска пълни своето време, стига да не е нещо скандално, което да навреди на имиджа на предаването. Тя пък от своя страна се възползвала максимално от „намалението”, за да кани своите консултанти и по този начин да им прави безплатна реклама пред малкото зрители, които включват телевизорите си, за да я гледат.  \r\n\r\n Именно затова напоследък часът на Векилска е пълен със съвети как да се тренира правилно, как да се приготвя здравословна храна с малко калории и как да притъпиш чувството си за глад. Водещата била маниачка по темата, макар и засега само на теория. Някои от консултантите, които ползва, дори имат постоянни рубрики в предаването. Твърди се, че такъв бил случаят с психоложката Магдалена Ангелова, известна още като „Маги на Слави Трифонов”. \r\n\r\n Векилска от години я познавала и ползвала услугите ѝ, а сега ѝ дала рубрика, за да не ги заплаща. Треньор на име Борислав Лазаров също има рубрика, в която занимава зрителите с теми като „Как да си направим полезен шоколад”. Екипът бил възмутен, но ръководството на канала не правело нищо, за да спре тази явна злоупотреба от страна на водещата.  \r\n \n\t\t\t\t\t\t", "date": "2018.11.08", "title": "Пухкавата Векилска слабее на гърба на Би Ти Ви"}
{"url": "http://www.bnews.bg/article/251723-darzhavata_specheli_delo_v_strasburg_za_razrushenite_romski_kashti_v_garmen", "text": "\n С решение, което беше обявено на 25 октомври т.г., Европейския съд по правата на човека /ЕСПЧ/ отхвърли оплакванията на жалбоподателите по делото \"Айдаров и други срещу България\", съобщиха  правосъдното министерство. \r\n\r\n Жалбоподателите - семействата Айдарови и Илиеви, български граждани от ромски етнически произход - живеят в кв. \"Кремиковци\", община Гърмен. Земята, върху която се намира кварталът, е общинска и земеделска. През 2011 г. ДНСК констатира че постройките, в които живеят жалбоподателите, са незаконни и издава заповеди за премахването им. Господин Айдаров обжалва заповедта. Благоевградският административен съд отхвърля жалбата, като постановява, че жилището е построено на общинска земя, без необходимите строителни книжа и не може да бъде узаконено, тъй като земята е земеделска и за нея никога не е издаван подробен градоустройствен план. Първоинстанционното съдебно решение не е обжалвано. Другият жалбоподател не подава жалба до съда. \r\n\r\n През 2013 г. ДНСК спира изпълнението на заповедите до решаването на проблема с пренастаняването на живеещите в района. През 2015 г., след получено писмо от областния управител на Благоевград, провокирано от сблъсъци между ромското население на квартал \"Кремиковци\" и жителите на Гърмен, ДНСК отправя покани до Айдаров и Илиев за доброволно изпълнение на заповедите за премахване. След изтичане на срока за изпълнение ДНСК ангажира фирма за събаряне на постройките между 13 и 24 юли 2015 г. \r\n\r\n Жалбоподателите оспорват пред административния съд действията по изпълнението на заповедите, като твърдят, че постройките представляват техни единствени жилища и че разрушаването им ще засегне по непропорционален начин правото им на зачитане на личния живот и жилище. Съдът отхвърля жалбите. На 7 септември 2015 г. жилището на семейство Айдарови е разрушено. Разрушаването на жилището на семейство Илиеви е отлагано неколкократно и все още не е изпълнено. \r\n\r\n Пред ЕСПЧ жалбоподателите твърдят, че разрушаването на домовете им би представлявало непропорционална намеса в правото им на личен живот, жилище и мирно ползване на техните притежания, както и че не разполагат с ефективно средство за защита. Твърдят също, че предприетите спрямо тях мерки са били дискриминационни и че решението за разрушаване на къщите им противоречи на забраната за нечовешко и унизително отношение. \r\n\r\n След като разглежда подробно възраженията по допустимост на държавата, Европейският съд отхвърля всички оплаквания като недопустими. Съдът изследва подробно вътрешноправните средства за защита, с които жалбоподателите са разполагали. По отношение на обжалването на заповедите за премахване пред административните съдилища, ЕСПЧ отбелязва, че при всички положения то би било неуспешно. Този извод се налага, тъй като в множество сходни случаи националният съд е установил, че незаконни постройки, като тези в квартал \"Кремиковци\", не подлежат на узаконяване, а съгласно постоянната практика на ВАС такива постройки подлежат на премахване, независимо от това дали мярката е пропорционална в специфичния случай на жалбоподателите. \r\n\r\n По отношение на обжалване на действията на ДНСК по заповедта за премахване на постройките Съдът изрично посочва, че по принцип вътрешноправно средство, при което пропорционалността на мярката се изследва на етапа на изпълнението й, би могло да бъде ефективно. В този смисъл ЕСПЧ посочва, че административните съдилища започват да създават практика, в която изследват пропорционалността на мерки по изпълнение в подобни ситуации едва след 2015 г., тоест към момента на събитията жалбите срещу изпълнението са били обречени на неуспех. \r\n\r\n Съдът приема, че жалбоподателите е следвало да подадат жалбата си пред ЕСПЧ още през 2011 г., и я отхвърля, тъй като същата се явява просрочена. \r\n\r\n По отношение на твърдението на жалбоподателите, че действията на властите са били предизвикани от протестите против ромите през 2015 г. и дискриминационни, ЕСПЧ приема тезата на държавата, че жалбоподателите са разполагали с ефективно средство за защита, а именно подаване на жалба или иск по реда на Закона за защита от дискриминация, до което не са прибегнали. \r\n\r\n Накрая, Съдът приема, че оплакването относно разрушаването на къщата на семейство Айдарови е просрочено. Другите действия по изпълнението на заповедите за разрушаване не могат да се приравнят на нечовешко отношение, тъй като властите многократно са отлагали изпълнението, признавайки сериозните последствия, до които би довело. \r\n \n\t\t\t\t\t\t", "date": "2018.11.08", "title": "Държавата спечели дело в Страсбург за разрушените ромски къщи в Гърмен"}
{"url": "http://www.bnews.bg/article/251742-416_yazovira_podlezhat_na_remont_ne_bili_opasni_za_naselenieto", "text": "\n Средствата за необходимите ремонти на язовирите са осигурени и налични. В момента списъкът тези, върху които трябва да се интервенира включва 416. Предвидените средства са 500 млн. лева. \r\n\r\n Това каза за предаването „12+3“ по „Хоризонт“ заместник-министър на икономиката Лъчезар Борисов, в чийто ресор попада и новосъздаденото държавно предприятие за управление и стопанисване на язовирите, което беше създадено по силата на законови промени преди 4 месеца.  Той подчерта че за язовирите ще отговарят две структури – една за управлението им, а друга – за спешните ремонти: \r\n\r\n „Нашият анализ, подготвен от колегите от Държавна агенция за метрологичен и технически надзор, сочи, че към момента такива, към които трябва да бъдат предприети действия са около 800 на брой. В момента списъкът с относително по-спешните е 414, но държа да подчертая, че няма такива язовири, които да водят до непосредствена опасност за населението... Подготвихме и цялата документация за създаването на държавното предприятие „Управление и стопанисване на язовирите“, което ще бъде собственик и ще отговаря за комплексното управление, за тяхната по-малка поддръжка, за охраната и така нататък, а ремонтите са в Държавната консолидационна компания. Днес или най-късно утре и ще изпратим материалите към Министерски съвет за създаването“ \r\n\r\n Първоначалните очакванията са били общините да прехвърлят между три и четири хиляди язовира в полза на държавата. В момента в Министерство на икономиката са постъпили предложения за прехвърляне на собственост от 118 общини, а общият брой предложени водни обекти е 2614, от които 203 са отдадени под наем, а 61 - предоставени на концесия. Борисов очаква новото дружество да изпита известни трудности при набирането на експертен персонал като хидротехнически инженери и ВиК – специалисти. \r\n \n\t\t\t\t\t\t", "date": "2018.11.08", "title": "416 язовира подлежат на ремонт, не били опасни за населението"}
{"url": "http://www.bnews.bg/article/251741-menda_stoyanova_plashi_s_faliti_i_visoki_zastrahovki_manolova_iska_otteglyane_na_predlozhenieto", "text": "\n Над 300 дела за обезщетения по „Гражданска отговорност” са заведени в последните три месеца обяви председателят на бюджетната комисия в парламента Менда Стоянова (ГЕРБ). \r\n\r\n За съвместно заседание на комисиите по бюджетни и правни въпроси представители на застрахователния бранш дадоха и още данни за съдебната практика след решението на ВКС, което разширява кръга на близките, които могат да предявят претенции за неимуществени щети след смърт на лице на пътя. Става дума за 828 наследници от новия кръг. Исковете са за малко под 100 млн. лв., които трябва да останат блокирани до приключване на делата. \r\n\r\n Според Менда Стоянова без повишаване на цената на застраховката, ще се стигне до фалити в бранша. \r\n\r\n В комисията се обсъжда въвеждането на лимити за неимуществени щети за загинал близък на пътя. Според текстовете съпругът, съпругата или партньорът на загиналия ще има право на 20 000 лева, а останалите близки – по 15 000 лева. От застрахователния бранш предупредиха, че това ще оскъпи тройно задължителната полица и тя ще достигне средна цена от 1000 лева. \r\n\r\n Въвеждането на лимити беше оспорено както от адвокати, така и от зам.-председателя на парламента Явор Нотев („Атака”). Той посочи, че промените в Застрахователния кодекс трябва да минат през обществено обсъждане. \r\n\r\n Адвокатите пък подчертаха, че Комисията за финансов надзор е знаела от 2012 г. за промените в европейските регламенти, които в момента създават сложната ситуация. Един от техните представители даже отбеляза, че има стаж в две застрахователни дружества, които от години са били наясно какво предстои. \r\n\r\n \"От дебата не разбрах какви щети ще поемат застрахователните компании\", заяви омбудсманът Мая Манолова. Тя очаква да се оттегли предложението за промени в Кодекса за застраховането и настоява за честен и почтен анализ за добрите европейските практики, както и за финансов анализ на проблема. \r\n\r\n Според обществения защитник предложението за поправки в закона би хвърлило България в нарушение на европейската директива. \r\n \n\t\t\t\t\t\t", "date": "2018.11.08", "title": "Менда Стоянова плаши с фалити и високи застраховки, Манолова иска оттегляне на предложението"}
{"url": "http://www.bnews.bg/article/251743-ekspertite_na_dva_polyusa_za_sroka_na_maychinstvoto", "text": "\n Работодатели и синдикати водят спор по темата за намаляването на майчинството от две на една година, както и за прекратяването на натрупването на платен отпуск за времето, в което жените отглеждат малки деца. \r\n\r\n В студиото на „Плюс минус“ председателят на УС на Асоциацията на индустриалния капитал в България (АИКБ) Васил Велев и президентът на КТ „Подкрепа“ Димитър Манолов коментираха въпросите, възмутили много млади и бъдещи майки. \r\n\r\n Велев подчерта, че към момента майчинството у нас е най-дългото в сравнение с всички останали страни в ЕС. То продължава 58 седмици при едва 14, заложени като минимум според европейските директиви. \r\n\r\n „Освен това, целта, която се поставя с въвеждането на дългото майчинство - увеличаване на раждаемостта, не се постига. Дори напротив – тя бележи спад“, каза Велев. \r\n\r\n Според Манолов обаче срокът, за който младите майки отглеждат децата си в ЕС, е прекалено кратък. В това отношение преди време България била давана за пример и се обсъждало удължаването на майчинството и в други страни членки. \r\n\r\n „Съмнявам се, че срокът на майчинството има нещо общо с раждаемостта. И няма как идеята за намаляването му да стане популярна“, категоричен бе Манолов. \r\n\r\n Васил Велев определи като „твърде нелогична“ практиката да се ползва два месеца отпуск след майчинството за сметка на предприятието, в което работи съответната майка. Според председателя на АИКБ заплащането на отпуска на жените, отглеждали децата си две години, трябва да се изработва от други майки, които са се върнали на работа по-рано от предвиденото. \r\n\r\n „Не приемам тезата, че това се случва за сметка на другите работещи“, заяви Манолов. \r\n\r\n Засега предложенията за промени не са официално внесени, а обявени само за обществено обсъждане, подчерта Велев. \r\n \n\t\t\t\t\t\t", "date": "2018.11.08", "title": "Експертите на два полюса за срока на майчинството"}
{"url": "http://www.bnews.bg/article/251737-kak_nap_shte_se_spravi_sas_zaplatite_v_plik", "text": "\n НАП предприема мерки за намаляване на риска от укриване на част от работните заплати или т. нар. „заплата в плик“. \r\n\r\n Това съобщиха днес от приходната агенция на кръгла маса. В събитието участваха представители на НАП, НОИ и Изпълнителната агенция „Главна инспекция по труда“. \r\n\r\n Всеки новоназначен служител ще получава електронно съобщение с информация за декларирания му осигурителен доход, трудов договор и други данни от данъчно-осигурителното му досие. \r\n\r\n Всички участници в кръглата маса изразиха мнение, че най-ефективният подход за справянето с риска от укриване на доходите е свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона. \r\n\r\n Други начини за справяне с укриването на доходи са срещи с представители на браншови организации на рискови отрасли, сключване на споразумения с тях, насърчаване на т. нар. саморегулация в браншовите организации, включително и чрез законодателни мерки. \r\n\r\n Именно по-добрата информираност за проблема стои в основата на информационната кампания на НАП \"Заплата в плик\". На специално създаден сайт всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар „калкулатор на загубите“. \r\n\r\n Той изчислява колко пари ще загубим в бъдеще под формата на неизплатени средства от болнични, майчинство, обезщетения за безработица, както и пенсии, съобщи Офнюз. \r\n \n\t\t\t\t\t\t", "date": "2018.11.08", "title": "Как НАП ще се справи със \"заплатите в плик\"?"}
{"url": "http://www.bnews.bg/article/251715-vrashtame_na_sasht_ruski_kompyutaren_izmamnik_s_balgarski_pasport", "text": "\n Състав на Варненския окръжен съд уважи искането на прокуратурата и определи временно задържане под стража за срок до 60 дни с последваща екстрадиция в САЩ на руския гражданин Александър Ж. \r\n\r\n Както съобщи пресцентърът на Апелативната прокуратура във Варна по-рано, 38-годишният гражданин на Русия се издирва със заповед за арест на съдия от Районния съд на САЩ за източния район на Ню Йорк, Бруклин, за наказателно преследване по дело за конспирация за извършване на компютърни измами, от които са нанесени щети в размер на поне 7 млн. долара. Престъплението е извършено в периода от септември 2014 год. до декември 2016 г. и е наказуемо в САЩ с лишаване от свобода до 20 години или с глоба, както и с двете. То се наказва с лишаване от свобода и по българския НК. \r\n\r\n Руският гражданин притежава и българска лична карта и живее във Варна. Днес в съдебната зала Александър Ж. заяви, че не желае да бъде екстрадиран в САЩ. Той е бил задържан за 24 часа, след което Окръжната прокуратура го задържа за срок до 72 часа, за да бъде доведен пред съда за произнасяне по искането на прокуратурата за временното му задържане за срок до 60 дни, определен в Договора за екстрадиция между правителството на Република България и правителството на САЩ. \r\n\r\n Междувременно Окръжната прокуратура във Варна е изпълнила и молба за правна помощ на Министерството на правосъдието на САЩ с цел събиране на веществени доказателства по наказателното преследване в САЩ, което не е погасено по давност. От дома, в който живее във Варна Александър, са иззети компютърни конфигурации. \r\n\r\n Определението на Варненския окръжен съд подлежи на обжалване пред Апелативния съд. \r\n\r\n   \r\n \n\t\t\t\t\t\t", "date": "2018.11.08", "title": "Връщаме на САЩ руски компютърен измамник с български паспорт!"}
{"url": "http://www.bnews.bg/article/251721-kubrat_pulev_veche_e_diplomiran_visshist", "text": "\n Кубрат Пулев свърши още едно важно нещо в живота – дипломира се като бакалавър от НСА „Васил Левски” в София. \r\n\r\n Пулев, който на 27 октомври пред 130 000 зрители в „Арена Армеец” надви в 12-рундова тактическа битка британеца Хюи Фюри в елиминационния двубой на Международната боксова федерация (IBF), получи тържествено дипломата си от ректора на висшето учебно заведение проф. Пенчо Гешев. \r\n\r\n Облечен в елегантен костюм с вратовръзка и широко усмихнат (очевидно тога с размерите на почти двуметровия и тежащ 110 кг боксьор не е могло да се намери), Кубрат едва закрепи академичната си шапка за дипломиране върху главата, но участва активно в церемонията и заедно с останалите си колеги-дипломанти накрая хвърли черната шапка за късмет, предаде БТВ. \r\n \n\t\t\t\t\t\t", "date": "2018.11.08", "title": "Кубрат Пулев вече е дипломиран висшист"}
{"url": "http://www.bnews.bg/article/251718-rabotilnichkata_na_anna_i_yana_povezhda_malchuganite_v_sveta_na_shokolada_i_zdravoslovnoto_hranene", "text": "\n „Мисис България Свят 2018“  Яна Средкова и „Мисис България - Европа“ Анна Стефанова, която стана трета подгласничка в конкурса „Мисис Европа“, се похвалиха с общо начинание. \r\n\r\n Двете красавици споделиха на страниците си в социалните мрежи, че организират съботно-неделна работилничка за малчугани. Дамите са амбицирани да запознаят малките си гости с тайната на шоколада, като им предоставят възможността сами да приготвят вкусни десерти. Двете дами поясняват, че срещите ще са тематично насочени, като ще наблягат на здравословните храни и начин на хранене. Продукцията на малките майстори ще е и в безглутенов вариант. \r\n\r\n Скъпи приятели, \r\n\r\n Ние Анна Стефанова и Яна Средкова каним Вас и вашите деца на специална детска работилничка в събота и неделя от 11 до 12.30 ч. (10.11 и 11.11) в жк. Изток, ул. Николай Хайтов No. 3 а  (Green Bsket), за да потопим малчуганите в света на шоколада. \r\n\r\n Работилничката ще се провежда всяка събота и неделя , a децата ще имат възможността да приготвят с наша помощ различни вкусни и забавни десерти. Предстоящите уикенди ще бъдат тематични за малчуганите и техните родители, които ще могат да вземат участие или изпият своето кафе с приятели при нас. Групите са от 5 до 12 деца.  Цена 25 лв на участник (с 10лв. за второ дете включено детско сокче и кроасан, кафе или капучино за родителя). Записването става на телефони 0895 600922 и 0888 791555, пишат миските. \r\n\r\n Анна Стефанова - Третата по красота в Европа омъжена дама създава истински произведения на изкуството от шоколад. В начало започнала на шега да запълва свободното си време, майсторейки сладки изкушения. По-късно се записала на курс, който да й помогне да усъвършенства уменията си. Днес Анна споделя, че е изключително щастлива от постигнатото. \r\n\r\n „Мисис България Свят 2018“  Яна Средкова се занимава с безглутеново и клетъчно хранене.  Развива успешен бизнес със здравословни храни - ресторант Green Bsket. „За нас здравословното хранене е само стъпка към по-добър живот, в забързаното ни ежедневие“, споделя философията на своето начинание Яна. \r\n\r\n \r\n\r\n   \r\n\r\n   \r\n \n\t\t\t\t\t\t", "date": "2018.11.08", "title": "Работилничката на Анна и Яна повежда малчуганите в света на шоколада и здравословното хранене\r\n"}
{"url": "http://www.bnews.bg/article/251713-uzhasyavashta_statistika_2_mln_balgari_stegnali_kufarite_za_30_g_nad_milion_obmislyat", "text": "\n Над два милиона българи са напуснали страната през последните 30 години в търсене на друга възможност за себе си. \r\nТова каза вицепрезидентът Илияна Йотова при откриването на форум на тема \"Отражение на външната трудова миграция върху българската икономика\" в София. \r\nПо думите на Йотова много от хората обмислят да напуснат България и да намерят своята реализация навън. \r\n\"Резултатите са ясни - остра демографска криза, влошаващи се тенденции, неразвита и отчасти блокирана икономика\", заяви вицепрезидентът. \r\nТя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън, предаде БТА. \r\nПо думите на Йотова причините са различни - от търсене на по-добро заплащане, професионална реализация и кариера до по-добри социални условия, повече правила, сигурност. \r\nСпоред вицепрезидента няма как да се справим с проблемите без истинско реално развитие на българската икономика. \r\nТя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години. \r\nПо думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения, коментира вицепрезидентът. \r\n\"Приходите в българската икономика от работещи извън страната са по-големи от реалните инвестиции\", каза още Йотова и допълни, че за развитието си цели 80% от българските общини чакат на европейското финансиране. \r\n  \r\n \n\t\t\t\t\t\t", "date": "2018.11.08", "title": "УЖАСЯВАЩА СТАТИСТИКА! 2 млн. българи стегнали куфарите за 30 г., над милион – обмислят!\r\n\r\n"}
{"url": "http://www.bnews.bg/article/251719-manfred_veber_e_vodeshtiyat_kandidat_na_enp_za_posta_na_yunker", "text": "\n Европейската народна партия (ЕНП) избра на конгреса си в Хелзинки германеца Манфред Вебер за свой шпинценкандитат (водещ кандидат) за изборите за Европарламент през 2019 година. Това съобщи източник от дясноцентристката политическа формация, цитиран от Франс прес и БТА. \r\n\r\n С този избор Вебер ще бъде и кандидат за поста на Жан-Клод Юнкер като председател на Европейската комисия. \r\n\r\n При гласуването 46-годишният баварец - шеф на групата на ЕНП в Европейския парламент, получи 79,2% от гласовете на делегатите. Съперникът му - бившият финландски премиер, а сега зам.-шеф на Европейската инвестиционна банка - Александер Стуб, получи 20 на сто от вота. \r\n\r\n Решението бeше взето с тайно гласуване на около 730 делегати. \r\n\r\n По-рано председателят на Християнсоциалния съюз (ХСС) Хорст Зеехофер официално предложи водещ кандидат на партията в надпреварата за ЕК да бъде неговият заместник - Вебер. \r\n \n\t\t\t\t\t\t", "date": "2018.11.08", "title": "Манфред Вебер е водещият кандидат на ЕНП за поста на Юнкер"}
{"url": "http://www.bnews.bg/article/251717-mareshki_atakuva_patriotite_tsyala_nosht_sas_sveshti_tarsihme_v_byudzheta_300_lv_pensii_no_ne_gi_otkrihme", "text": "\n Воля прекарали цяла нощ в манастира със запалени свещи да търсят сакралното число 300 лв. пенсии в Бюджет 2019, но не го открили, възкликна от трибуната лидерът на Воля Веселин Марешки, като размаха документа в едната ръка, а в другата свещ, мушната в пластмасова чашка. \r\n\r\n 300-та лева за българските пенсионери намалели на 100, обвини той Обединените патриоти, които бяха записали този свой приоритет в програмата. \r\n\r\n \"Но те отлетяха за Граф Игнатиево в пълна радиотишина за покупката на 8 самолета, заяви лидерът на Воля. Дежавюто бе разиграно, след като само половин час по-рано вицепремиерът и министър на отбраната отново беше на прицела на Марешки, който го обвини индиректно, че той е на дъното на поискания му имунитет. Марешки предрече, че след неговата декларация такава щял да произнесе и \"един примат\", след което председателката на парламентта му направи забележка за езика. Марешки я увери, че бил много внимателен и продължи с обидите. \"Бог е милостив, ние сме сигурни, че и на тези изверги ще прости, намерете време между далаверите, влезте в някоя църква и се молете на българския народ да ви прости\", обърна се той към патриотите. Те,\"освен да фъфлят някакви неща, трябвало да четат и книги, но не само творчеството на техния лидер. \r\n\r\n В отговор Юлиан Ангелов от ВМРО заяви от трибуната, че причината за поредната изява на лидера на Воля е поисканият му имунитет заедно с още двама негови депутати. \r\n\r\n \"ВМРО не е спекулирала със съдбините на българите зад граница, ние сме съгласни да бъдем проверявани и проучвани, готови сме да застанем на детектора на лъжата и той също, за да видим кой лъже и кой не лъже. \r\n\r\n Едно е да твърдиш нещо от трибуната, друго е то да е вярно\", парира Ангелов. В кулоарите пък Милен Михов си направи майтап, че си взели поука да четат и друга литература и показа нов лъскав сборник за Първата световна война, предаде Канал 3. \r\n \n\t\t\t\t\t\t", "date": "2018.11.08", "title": "Марешки атакува патриотите: Цяла нощ със свещи търсихме в бюджета 300 лв. пенсии, но не ги открихме"}
{"url": "http://www.bnews.bg/article/251712-deputatite_prieha_promeni_v_npk", "text": "\n Депутатите приеха на второ четене промени в Наказателно-процесуалния кодекс. \r\n\r\n С това народните представители в парламента решиха липсата на уважителна причина за неявяване на защитник да не води до отлагане на делото. \r\n\r\n Ако има уважителна причина обаче, това се смята за основание за отлагане на делото. Изключение се допуска само в случаите на задължителна защита. \r\n\r\n   \r\n \n\t\t\t\t\t\t", "date": "2018.11.08", "title": "Депутатите приеха промени в НПК"}
{"url": "http://www.bnews.bg/article/251710-kobrata_se_pohvali_s_diploma_za_visshist", "text": "\n Боксьорът Кубрат Пулев получи дипломата си за бакалавър в Национална спортна академия \"Васил Левски\". Връчването на дипломи на завършилите бакалавърска и магистърска степен в Национална спортна академия се проведе в Многофункционалната спортна зала на академията, в присъствието на ректора проф. Пенчо Гешев. Кратка справка в дипломата показва, че гаджето на Андреа има най-много шестици, въпреки че не липсват и две средни оценки. Кубрат вече успешно развива треньорските и мениджърските си умения в спортния център, който откри заедно с брат си Тервел през 2015 г. Дипломната работа на Кубрат бе на тема „Личностни характеристики и нагласи за агресивно реагиране при състезатели по бокс“, а негов научен ръководител бе доц. Галина Домусчиева-Роглева. Боксьорът нееднократно е заявявал намерението си да продължи следването си в НСА, след като завърши бакалавърската си степен на обучение, така че е въпрос на време той да избере подходяща специалност. \r\n  \r\n \n\t\t\t\t\t\t", "date": "2018.11.08", "title": "Кобрата се похвали с диплома за висшист "}
{"url": "http://www.bnews.bg/article/251698-banda_chernokozhi_se_gavriha_s_dzhastin_biybar_video", "text": "\n В интернет се появи видео, в което са заснети последствията от катастрофа с Джъстин Бийбър в квартал на САЩ. Тълпа чернокожи буквално се заби в колата на артиста и го накара да излезе навън. Това съобщават американски медии. Когато Бийбър излезе, той бил принуден да се легне на асфалта за лицеви опори и да пее на средата на улицата. Не е известно кога точно се е случил инцидентът и как е приключила срещата между певеца и бандата непознати. \r\n\r\n \r\n\r\n  \r\n   \r\n\r\n \n\t\t\t\t\t\t", "date": "2018.11.08", "title": "Банда чернокожи се гавриха с Джъстин Бийбър (Видео) "}
{"url": "http://www.bnews.bg/article/251706-ipi_zdravnata_reforma_e_nalozhitelno_da_zapochne_s_diagnoza", "text": "\n Здравната система е във фокуса на тазгодишния алтернативен бюджет на Института за пазарна икономика поради наложителните реални промени и липса на резултати. Спрямо средното ниво за ЕС България е втора по разходи за здравеопазване спрямо БВП. Въз основа на тези данни от ИПИ изтъкват, че системата не е недофинансирана. \r\n\r\n \"Проблемът не е в това, че парите са малко, а че не се харчат правилно\", коментира Калоян Стайков. Той подчерта липсата на информация за реалната стойност на здравните услуги, разходите на болниците, лекарствения пазар и пазара на медицински изделия. \r\n\r\n Реформите приличат на диагностициране на заболяване при пациент, обясни Стайков, затова според него те трябва да започнат от адекватно проучване. \r\n\r\n Институтът предлага пациентът да бъде поставен в центъра на здравната система, да има избор при здравното осигуряване и услугите, а в този смисъл е необходима конкуренция на всички нива. За да се осигури работещ модел, се налага въвеждането на информационна система. Ролята на държава трябва да се ограничи единствено до създаването на рамка за конкуренцията, смятат икономистите. Предложенията се основават на добрите практики по света. \r\n\r\n Това, което прави впечатление в бюджета за 2019 година, е прекомерният оптимизъм, критикуват от ИПИ. Последните месеци все повече се заговори за забавяне на европейската и българската икономика през следващата година. Тези очаквания имат МВФ и ЕК. \r\n\r\n На фона на този консенсус българското правителство очаква ускоряване на растежа и повишаване на инфлацията. В резултат на това е заложен сериозен номинален БВП, а на негова база се залагат доста високи бюджетни приходи, за да се обезпечи и сериозният ръст на разходите.  \r\nТова поставя сериозни рискове пред изпълнението на бюджета следващата година, като се вземе предвид заложения дефицит, коментира Десислава Николова от ИПИ. От 2016 досега бюджетът е в излишък, подчерта тя. За догодина заложената цел е 0,5 дефицит. \r\n\r\n Постоянно се говори за фискална консолидация, което е свиване на дефицита посредством намаляване на разходите, увеличаване на приходите или и двете заедно, обясни Николова. \r\n\r\n Бюджетът е процикличен и представлява бюджетна експанзия при икономика над потенциала. \"Залагането на дефицит при близо 4% ръст на икономиката е неоправдано решение\", посочи още тя. \r\n\r\n При неблагоприятен обрат излишъкът ще бъде буфер срещу прекомерен дефицит, прогнозират от ИПИ. Напомпването на публичните разходи с близо 10 млрд. лв. само за две години е опасно и се разминава с реалностите на макроикономическата рамка, подчертаха икономистите. \r\n\r\n От ИПИ предлагат алтернатива на държавния бюджет, която включва обръщане на негативните тенденции в данъчната политика и премахване на някои данъци като облагането на дивидентите, лихвите и застрахователните премии. Премахване на дискреционните приходни мерки в бюджета по отношение на МРЗ, МОД и увеличението в администрацията, също и облекчения в подоходното облагане са акценти в алтернативния бюджет. \r\n\r\n В него попадат и мерки за запазване на покачването на заплатите в публичния сектор, реални осигурителни промени, които да премахнат монопола на здравната каса и свиване на преразпределението на бюджета с мерки за финансова децентрализация. От ИПИ планират излишък, който да направи бюджета антицикличен. \r\n\r\n Около милион души работят в обществения сектор през 2000 година, а до 2008 тенденцията е нарастване на заетите в публичния сектор, разкритикува Петър Ганев липса на административна реформа. \r\n\r\n \"Докато образованието е сектор, който трябва да разглеждаме като инвестиция, там увеличението следва средносрочна логика\", коментира Ганев. \"Все пак там има някаква реформа и оправдани разходи\", отбеляза Ганев. \r\n\r\n Прогнозираните ефекти от алтернативния бюджет на ИПИ са реален бюджетен излишък, който не е скрит в капиталовите разходи, повече пари за отделните региони, както и по-добре платена, но развита администрация.  \r\nПовече разполагаем доход на населението и по-голям избор в осигурителните системи, който според ИПИ е основен структурен проблем, са ключови в предложенията. \r\n\r\n Бюджетното салдо в държавния бюджет е от -600 млн. лв., а ИПИ залагат положително салдо от 923 млн. лв. \r\n \n\t\t\t\t\t\t", "date": "2018.11.08", "title": "ИПИ: Здравната реформа е наложително да започне с диагноза"}
{"url": "http://www.bnews.bg/article/251705-sinat_na_kali_zabi_boksyorka", "text": "\n Синът на попфолк изпълнителката Кали си хвана гадже. Георги публикува снимка в официалния си профил с тийнейджърката. Момичето пише, че работи като модел и състезател по бокс. Интересна подробност е, че Жорко, както го нарича майка му, е бил прелъстен от госпожица, която не се гримира и залага на неглиже визия, писа „Телеграф“. \r\n\r\n „Ей, за това ли спря да тренираш“, шегуват се приятелите му. Снимката вижте \r\n \n\t\t\t\t\t\t", "date": "2018.11.08", "title": "Синът на Кали заби боксьорка"}
{"url": "http://www.bnews.bg/article/251702-tsatsarov_poiska_imuniteta_na_elena_yoncheva_veselin_mareshki_i_oshte_chetirima_deputati", "text": "\n Главният прокурор Сотир Цацаров отправи към Народното събрание искания за снемане на имунитета на шестима народни представители. Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България, по отношение на: - Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК /умишлена безстопанственост/ и по чл. 220 ал. 1 вр. чл. 26 ал. 1 НК /сключване на неизгодни договори/. \r\n\r\n В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания - София /СБАЛХЗ ЕАД/ към всички доставчици са в общ размер на 24 359 808 лв. \r\n\r\n В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение. \r\n\r\n  Веселин Марешки, Кръстина Таскова и Пламен Христов, народни представители от ПГ на ПП „Воля“. \r\n\r\n Спрямо тях, по досъдебно производство, започнало в ОП Варна, са повдигнати и предявени обвинения за престъпления по чл. 213а ал. 2 т. 4 вр. ал. 1 вр. чл. 26 ал. 1 НК /изнудване/. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. \r\n\r\n Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление. \r\n\r\n Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия /по-високи цени спрямо другите доставчици/. \r\n\r\n Борис Кърчев, народен представител от ПП „ГЕРБ“, за престъпления по чл. 255 ал. 3 вр. ал. 1 т. 2, т. 6 и т. 7 НК /избягване на установяването и плащането на данъчни задължения в особено големи размери/. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова че през месеците юни – юли 2015 г. в гр. Стара Загора, като управляващ „Би Би Си Кейбъл“ ООД избегнал плащането на данъчни задължения в особено големи размери – 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит. \r\n\r\n В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ“ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев. \r\n\r\n Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК /изпиране на пари в особено големи размери/. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък. \r\n\r\n В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. \r\n\r\n Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. \r\n\r\n Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство. Исканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Съобразно чл. 31 ал. 3 от Конституцията, обвиняемият се смята за невинен до установяване на противното с влязла в сила присъда. \r\n \n\t\t\t\t\t\t", "date": "2018.11.08", "title": "Цацаров поиска имунитета на Елена Йончева, Веселин Марешки и още четирима депутати"}
{"url": "http://www.bnews.bg/article/251697-zlatnata_katrin_zaryaza_boretsa", "text": "\n „Златното момиче” Катрин Тасева отново е свободна жена. Гимнастичката заряза гаджето си Николай Щерев. Двамата бяха заедно около година, а спортистът, който е син на легендарния Симеон Щерев е бивш национал по свободна борба и носител на златния пояс „Дан Колов”. С Катрин се запознават покрай общи познати, пише „България днес”. \r\nНещата помежду им се развиват бързо и двамата изглеждаха много щастливи. Гимнастичката беше в отлични отношения и със семейството на любимия си, но от известно време двамата са разделени. \r\nНовината, че са скъсали изненада много техни приятели, а причината не е ясна. Знае се само, че двамата вече не са заедно, а новината бе потвърдена и от самата Катрин. \r\n\r\n В последните седмици 20-годишната гимнастичка на няколко пъти бе питана в инстаграм има ли си гадже. Нейният отговор винаги бе „не”. \r\nКатрин е изтрила и всички общи снимки с бореца. В момента Тасева, която изпраща най-силната година в кариерата си, е съсредоточена върху гимнастиката. Тя и съотборничките й бяха на дълъг лагер в Белмекен, където започнаха работа о новите си съчетания. Голямата й цел през 2019 година е квота за олимпиадата в Токио. Свободното си време гимнастичката прекарва с приятели, сред които е и съотборничката й Невяна Владинова. Двете са много близки и са неразделни. \r\n„Невяна е най-близкият ми човек в живота и в гимнастиката”, казва Катрин, а приятелството им е пример за подражание. При все това гимнастичките рядко могат да бъдат видени по клубовете. Обичайно излизат в събота, тъй като в неделя са на тренировки. Катрин е известна, освен това и със страхотните торти, които прави.  „Обичам да ги правя, за да ги ядат другите”, споделя още „златното момиче”, което пази постоянно диети заради гимнастиката. \r\n  \r\n \n\t\t\t\t\t\t", "date": "2018.11.08", "title": "\"Златната\" Катрин заряза бореца "}
{"url": "http://www.bnews.bg/article/251693-chestvame_sveti_arhangel_mihail", "text": "\n Българската православна църква почита днес паметта на Свети Архангел Михаил. \r\n\r\n Църковният празник често е наричан от народа Архангеловден. \r\n\r\n Свети Михаил е един от седемте първенстващи ангели, стоящи винаги пред престола на Господ. Денят на Свети Архангел Михаил - военачалник на цялото небесно войнство от ангели и архангели, е вторият по значимост есенен празник на Българската православна църква след Димитровден. \r\n\r\n Светецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола. В българската народна традиция Архангеловден се свързва с почитта към мъртвите и душата на човека. \r\n\r\n На Свети Архангел Михаил се е паднала задачата да отделя душата на човека от тялото, затова в съботата преди празника се прави Архангелова задушница, една от трите големи задушници през годината. \r\n\r\n В много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. Най-възрастният в дома чупи обредния хляб, полива го с вино и благославя: \"Свети Архангеле, Свети Никола и вси светци, помагайте ни, почитаме ви и сечем колач, да се роди ръж до тавана!\". \r\n \n\t\t\t\t\t\t", "date": "2018.11.08", "title": "Честваме Свети Архангел Михаил"}
{"url": "http://www.bnews.bg/article/251679-nikol_kidman_s_priz_za_tsyalostna_kariera", "text": "\n Филмът \"Черната пантера\" спечели топ отличието на церемонията за Холивудските филмови награди. \r\n\r\n Никол Кидман, Глен Клоуз и Хю Джакман бяха сред отличените с награди на церемонията, съобщи Контактмюзик, цитиран от БТА. \r\n\r\n Кидман - звездата от филма \"Големи малки лъжи\", получи наградата за цялостна кариера. 51-годишната актриса заяви, че за нея този приз е изключително признание. Тя обаче увери, че не се е заела с актьорство, за да се стреми да получи награди. \"Още от детството си исках да стана актриса - поясни Кидман. - Всичко започна в училище, след това посещавах театрален институт и продължих по този път, който ме отведе до най-прекрасните места и ми даде толкова много.\" \r\n\r\n 50-годишният Хю Джакман спечели наградата за най-добър актьор за \"Водачът\", а 71-годишната Глен Клоуз - наградата за най-добра актриса за \"Съпругата\". \r\n \n\t\t\t\t\t\t", "date": "2018.11.08", "title": "Никол Кидман с приз за цялостна кариера"}
{"url": "http://www.bnews.bg/article/251694-donald_tramp_uvolni_glavniya_prokuror", "text": "\n Часове след приключване на междините избори в САЩ президентът Доналд Тръмп започна ремонт на кабинета. Това съобщи Си Ен Ен. \r\n\r\n Медията разкрива, че Тръмп е поискал от министъра на правосъдието и главен прокурор Джеф Сешън да подаде оставка. \r\n\r\n Според Си Ен Ен писмото с оставката на Сешън е било изпратено до ръководителя на администрацията на Белия дом Джон Кели. \r\n\r\n Оттеглянето на Сешън става факт, след като Демократическата партия спечели мнозинство в Камарата на представителите. Политически анализатори очакват демократите да започнат по-щателно разследване на намесата на Русия в президентските избори в САЩ и контактите на Тръмп с представители на Кремъл. \r\n\r\n Самият Сешънс е обвинен в лъжа под клетва за минали контакти с руския посланик в САЩ Сергей Кисляк. \r\n\r\n Министърът на правосъдието и главен прокурор на САЩ вече заяви, че няма да участва в каквото и да е разследване на президентската кампания на Доналд Тръмп през 2016 година. \r\n \n\t\t\t\t\t\t", "date": "2018.11.08", "title": "Доналд Тръмп уволни главния прокурор"}
{"url": "http://www.bnews.bg/article/251709-skandalno_izvesten_deputat_ot_bsp_protyaga_ratse_kam_federatsiyata_po_shahmat", "text": "\n До преди година българският шахмат бе буквално в колапс и не се виждаха никакви перспективи за неговото развитие. Една част от известните ни шахматисти дори започнаха да се състезават от името на чужди държави. \r\n\r\n Нещата започнаха да се променят в края на 2017 г., когато новоучредената \"Българска федерация по шахмат 1928\" с председател д-р Руслан Тошев получава лиценз от спортното ни министерство. На практика този лиценз дава възможност на шахматните ни клубове да получат финансиране от общините. \r\n\r\n Преди месец новата шахматна организация постигна още един голям успех с приемането ѝ за член на ФИДЕ, което пък върна България отново \r\nв световното шахматно семейство. До тук обаче приключват розовите сънища за родния ни шахмат. \r\n\r\n Оказва се, че докато едни са работели за България и възстановяването на имиджа на шахмата, други са имали други мисли. Срещу ръководство на федерацията започва атака, която е инициирана от плевенски шахматен клуб. \r\n\r\n Странно съвпадение е, че членът на управителния съвет депутатът от БСП Васил Антонов точно в този период подава оставка. Вероятно е пълно съвпадение и фактът, че е насрочено извънредно общо събрание на федерацията и вероятно е пълно съвпадение, че депутатът Васил Антонов е кандидат за председател на шахматната федерация. \r\n\r\n Със сигурност е пълно съвпадение и мястото на провеждане общото събрание - гр.Плевен х-л \"Ростов\". Естествено в Плевен никой даже не си е помислил, че случайно собственик е плевенският депутат от БСП Васил Антонов. \r\n\r\n Притеснени шахматни дейци ни споделиха, че имат основателни опасания, че много от членовете просто няма да бъдат допуснати до участие на събранието, а други ще получат подобаващо безплатно обслужване в същия хотел. \r\n\r\n Васил Антонов стана скандално известен в книгата на немския разследващ журналист Юрген Рот \"Новите български демони\". Немският журналист пише за Антонов, \"че е стоял чрез фирмата си \"КА Груп\" на входа и на изхода на една фирма за преработка на петрол в Плевен\" преди години. \r\n\r\n Юрген Рот не пропуска да спомене и за убийството на съдружника на Васил Антонов д-р Конов. В книгата си немският журналист твърди, че над дейността на фирмите на Антонов е имало разпънат чадър по онова време лично от министъра на вътрешните работи. \r\n\r\n По-късно Васил Антонов заплаши Юрген Рот със съд, но няма информация дали е изпълнил заканата си. Такова дело обаче заведе бившия вътрешен министър Румен Петков, но не успя да осъди немския журналист, вероятно изхода на това дело е разколебало депутата от БСП да води дела срещу немския журналист, а вероятно се е притеснил, че в хода на делото ще излязат още по-скандални истини за него? \r\n\r\n Към днешна дата обаче шахматните дейци се чудят кому е нужно смяна на ръководството на новата шахматна федерация, стои ли депутата от БСП Васил Антонов зад тези атаки и защо сега толкова желае да е ръководител на федерацията, след ката само преди няколко месеца е напуснал сам управителния съвет на същата? \r\n\r\n Не става ясно и как точно Антонов ще ръководи и подобри работата на федерацията по шахмат, но шахматни дейци са учудени, че атаките срещу сегашното ръководство идват именно от Плевен чрез Петьо Маринов, който бе част от управителния съвет на старата шахматна федерация, която бе изключена от Европейския шахматен съюз и ФИДЕ за финансови злоупотреби. \r\n\r\n Същата стара шахматна федерация дължи и към днешна дата стотици хиляди левове. В скандала, който явно е добре избран като време бе намесен дори и премиерът Борисов незнайно защо? \r\n\r\n Очаквайте подробности. BNews ще продължи да следи темата. \r\n\r\n   \r\n \n\t\t\t\t\t\t", "date": "2018.11.08", "title": "Скандално известен депутат от БСП протяга ръце към федерацията по шахмат"}
{"url": "http://www.bnews.bg/article/251703-shavlivata_eva_veselinova_nalazi_papi_hans", "text": "\n Папи Ханс е влюбен до ушите в португалка, но това не му пречи да се радва на компания хубавици и дузина фенки. \r\n\r\n Той и репортерката от \"Господари на ефира\" Ева Веселинова бяха уловени заедно, докато купонясват в столичен клуб. От фотоса ясно се вижда, че двамата са в отлично разположение на духа и настроението. И са видимо доволни, че са заедно. \r\n\r\n Междувременно в професионален план Папи жъне успех след успех. Оказа се, че напористият младеж може да влиза не само в къщата на „ВИП брадър“ и в пекарните за „Кекс“. Откъс от романа му \"Затворисърце\" влезе в учебник по български език за 7-клас! Това се похвали самият Папи, като не скри изненадата си от решението на авторите да го включат в учебната програма. Става въпрос за поместен негов кратък текст, примерна задача, по която учениците да изучават правилната граматика и пунктуация. \"Затворисърце\" е втората издадена творба на поета. Преди романа той написа стихосбирката \"За кого се сещаш, когато се сещаш за някого\", която направи фурор сред младите момичета. Самият жанр, в който е списана, е т.нар. модерен чиклит, литература за градската и съвременна жена. Кокича, както го наричат в артистичните среди, е всестранно развит. Той се занимава с писане, музика, реклама. Преди да запише пародийната песен \"Кекс\", Трендафилов спечели сърцата на дузина девойки със стиховете си във фейсбук, аналогично на неговия колега и приятел Августин Господинов (Илиян Любомиров - бел. авт.). Очаквано, не липсват и завистници. Злобари припомнят, че Ханс изпита огромно затруднение в къщата на брадъра, когато бе заставен да посочи кой е авторът на тежкия разказ \"На браздата\". Папито не се сети нито за Белчо и Сивушка, нито за Елин Пелин. \r\n \n\t\t\t\t\t\t", "date": "2018.11.08", "title": "Шавливата Ева Веселинова налази Папи Ханс"}
{"url": "http://www.bnews.bg/article/251701-kvorumat_pak_skara_deputatite", "text": "\n Нови проблеми с кворума белязаха началото на днешното заседание на Народното събрание, предаде БГНЕС. \r\n\r\n Парламентът заработи от втория опит, след като при първата регистрация в пленарна зала имаше само 119 народни представители, при необходим минимум от 121. \r\n\r\n След като заседанието започна, от ГЕРБ упрекнаха опозицията, че отново не се регистрира, въпреки че първа точка от дневния ред на депутатите е законопроект, внесен от БСП. \r\n\r\n „Въпреки че внасят точка, която според тях е важна, те не се регистрират и целят да провалят заседанието, което би трябвало да разгледа техния законопроект. Това вече ми се струва леко неадекватно поведение от страна на БСП. Когато внасяте точка, поне се регистрирайте! За да покажете, че имате ангажимент към собствения си закон“, призова Тома Биков депутатите от опозицията. \r\n\r\n Според него за управляващото мнозинство кворумът не е проблем, а такъв е липсата на „адекватна опозиция“. \r\n\r\n На тези обвинения отговор даде депутатът от БСП Драгомир Стойнев. От парламентарната трибуна той обясни, че всъщност трима народни представители от левицата са се регистрирали. „Няма наши и ваши закони. Всички закони са за българските граждани и се гласуват за българските граждани. Това, че вие искате да прокарате някакви лобистки закони и след това се отмятате, си е ваша работа“, контраатакува Стойнев.  \r\n \n\t\t\t\t\t\t", "date": "2018.11.08", "title": "Кворумът пак скара депутатите"}
{"url": "http://www.bnews.bg/article/251678-ariana_grande_be_izbrana_za_zhena_na_godinata", "text": "\n Американското музикално списание \"Билборд\" удостои певицата и актриса Ариана Гранде със своята годишна награда \"Жена на годината\", като тя получи най-висока оценка от експертното жури. \r\n\r\n Церемонията по връчването на отличието ще се състои в Ню Йорк на 6 декември в рамките на тържествения обяд и концерт \"Жени в музиката\". \r\n\r\n Тази година няколко хита на 25-годишната Ариана Гранде заеха първите места в хитпарадите на радиостанциите. А нейните изказвания в подкрепа на ЛГБТ общностите получиха широк отклик в обществото. \r\n\r\n Гранде организира благотворителния концерт \"One Love Manchester\" и събра 23 милиона долара в подкрепа на жертвите на терористичния акт в града в края на неин концерт. Миналата година престижният приз бе присъден на 25-годишната изпълнителка Селена Гомес, припомнят от БТА. \r\n \n\t\t\t\t\t\t", "date": "2018.11.08", "title": "Ариана Гранде бе избрана за \"Жена на годината\"\r\n\r\n"}
{"url": "http://www.bnews.bg/article/251695-iztegliha_li_otrovniya_spanak_ot_targoskata_mrezha", "text": "\n   \r\n\r\n Спанакът, за който имаше съмнения, че е примесен с татул, е изтеглен от търговската мрежа. Това заяви пред БНТ директорът на Областната дирекция по безопасност на храните в Пловдив д-р Камен Янков. \r\n\r\n \"Веднага разпоредих и изпратихме проверка и в магазинната мрежа, и в складовете, и при производителя, за да видим какво е положението. Общото количество, което и излязло от производителя към търговската мрежа е 1700 кг и 75 кг налични в преработвателното предприятие. \r\n\r\n По думите на шефа на областното БАБХ още вечерта на 5 ноември, понеделник, цялото количество спанак е било възбранено и е започнало да се изтегля от търговската мрежа. Храната поетапно се унищожава. \r\n\r\n Междувременно директорът на областната дирекция на БАБХ в Търговище д-р Анелия Цонева обясни пред bTV, че здравните власти в Търговище също са предприели незабавни мерки, след получаването на сигнала.  \r\n\"След сигнала извършихме незабавна проверка в обекта, от който е закупен спанакът. При отваряне на пакетите в една от опаковките са намерили единични стръкчета, различни от спанака по цвят и мирис. Това са предполагаемите листа татул\", посочи тя. \r\n\r\n По думите ѝ цялото количество намерен спанак е изтеглено от търговската мрежа.  \r\n\"Самата фирма веднага си задейства процедурата по изтегляне. Междувременно извършваме проверки и в другите хранителни обекти в града\", допълни още шефката на ОДБХ - Търговище. \r\n\r\n Припомняме, граждани от Търговище и Констинброд подадоха сигнали до Българската агенция по безопасност на храните (БАБХ) за съмнения, че закупеният спанак е примесен с листа от отровното растение татул. Хората се почувствали зле, след като консумирали продукта. \r\n\r\n Проверката на БАБХ установява, че производителят на зеленчука е фирма, позиционирана в пловдивското село Златитрап. Производителят е проверен и му се съставен акт за административно нарушение. \r\n\r\n Екип на обществената телевизия е успял да се свърже със собственика на фирмата производител. Мъжът е обяснил, че вече са предприети необходимите мерки и това повече няма да се случи. Човекът предположил, че е вероятно татулът да е попаднал в спанака, след като той е бил ожънат. \r\n\r\n Хората са в добро здравословно състояние. Те са прегледани в здравно заведение, след което са били освободени, не се наложило те да бъдат хоспитализирани. \r\n \n\t\t\t\t\t\t", "date": "2018.11.08", "title": "Изтеглиха ли отровния спанак от търгоската мрежа?"}
{"url": "http://www.bnews.bg/article/251704-izvanredno_rakovodstvoto_na_bdzh_podade_ostavka", "text": "\n Тримата членове на съвета на директорите на Холдинг БДЖ са подали оставките си. Това потвърди за NOVA министърът на транспорта Росен Желязков. Оставките са депозирани в кабинета на министъра. Той ще се запознае с мотивите и ще се произнесе в определения от закона срок. \r\n\r\n Става дума за шефа на борда Велик Занчев, който е и зам.-министър на транспорта, за главния изпълнителен директор Владимир Владимиров и за финасист №1 в жп компанията Филип Алексиев. \r\n\r\n Тримата са сложили подписи под молби за напускане след заседание на борда късно снощи, след като деловодството на Министерството на транспорта, информационните технологии и съобщенията е било вече затворено. \r\n\r\n В момента жп превозвачът е в тежко състояние. Липсват здрави локомотиви и вагони, с които да се движат влаковете, което поставя под риск както здравето и живота на пътниците, така и на обслужващия персонал. \r\n \n\t\t\t\t\t\t", "date": "2018.11.08", "title": "ИЗВЪНРЕДНО! Ръководството на БДЖ подаде оставка"}
{"url": "http://www.bnews.bg/article/251707-belgiya_razsledva_voenna_vrazka_v_razprostranenieto_na_afrikanska_chuma_po_svinete", "text": "\n Белгия разследва \"военна връзка\" в разпространението на африканска чума по свинете, съобщи министърът на отбраната Стивен Вандепют, цитиран от местни медии, предаде БТА. \r\n\r\n Министерството на отбраната е решило временно да закрие полигон на сухопътните войски, където бяха открити първите трупове на диви свине, заразени с вируса. Отбелязва се, че първоначално властите са имали съмнения за пренасянето на вируса от товарни автомобили от Източна Европа. Допълва се, че вирусът е разпространен в България, Естония, Унгария, Литва, Латвия, Полша, Чехия, Румъния, Русия и Китай. \r\n\r\n Откриха африканска чума при дива свиня в Силистренско \r\n\r\n Вандепют е уточнил, че първите смъртни случаи на диви прасета в Белгия са установени през август миналата година. Досега в страната са известни 104 случая. Учени се опитват да разберат дали заразените животни са навлезли в Белгия от друга държава. Изследванията им са потвърдили, че вирусът, открит в Белгия, е същият като разпространения в източноевропейските държави. \r\n\r\n Всички диви свине и хищници в ловно стопанство край Каварна ще бъдат унищожени \r\n\r\n На основата на данните от разследването медии допускат, че има три основни възможности за появата на вируса. Първата, почти отхвърлена, е диви свине да са били пренесени незаконно до Белгия. Втората и третата възможност са свързани с огнището на епидемията - учебен полигон за подготовка на военни действия в градска среда. Допуска се, че вирусът може да е бил пренесен от белгийски войници, участвали в учения в Прибалтика, или от гостуващи военни от Полша и Чехия. \r\n\r\n Белгия е първата държава в Западна Европа, където бе открито разпространение на вируса след появата на смъртни случаи от африканска свинска чума в Европа в последните месеци. Отбелязва се, че вирусът не е опасен за хората, но поразява домашни свине, в чието отглеждане в Белгия са заети около 15 000 семейства. За последен път това заболяване е било наблюдавано в страната през 1985 година. \r\n\r\n Белгия разследва \"военна връзка\" в разпространението на африканска чума по свинете, съобщи министърът на отбраната Стивен Вандепют, цитиран от местни медии, предаде БТА. \r\n\r\n Министерството на отбраната е решило временно да закрие полигон на сухопътните войски, където бяха открити първите трупове на диви свине, заразени с вируса. Отбелязва се, че първоначално властите са имали съмнения за пренасянето на вируса от товарни автомобили от Източна Европа. Допълва се, че вирусът е разпространен в България, Естония, Унгария, Литва, Латвия, Полша, Чехия, Румъния, Русия и Китай. \r\n\r\n Откриха африканска чума при дива свиня в Силистренско \r\n\r\n Вандепют е уточнил, че първите смъртни случаи на диви прасета в Белгия са установени през август миналата година. Досега в страната са известни 104 случая. Учени се опитват да разберат дали заразените животни са навлезли в Белгия от друга държава. Изследванията им са потвърдили, че вирусът, открит в Белгия, е същият като разпространения в източноевропейските държави. \r\n\r\n Всички диви свине и хищници в ловно стопанство край Каварна ще бъдат унищожени \r\n\r\n На основата на данните от разследването медии допускат, че има три основни възможности за появата на вируса. Първата, почти отхвърлена, е диви свине да са били пренесени незаконно до Белгия. Втората и третата възможност са свързани с огнището на епидемията - учебен полигон за подготовка на военни действия в градска среда. Допуска се, че вирусът може да е бил пренесен от белгийски войници, участвали в учения в Прибалтика, или от гостуващи военни от Полша и Чехия. \r\n\r\n Белгия е първата държава в Западна Европа, където бе открито разпространение на вируса след появата на смъртни случаи от африканска свинска чума в Европа в последните месеци. Отбелязва се, че вирусът не е опасен за хората, но поразява домашни свине, в чието отглеждане в Белгия са заети около 15 000 семейства. За последен път това заболяване е било наблюдавано в страната през 1985 година. \r\n \n\t\t\t\t\t\t", "date": "2018.11.08", "title": "Белгия разследва \"военна връзка\" в разпространението на африканска чума по свинете"}
{"url": "http://www.bnews.bg/article/251700-petkanovi_vartyat_biznes_s_naum_shopov", "text": "\n С бизнес се зае Алекс Петканова. Моделката заедно със съпруга си Лудия репортер решават да създадат рекламна агенция. \r\n\r\n Партньори в бизнес начинанието на семейство Петканови са звездата от \"Откраднат живот\" Наум Шопов-младши и половинката му Теа. \r\n\r\n Двете двойки се сприятеляват наскоро и често могат да бъдат забелязани заедно. Идеята за общ бизнес идва от Петканови, които винаги са мечтали да работят за себе си и сами да си бъдат шефове. Наум и Теа на драго сърце приемат поканата и агенцията вече функционира на пълни обороти, пише \"България Днес\". \r\n \n\t\t\t\t\t\t", "date": "2018.11.08", "title": "Петканови въртят бизнес с Наум Шопов "}
{"url": "http://www.bnews.bg/article/251708-nikoleta_i_niki_m_se_gavryat_s_novite_bradari", "text": "\n Легендарната плеймейтка Николета Лозанова и любимият й Ники Михайлов се впуснаха в забавно преживяване, изпълнявайки мисиите, които поставя Големият брат в къщата на „ВИП Брадър“, у дома. Двойката сподели кадри, на които са заснели опитите си да задържат максимално дълго време топче с помощта на лицата си и без намесата на ръце. Изпитание, което вместо да приповдигне настроението в Нови Хан, по-скоро скара звездната трупа, писа „Телеграф“. \r\n\r\n Напрежението между съквартирантите ескалира, Гъмов посочи среден пръст на Гани, а Златка вдигна скандал на Дизъса заради демонстрацията на близост с певицата Емануела по време на мисията. \r\n \n\t\t\t\t\t\t", "date": "2018.11.08", "title": "Николета и Ники М. се гаврят с новите Брадъри"}
{"url": "http://www.bnews.bg/article/251714-na_tramp_mu_predstoyat_pobedi_toy_ne_e_v_mat", "text": "\n Изключителна победа и крачка напред в историята или нова ситуация за Доналд Тръмп се оформи след междинните избори в САЩ? Какви територии успя да залее синята демократическа вълна и къде Тръмп и републиканците успяха да сложат своя отпечатък? \r\n\r\n \r\n\"Очаквах по-малки резултати от страна на демократите. Те победиха на ниво долна камара. Контролът на демократите върви отдолу нагоре, а на републиканците отгоре надолу. Тези избори създават реални проблеми за Тръмп. Но те не са фатални. Предстои му дълъг път. Тепърва му предстои да побеждава. Той не е в мат. За някои неща ще отстъпи. Но от стената между САЩ и Мексико няма да се откаже. Никой не може да му промени позицията за Русия и Китай. Той няма да промени това, което досега правеше\", отбеляза геополитическият анализатор Валентин Вацев. \r\nСпоред него Тръмп е прав, че политическият и икономическият конкурент на САЩ е Китай, а с Русия може и да се карат, но може и да се разберат. \r\n\"Тръмп е на път да започне разумен разговор с Китай. Не вярвам обаче в дългосрочни победи на Тръмп, тъй като неговата социална група се смалява\", подчерта коментаторът в \"България сутрин\". \r\nАкцентът в разговора премина и към предстоящата среща между министър-председателя на България Бойко Борисов и американския президент Доналд Тръмп. \r\n\"Ако Борисов успее да разговаря съдържателно с Тръмп, това може да е от полза за България. Но дотогава може премиерът да се занимава с друго. Той успя да ядоса и Москва, и Вашингтон. Той може и да няма политическо образование, но е досетлив. Заинтересовани кръгове вече са начертали какво следва след Борисов\", изтъкна Вацев пред Bulgaria ON AIR. \r\n  \r\n \n\t\t\t\t\t\t", "date": "2018.11.08", "title": "На Тръмп му предстоят победи, той не е в мат!\r\n\r\n"}
{"url": "http://www.bnews.bg/article/251711-elena_yoncheva_i_prof_georgi_mihaylov_se_otkazaha_ot_deputatskiya_si_imunitet_ninova_i_bsp_gi_podkrepiha", "text": "\n ПГ на „БСП за България“ заставаме като един зад Елена Йончева и проф. Георги Михайлов – вярваме, че са невинни и очакваме да се докаже. Това каза лидерът на БСП Корнелия Нинова пред журналисти във връзка с поисканите имунитети на Елена Йончева и проф. Георги Михайлов, предаде „Фокус“. \r\n\r\n „Групата се събрахме, разговаряхме. Решението ни е следното. Елена Йончева и Георги Михайлов доброволно ще си дадат имунитетите. Разчитаме на бързо и обективно разследване, но цялата група заставаме зад тях като един“, допълни Нинова. „Очаквам, че ще ни се задава и от вас и политически въпроса дали ще ги изключим от парламентарната група. Казвам го сега и това решение ще остане до края на разследването. Не, няма да ги изключваме от парламентарната група. Това са две ярки остриета на БСП, допускам, че със своите изказвания и своето поведение те са предизвикали такова нещо. За това ние стоим твърдо убедени, че са невинни и очакваме делото и разследването да го докажат“, допълни още Нинова.  \r\n\r\n Имунитетите им бяха поискани днес от гл. прокурор Сотир Цацаров.  Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България, по отношение на: Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК /умишлена безстопанственост/ и по чл. 220 ал. 1 вр. чл. 26 ал. 1 НК /сключване на неизгодни договори/. В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. \r\n\r\n От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания  - София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение.  \r\n\r\n Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК /изпиране на пари в особено големи размери/. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък. В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. \r\n\r\n В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. \r\n\r\n Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство. \r\n  \r\n \n\t\t\t\t\t\t", "date": "2018.11.08", "title": "Елена Йончева и проф. Георги Михайлов се отказаха от депутатския си имунитет, Нинова и БСП ги подкрепиха\r\n"}
{"url": "http://www.bnews.bg/article/251696-eksperti_obyasniha_kak_shofyorite_shte_badat_zastaveni_da_si_platyat_nad_milion_aktove_i_fishove_za_koito_se_oslushvat", "text": "\n По принцип \"бонус-малус\" е добър вариант, но за жалост това е побългарен вариант. Става дума за система, която цели да дисциплинира водача, но това няма как да върви заедно с автомобила, както искат да го направят тук. В крайна сметка не автомобилът извършва пътнотранспортното произшествие, а водачът. Ако някой трябва да бъде вкаран в правилния път, това трябва да е само водачът със съответните наказания. Това каза в сутрешния блок на БНТ Малинка Бондаренко от Съюза на българските автомобилисти. \r\n\r\n ,,Вътрешният министър Младен Маринов заяви, че ще бъде изградена Единна система, където отвсякъде ще бъдат качвани глобите. По този начин излизащият от нас чужденец ще бъде спиран на границата и ще трябва да си заплати глобата. Ако си я заплати веднага, ще плати санкцията наполовина'', посочи Бондаренко. По думите ѝ последните изследвания относно агресията на пътя показват, че все повече хора заявяват, че са били част от агресията на пътя или свидетели. ,,Тъй като анкетите, които правихме, бяха анонимни, някои дори си признаха, че използват упойващи вещества преди да се качат в колата, а други, че извършват нарушения. Ето защо жертвите на пътя продължават да растат. Това трябва да бъде добре анализирано и да се вземат необходимите мерки'', завърши Бондаренко. \r\n\r\n ,,Важно е как се събират глобите и дали се събират. С предвижданите промени в закона, ако не си си платил глобите, ще ти вземат книжката, което е усилие в правилната посока'', коментира по темата експертът по пътна безопасност Любка Маринова. ,,Алгоритъмът по събиране на глоби у нас е сгрешен, защото в Холандия например се заплаща глобата и после се обжалва, а тук е тъкмо обратното. Затова и някои глоби не се събират'', посочи още експертът. \r\n\r\n ,,Над милион актове и фишове са съставени до момента. А това че има хора, които не са ги платили, си е за тяхна сметка, но ще си ги платят, уверявам ви. Тези актове и фишове имат давност от пет години, така че когато отидат да си платят най-малко пътния данък, ще трябва да си платят и фишовете'', обясни Маринова. Според нея системата бонус-малус е добре да се въведе и у нас, но тя трябва да бъде обмислена изключително. \r\n \n\t\t\t\t\t\t", "date": "2018.11.08", "title": "Експерти обясниха как шофьорите ще бъдат заставени да си платят над милион актове и фишове, за които се ослушват\r\n"}
{"url": "http://www.bnews.bg/article/251692-borislav_tsekov_popari_sorosoidite_ne_barzayte_da_se_radvate", "text": "\n Понеже соросоидите у нас и в САЩ се чудят как да представят неуспеха си да делегитимират и разклатят президента Тръмп, сега са измислили следното - мнозинството, което имат демократите в долната камара означавало, че ще настъпят промени във външната политика на САЩ. Това е доста глупава лъжа. Външната политика на САЩ се прави от президента и от Сената. Ролята на долната камара е незначителна и не може да промени нищо във външнополитическия курс на САЩ. Същото се отнася и да назначенията на посланици и представители в международни организации - нищо не зависи от долната камара. Така че, не бързайте да се самозаблуждавате, че идва реставрация и реабилитация на соросоидите в България и в Източна Европа. Напротив, препотвърждаването на властта на Тръмп значи, че революцията срещу неолибералния глобализъм на соросоидите продължава. Те са от грешната страна на историята. Другото е, че сега щяло било да има \"импийчмънт\". Това също е тъпа лъжа. Долната камара, по инициатива на отделен конгресмен може да инициира процедура по импийчмънт. Но нищо повече. Решение се взема от Сената и то с 2/3 мнозинство. Така че импийчмънт ще има на \"кукуво лято\". \r\n \n\t\t\t\t\t\t", "date": "2018.11.08", "title": "БОРИСЛАВ ЦЕКОВ ПОПАРИ СОРОСОИДИТЕ: Не бързайте да се радвате! "}
{"url": "http://www.bnews.bg/article/251699-sofka_se_pohvali_skasah_gringo_ot_seks", "text": "\n Това стана ясно от участието на ромската гласовита изпълнителка в столична дискотека в понеделник вечерта. По време на едно от изпълненията си Софито подробно обясни как любимият й не е с нея, защото го е уморила от любовни изпълнения в кревата. \r\n\r\n Спокойно... Гринго все пак е жив и здрав. Просто двамата с чалгарката се отдават на бурен сексуален маратон и мачото си остава вкъщи да почива, докато Маринова заработва с микрофон в ръка. Откакто Тодор Давидов беше пуснат от затвора, двамата си наваксват с интимните ласки и не пропускат възможност да намачкат чаршафите. Самата Софка не се свени да разказва, че с приятеля си често правят секс. И намеква, че работят за бебе, тъй като синът й Лоренцо иска да има братче или сестриче. \r\n\r\n След поредното си жежко изпълнение Гринго преценява, че няма да ходи в дискотеката с любимата си жена, а ще остане да си почива. Това е изненадващо, защото бившият затворник зорко следи Софка, тъй като от началото на връзката им я ревнува. И не иска в нощните заведения да я закачат случайни мъже. Затова и броени дни след като беше пуснат от зандана, започна с обиколката си в Студентски град. \r\n\r\n Сега дори и почитатели на Софито останаха изненадани, че е сама. Софка му отпусна края и направи запомнящо се шоу. Доста поразголената й рокля даде възможности на жадните мъжки очи да видят новата й татуировка - името на Гринго, оградено с червена целувка. Преди седмици Маринова намекна, че е увековечила любимия си мъж върху тялото си, но сега за пръв път публично показа рисунката, пише \"България Днес\". \r\n \n\t\t\t\t\t\t", "date": "2018.11.08", "title": "Софка се похвали: Скъсах Гринго от секс"}
{"url": "http://www.bnews.bg/article/251691-netipichno_za_noemvri_vremeto_i_dnes_shte_bade_toplo", "text": "\n Днес времето остава без съществена промяна. В равнините ще е мъгливо или с ниска слоеста облачност и на отделни места ще преръмява. \r\n\r\n Това съобщават от НИМХ. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони. През нощта ще е почти тихо, утре ще духа слаб североизточен вятър. Максималните температури ще са между 12° и 17°. \r\n\r\n Над планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11°, на 2000 метра - около 5°. \r\n\r\n Над Черноморието ще бъде с ниска облачност или мъгла и на места ще преръми. В следобедните часове облачността ще намалява, видимостта ще се подобрява. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 16-17°. Вълнението на морето ще бъде 2-3 бала. \r\n \n\t\t\t\t\t\t", "date": "2018.11.08", "title": "НЕТИПИЧНО ЗА НОЕМВРИ! Времето и днес ще бъде топло"}
