{"url": "http://www.bnews.bg/article/259665-izvanredno_izbuhna_pozhar_v_katedralata_notr_dam_v_parizh_video", "text": "\n Избухна пожар в катедралата \"Нотр Дам\" в Париж. За случилото се съобщи Франс прес, цитирана от БТА.  \r\n\r\n Извършена е евакуация.  \r\n\r\n \r\n\r\n \r\n \r\n\r\n   \r\n \r\n \n\t\t\t\t\t\t", "date": "2019.04.15", "title": "ИЗВЪНРЕДНО: Избухна пожар в катедралата \"Нотр Дам\" в Париж! (ВИДЕО)"}
{"url": "http://www.bnews.bg/article/259653-dzhoan_kolins_be_prieta_v_bolnitsa_sled_pozhar_v_doma", "text": "\n Актрисата Джоан Колинс и съпругът ѝ имаха тежък уикенд, след като в апартамента им в Лондон избухна пожар. \r\n\r\n Представител на актрисата и съпругът ѝ Пърси Гибсън е казал, че двамата са напуснали апартамента навреме, но са много разстроени. Въпреки че нямат сериозни наранявания, се е наложило Колинс да бъде приета в болница заради вдишан пушек. \r\n\r\n Колинс и Гибсън гледали филм, когато пожарът избухнал. Причината за пожара се оказало огледало, което отразявало слънцето към пердетата. В един момент те се нагряли твърде много и се запалили. \r\n\r\n Гибсън се е опитал да потуши пламъците с пожарогасител, а Колинс се е обадила по телефона за помощ. \r\n\r\n 85-годишната актриса отправи благодарности на пожарникарите чрез профила си в Туитър. \r\n\r\n Колинс благодари и на медицинските служби, които са се погрижили за нея. \r\n\r\n 10 пожарникари са взели участие по време на потушаването на пожара в апартамента на първия етаж в седеметажната сграда в централния лондонски квартал Белгравия. \r\n\r\n   \r\n \n\t\t\t\t\t\t", "date": "2019.04.15", "title": "Джоан Колинс бе приета в болница след пожар в дома ѝ"}
{"url": "http://www.bnews.bg/article/259664-sluchaite_na_morbili_sa_narasnali_s_300", "text": "\n Случаите на морбили са нараснали с 300% в световен мащаб за първите три месеца на 2019 г., в сравнение със същия период през миналата година, съобщават от Световната здравна организация (СЗО), цитирайки предварителни данни. \r\n\r\n „Макар тези данни да са условни и непълни, те показват една тенденция. В много страни има огнища на болестта. В редица региони е регистриран значителен ръст на случаите“, съобщи здравната организация. \r\nОт СЗО отбелязват, че реалните случаи на зараза надминават в пъти докладваните, което означава, че ранните прогнози за 2019 г. вероятно са подценили сериозността на огнищата на морбили. \r\n \n\t\t\t\t\t\t", "date": "2019.04.15", "title": "Случаите на морбили са нараснали с 300%"}
{"url": "http://www.bnews.bg/article/259655-severen_potok_2_podade_treto_iskane_za_razreshitelno_za_stroezh_ot_daniya", "text": "\n Компанията строител на „Северен поток-2” поиска от Дания трето разрешение за строителството на газопровода, съобщава БГНЕС. \r\n\r\n В третото заявление е приложена оценката за въздействието върху околната среда. То обхваща маршрут, който е изцяло в датската изключителна икономическа зона на юг от остров Борнхолм. \r\n\r\n „По-рано тази област бе оспорвана между Дания и Полша и не бе достъпна за разработването на проекти. Днес е постигнато споразумение между двете страни, което обаче все още не е ратифицирано от Полша”, се казва в изявление от компанията строител. \r\n\r\n Както Датската агенция по енергетика (ДАЕ) посочи, за изграждането на тръбата е имало два варианта, които минават по континенталния шелф на югоизток от Борнхолм. \r\n\r\n „През март 2019 г. Датската агенция по енергетика поиска от „Северен поток 2” AG да разгледа югоизточния маршрут, който минава покрай континенталния шелф. Това искане бе направено, за да може ДАЕ да гарантира издаването на разрешително за най-оптималния маршрут с оглед на въздействието върху околната среда. Според предварителните данни югоизточният маршрут е най-подходящ”, заявиха от ДАЕ. \r\n\r\n В края на март от Копенхаген предложиха на компанията да обмисли допълнителен вариант за маршрута на газопровода „Северен поток 2“, освен другите две, за които компанията вече е подала заявления. Основният маршрут минава през териториалните води на Дания, южно от Борнхолм, а алтернативният – през изключителната икономическа зона, северозападно от Борнхолм. \r\n\r\n Според представители на „Северен поток 2”, Дания специално забавя строителството на тръбопровода, като по този начин подкопава доверието на инвеститорите. \r\n\r\n Проектът \"Северен поток 2\" предвижда изграждането на две тръби с общ капацитет от 55 милиарда кубически метра газ годишно от бреговете на Русия през Балтийско море до Германия. Предвижда се новият тръбопровод да бъде завършен през 2019 г. Той ще преминава през териториалните води или изключителните икономически зони на държави, разположени по бреговете на Балтийско море - Русия, Финландия, Швеция, Дания и Германия. От тези страни „Северен поток-2“ AG остава да получи разрешение за строеж само от Дания. \r\n \n\t\t\t\t\t\t", "date": "2019.04.15", "title": "\"Северен поток 2\" подаде трето искане за разрешително за строеж от Дания"}
{"url": "http://www.bnews.bg/article/259662-2_godini_sled_kontuziyata_vrataryat_na_balgariya_pretarpya_poredna_operatsiya", "text": "\n Вратарят Владислав Стоянов претърпя поредна операция на коляното в Барселона. \r\n\r\n Стражът на Лудогорец и националния тим получи много тежка травма, като скъса патерално сужолие преди 2 години. Травмата се случи на тренировка преди световната квалификация срещу Холандия през март 2017-а (2:0). \r\n\r\n Оттогава Стоянов се оперира, възстановява, върна се и успя да тренира, но така и не успява да загърби травмата. Неправилно извършени операции усложниха лечението и го забавиха. \r\n\r\n В следващия месец той ще бъде с обездвижен ляв крак заради интервенцията. След това започва раздвижването, но надеждите са, че това е последната операция и Владо е на път да се завърне на терена.  \r\n \n\t\t\t\t\t\t", "date": "2019.04.15", "title": "2 години след контузията: Вратарят на България претърпя поредна операция"}
{"url": "http://www.bnews.bg/article/259659-srokat_za_zaplashtane_na_taksite_v_bloka_vliza_v_zakon_pri_zabavyane_globa", "text": "\n Срокът за заплащане на таксата за поддръжка на входа трябва да бъде заложен в закона за управление на етажната собственост, вместо във вътрешния правилник на жилищната сграда, за да има глоби за хората, които не плащат. Това е едно от предложенията на Асоциацията за регулиране на отношенията в етажната собственост, изпратени до Министерството на регионалното развитие в рамките на набирането на идеи за законодателни промени. \r\n\r\n Днес е крайният срок за внасянето на предложения. Пред Дарик председателят на асоциацията Павел Миланов посочи и други предложения за промени - възможност за откриване на банкова сметка на името на етажната собственост, вместо на името на домоуправителя, както и регламентиране на видеонаблюдението в жилищните сгради. \r\n\r\n Според действащия закон за управление на етажната собственост разходите за поддръжка на входа се разделят по равно според броя на собствениците, ползвателите и обитателите на домакинствата. Не е записано обаче в какъв срок трябва да се събират средства за покриване на тези разходи. Именно залагането на срок в закона предлагат от Асоциацията за регулиране на отношенията в етажната собственост. Друга тяхна идея е премахване на текста, според който средствата за обновяване и ремонти се събират по банкова сметка на името на домоуправителя. Това трябва да става по сметка на името на етажната собственост, за да не изчезват пари, обясни Павел Миланов: \r\n\r\n \"На база на решения на общо събрание се прави банкова сметка на етажната собственост. Тя може да е с няколко титуляра, например трима, като може да се определи да теглят двама от трима или тримата заедно, за да има един реален контрол какво се тегли\". \r\n\r\n Павел Миланов постави като проблем и нарастващия брой на жалбите срещу видеонаблюдението в жилищни сгради, което към момента не е законово уредено и не се приема като доказателство в съда при извършено престъпление. Той формулира следното предложение: \r\n\r\n \"Защо държавата не създаде условия лицензирани фирми да монтират камери, да ги свързват онлайн със защитен сървър, до който може да си има достъп само при проблем в етажната собственост - кражба, например - и тези доказателства да се ползват директно в съда\". \r\n\r\n Според Миланов професионалните домоуправители не са приложими за всяка етажна собственост, а са най-вече за луксозните жилищни сгради и по-малките етажни собствености, които не могат да организират своето управление. \r\n \n\t\t\t\t\t\t", "date": "2019.04.15", "title": "Срокът за заплащане на таксите в блока влиза в закон, при забавяне глоба"}
{"url": "http://www.bnews.bg/article/259651-google_razkrival_ubiystva_dokato_sledi_potrebitelite_si", "text": "\n Google редовно помага на американските правоприлагащи органи да улавят престъпници, като им дава информация за своите потребители, както и като разкрива тяхното местоположението, съобщава в. \"Ню Йорк Таймс\". Според публикацията, полицаите и ФБР получават данни не само за заподозрени, но и за всички потребители на Google, които са близо до местопрестъплението. \r\n\r\n Органите на реда в САЩ могат да поискат от Google данни за всички телефони, които са се намирали в района на престъплението. Първоначално Google разкрива само тяхното местоположение. След това полицията селектира тези потребители, които представляват интерес за разследването, и изисква информация за тяхното движение. \r\n\r\n Едва след като полицията състави списък с потенциалните заподозрени и свидетели, Google трябва да разкрие пълната информация за тези потребители. \r\n\r\n Според публикацията полицията започна да използва услугата за проследяване на местоположението на потребителите на Google през 2016 г. Анонимен служител на компанията заявява пред вестника, че корпорацията получава 180 иска за разкриване на данни от органите на реда седмично. \r\n\r\n Разкритията предизвикват притеснения, защото събраната от Google информация може да се използва не само срещу криминални престъпници, а и срещу щатски или чужди граждани, които са се оказали интересни за разузнавателните служби на САЩ. \r\n\r\n Американските правоприлагащите органи обаче разкриват, че благодарение на технологията са се разкрили извършителите на множество престъпления, включително убийства. Последният подобен случай става известен с това, че откриването на извършител на убийство от Аризона би било напълно невъзможно без помощта на Google. \r\n \n\t\t\t\t\t\t", "date": "2019.04.15", "title": "Google разкривал убийства, докато следи потребителите си"}
{"url": "http://www.bnews.bg/article/259648-ek_komisiyata_vodi_konstruktiven_razgovor_s_balgarskite_vlasti_po_izpalnenieto_na_preporakite", "text": "\n Заместник-председателят на Европейската комисия Франс Тимерманс заяви днес, че комисията води конструктивен разговор с българските власти по изпълнението на препоръките по механизма за сътрудничество и проверка. Той каза това след днешната си среща с главния прокурор Сотир Цацаров и в отговор на въпроси на пресконференция. \r\n\r\n \"Целта на срещата с българския главен прокурор бе да обсъдим необходимите стъпки за прилагането на препоръките от механизма за наблюдение. Срещам се с много представители на България и на Румъния, свързани пряко с тези въпроси. Бях насърчен от думите на главния прокурор Цацаров, че (българските власти) са решени да приложат препоръките на ЕК. Остава доста работа\", посочи Тимерманс. \r\nЗа апартаментите, очевидно придобити на много ниски цени - разбирам, че всички тези случаи се разследват и не е редно да коментираме преди края на разследването, очакваме резултатите.Служителите на ЕК, които работят с България и Румъния, са наистина много добре осведомени за това, което се случва там. Казах, че отчитаме напредък, но остава още огромна работа за вършене, добави той по повод нашата страна.  \r\nТези две държави дойдоха от доста мрачно място през 2007 г., когато бе въведено наблюдението на ЕК. Остава още работа, но българските власти полагат усилия. Да, има проблеми - обсъдихме ги днес, има разследвани служители, подадени са оставки. Има причина да следим внимателно всичко това. Важното е, че водим конструктивен разговор с българските власти за приложението на препоръките на ЕК. Докъде ще стигнем, ще се разбере в следващите месеци и години, заяви Тимерманс. \r\n \n\t\t\t\t\t\t", "date": "2019.04.15", "title": "ЕК: Комисията води конструктивен разговор с българските власти по изпълнението на препоръките"}
{"url": "http://www.bnews.bg/article/259663-ekoinspektori_ustanoviha_narushenie_pri_nasipvane_na_zemni_masi_v_chernomorets", "text": "\n Служители на Регионалната инспекция по опазване на околната среда и водите /РИОСВ/ - Бургас са установили нарушение при насипване на земни маси върху скалите на природна забележителност в Черноморец. Това е установено при проверка, след подаден сигнал от граждани, че върху скалите в местността \"Аклади\" камиони изсипват камъни и пръст. \r\n\r\n От пресслужбата на РИОСВ съобщиха, че са засегнати скали от природната забележителност \"Нос Червенка\". От там обясниха, че насипването на скално-земни маси е извършено в частен имот. С одобряването на подробния устройствен план за имота от изток от него е обособен обслужващ път, който служи и като граница между имота и защитената територия. \r\n\r\n По информация на Община Созопол има издаден протокол за откриване на строителна линия за трасе на водопровод обслужващ частния имот, като това трасе премина във сервитута на общинския път. При изграждане на водопровода поради близостта с крайбрежните скали и денивелацията, част от земните маси са навлезли в защитената територия. \r\n\r\n За установеното нарушение възложителят на инвестиционното предложение ще бъде поканен за съставяне на акт за административно нарушение по реда на Закона за защитените територии, добавиха от РИОСВ. \r\n \n\t\t\t\t\t\t", "date": "2019.04.15", "title": "Екоинспектори установиха нарушение при насипване на земни маси в Черноморец"}
{"url": "http://www.bnews.bg/article/259652-zayavki_za_investitor_za_aets_belene_ot_nachaloto_na_may", "text": "\n Потенциалните стратегически инвеститори ще могат да подават заявление за участие в процедурата за проекта АЕЦ \"Белене\" през май, когато тя ще бъде публикувана в официалния вестник на Европейския съюз, съобщи енергийният министър Теменужка Петкова. \r\n\r\n \"Процедурата за избор на стратегически инвеститор стартира, но официалният срок за подаване на заявление започва да тече от датата на публикуване на поканата в официален вестник на Европейския съюз. Очакваме тя да бъде публикувана в началото на месец май и срокът е 90 дни\", отбеляза тя, цитирана от БНР. \r\n\r\n Теменужка Петкова участва в международния форум \"Атомекспо\", който се провежда в руския курорт Сочи. В рамките на събитието тя ще има срещи с компаниите, които до този момент са проявили интерес към АЕЦ \"Белене\" - руската \"Росатом\", френската \"Фраматом\" и американската \"Дженерал Илектрик\". Тя ще се срещне и с министъра на иновациите на Сърбия Ненад Попович. \r\n\r\n \"Знаете, че възможността за реализация на проекта АЕЦ \"Белене\" ние разглеждаме като проект, който ще има регионално значение. Поради тази причина ще проведем среща и с колегата от Сърбия, за да можем да видим каква е възможността евентуално сръбски компании да участват като страни по договори за изкупуване на електрическа енергия или под друга форма, такава, каквато процедурата за избор на инвеститор, стратегически инвеститор, предполага\", каза енергийният министър Теменужка Петкова. \r\n\r\n Очаква се в рамките на събитието, което тази година е под мотото \"Ядрените технологии за по-добър живот\", да се обсъди приноса на атомната енергия към борбата с климатичните промени, както и значението на ядрените технологии за развитието на различни сектори от публичния живот. В дискусиите освен фирмите от бранша, ще участват финансови институции и представители на Международната агенция за атомна енергия, на Световната ядрена асоциация и на Световния енергиен съвет. \r\n\r\n Теменужка Петкова е придружавана от ръководителите на Българския енергиен холдинг, НЕК, АЕЦ \"Козлодуй\" и Агенцията за ядрено регулиране. Предвижда се в рамките на форума те да имат отделни срещи с представители на компаниите, които проявяват интерес да участват в построяването на АЕЦ \"Белене\" и да бъдат стратегически инвеститор на проекта. \r\n\r\n   \r\n\r\n И унгарски компании имат интерес към АЕЦ \"Белене\", каза днес в Сочи изпълнителният директор на НЕК Петър Илиев. Той отказа подробности с аргумента, че ще се срещне с тях през следващата седмица: \"Проявиха интерес, ходиха на площадката на \"Белене\" и другата седмица имаме среща с тях за въпроси към нас по процедурата\". \r\n\r\n В момента в света се строят 55 нови атомни реактори, като 9 от тях са в страни, които досега не са развивали ядрена енергетика, посочи директорът на Световната ядрена асоциация Агнета Ризинг на откриването на \"Атомекспо\". \r\n\r\n Според Ризинг атомната енергетика е втората по чистота енергия след тази, която се произвежда от вода. Ядрената промишленост си е поставила за цел да постигне заложеното в плана Хармония на Световната ядрена асоциация, който предвижда до 2050-та година 25 процента от електроенергията в света да е произведен от атомни реактори. Това означава, че строителството на ядрени централи трябва да се утрои, посочи Агнета Ризинг. От своя страна генералният директор руската държавна корпорация \"Росатом\", която е съорганизатор на събитието, Алексей Лихачов посочи, че на днешния форум присъстват представители от 74 държави. \r\n \n\t\t\t\t\t\t", "date": "2019.04.15", "title": "Заявки за инвеститор за АЕЦ Белене от началото на май"}
{"url": "http://www.bnews.bg/article/259654-obstanovkata_na_gkpp_kapakule_se_normalizira", "text": "\n По информация на Генералното ни консулство в Одрин обстановката на ГКПП „Капъкуле“ е нормализирана. Това съобщиха от Министерството на външните работи.  \r\n\r\n Към 16:00 часа българско време за неплатени пътни такси на митнически паркинг на територията на митническа зона „Тракия“ са задържани два леки автомобила, няма задържани товарни автомобили. \r\n\r\n Във връзка с въведената на 11 април 2019 г. система за заплащане на излизане от Турция на ГКПП на наложени парични глоби за пътни такси по информация на Генералното ни консулство турските митнически власти са установили, че са били допуснати технически грешки при около 100  случая с чужди граждани и са били надвзети парични суми. \r\n\r\n Към момента не може да се каже при колко от тези случаи става въпрос за български граждани и фирми. Но на състоялата се днес среща на генералния ни консул в Одрин с директора на Митници „Тракия“ е постигната договореност до края на тази седмица и след изготвянето на пълен анализ на въпросните грешки, турската страна да предостави на ГК Одрин списък на автомобилите, на които са били наложени и заплатени по-високи такси. Ще бъде предоставен и електронен адрес, на който да се изпращат молби за възстановяване на надвзетите суми. \r\n\r\n Турската страна е поела ангажимент след получаване на въпросните молби надплатените финансови средства да бъдат възстановени в кратък срок. \r\n\r\n В Генералното ни консулство в Одрин към момента са постъпили 2 конкретни сигнала от български граждани за надвзети суми за неплатени пътни такси, които се проверяват. \r\n\r\n Според въведената на ГКПП в Турция нова система на излизане от страната се изисква плащане на незаплатени пътни такси от 01.01.2017 г. насам.  Българските граждани, желаещи да проверят дали имат неплатени пътни такси в Турция, зачислени на техните моторни превозни средства, може да го направят на електронен адрес:  https://webihlaltakip.kgm.gov.tr/WebIhlalSorgulama/Sayfalar/Sorgulama \r\n\r\n В момента новата система включва събиране единствено на неплатени пътни такси – за магистрали, мостове, пътни съоръжения, но се очаква в бъдеще да заработи в пълен капацитет, включително и за събиране на неплатени глоби за нарушение на правилата за движение на територията на Турция.  Във връзка с това е препоръчително българските граждани стриктно да спазват правилата за движение по пътищата и други разпоредби на територията на Турция. \r\n \n\t\t\t\t\t\t", "date": "2019.04.15", "title": "Обстановката на ГКПП „Капъкуле“ се нормализира"}
{"url": "http://www.bnews.bg/article/259656-bashtata_na_tita_broil_80_bona_na_krisko_za_da_ya_napravi_zvezda_prasnal_hilyadi_za_gardi_i_dzhuki_na_zhena_si_madam_sisi", "text": "\n Милен Пенчев, маститият шеф на НОИ-Силистра, който Апелативният съд освободи под домашен арест, бил изключително щедър съпруг и баща, говорят в родния му град. Съпругата му Силвия, която в дунавския град познавали като „мадам Сиси”, не работела от години. На същото положение била и каката на Тита. 25-годишната дама нямала нито ден трудов стаж зад гърба си, но винаги ходела изтупана по последна мода в скъпи маркови дрехи. Посещавала топ заведения и пътувала по всевъзможни екзотични дестинации.  \r\nТита пък станала звезда покрай Криско. Момичето толкова искало да се изявява пред прожекторите и да бъде забелязано, че се стигнало до там да помоли татко си, да отпусне някой лев на Криско, че да може тийн любимецът да я лансира бързо и лесно. Според източник на „Уикенд”, за да пробие Тита, баща й „кихнал” над 80 000 лева по-миналата година – за студийни записи на песни, клипове, промоции. Разбира се, надали тези пари са от заплатата му...  \r\nНай-атрактивна от трите жени, поддържани от Милен Пенчев, била съпругата. Миньончето извисявало снага малко над 150 сантиметра, но имало перфектно тяло и визия. Зад всичко това обаче стояли непрекъснатите козметични и хирургични интервенции. Още преди няколко лета блондинката, надула устни, което правело силно впечатление сред останалите граждани на Силистра. После мадам Сиси тунинговала бюста си и опънала бръчки чрез най-модерните технологии в козметиката. Ако се вярва на мълвата със златни нишки...  \r\nОбгрижваната съпруга редовно ходела на фитнес, релаксиращи масажи, парафонови терапии, маникюр, педикюр. Никога не знаела с какви пари излиза от дома си, защото пачките на съпруга й щедро се изсипвали в кокетната й дамска чанта „Луи Вютон” за над 3000 евро.  \r\nМадам Сиси също си падала по скъпите дрехи. Поръчвала си от сайтове, пазарувала от топ бутиците във Варна и София и притежавала гардероб, за който редовите българки можело искрено да й завиждат. Единственият проблем с дизайнерските тоалети идвал от ниския ръст на г-жа Пенчева. Налагало се часове след като получи и разгледа пратката, мадам Сиси да се насочи със ситна крачка към своята лична шивачка. Жената имала дюкянче за ремонт на дрехи в центъра на Градския пазар в Силистра. Именно там булката на шефа на местния НОИ молела да си стесни ризите и роклите, или пък да „барне” ръкавите на якетата и дължината на панталоните и полите.  \r\nФинансирането на целият този женски блясък и красота излизал хилядарки на любящия съпруг и баща, който угаждал за всичко на съпругата и щерките си, но за сметка на припечеленото от подкупите на хората. „Милен Пенев е милионер от години! Цял град знае за парите, с които това семейство разполага. Нека прокуратурата разпореди на НАП да им направи проверка на доходите за 10 години назад – ще видите, че няма как да докажат това охолство, в което винаги са тънели”, възмущават се силистренци.  \r\nКакто вече стана известно – името на бащата на Тита влезе в медиите чрез схемата „СМЧ – Силно мой човек” по повод издаването на фалшиви документи за трудов стаж за получаване на висока пенсия. Тя е действала от 2017 г. в районите на Силистра и София. Доказано е, че по телефона Пенчев е диктувал на началника на отдел „Отпускане на пенсии” лични данни на лица, които са искали да получават пенсии, за които нямат право. Тя е записвала на бележка абревиатурата „СМЧ – Пенчев”, т.е. „Силно мой човек – Пенчев”. Бандата е припечелила милиони левове.  \r\nПри спец акцията бе задържан Милен Пенчев, който няколко мандата е бил общински съветник в града и един мандат зам.-градоначалник. Ако се вярва на слуховете, именно през този период бащата на певицата натрупал завидно финансово положение. Това било и времето на големите рушвети, пред които сегашната искана сума от 10 бона на калпак за получаването на  миньорска пенсия бледнеела.  \r\nМилен Пенчев също имал отношение към козметиката и козметичните процедури. Редовно ходел на фитнес, спазвал определен хранителен режим. Говори се, че никога по никакъв повод не пропускал тренировките в залата и винаги щедро се отплащал на треньора си за положените усилия. \r\n \n\t\t\t\t\t\t", "date": "2019.04.15", "title": "Бащата на Тита броил 80 бона на Криско, за да я направи звезда, пръснал хиляди за гърди и джуки на жена си – мадам Сиси"}
{"url": "http://www.bnews.bg/article/259647-zabravena_ranitsa_vdigna_politsiyata_na_krak_i_zatvori_metrostantsiya_evropeyski_sayuz", "text": "\n Затвориха за кратко метростанция „Европейски съюз” заради забравена раница между пейките, уточниха от „Метрополитен”. \r\n  \r\nНа място веднага пристигнаха полиция, пожарна и линейка. \r\n\r\n Входът на метростанцията бе заграден с полицейски ленти и надпис: „Метростанцията е затворена поради технически проблем“. \r\nСлед направена щателна проверка полицията не откри нищо съмнително. \r\nМетростанцията е отворена отново след 14:30 ч. \r\n \n\t\t\t\t\t\t", "date": "2019.04.15", "title": "Забравена раница вдигна полицията на крак и затвори метростанция „Европейски съюз“"}
{"url": "http://www.bnews.bg/article/259650-zapovedta_za_spirane_na_stroezha_zlaten_vek_e_vrachena", "text": "\n Строежът на небостъргача \"Златен век\" в София е официално спрян. Това обявиха от ДНСК със съобщение в сайта си. Дори и да обжалват пред Административния съд, инвеститорите от \"Артекс\" няма да могат да възобновят работата преди окочателното произнасяне. \r\n\r\n Ето го цялото съобщение от ДНСК: \r\n\r\n На 15.04.2019г. от началника на ДНСК е издадена заповед на основание чл.224 от Закона за устройство на територията за цялостно спиране на строеж \"Златен век\", извършван от \"Артекс инженеринг\" АД. \r\n\r\n Днес заповедта е връчена на участниците в строителния процес и подлежи на обжалване по реда на чл. 215 от ЗУТ пред Административен съд гр. София, в 14-дневен срок от съобщаването. \r\n\r\n Съгласно чл. 217, ал. 1, т. 2 от ЗУТ, жалбите и протестите пред съда не спират изпълнението на заповедта. \r\n\r\n За установените нарушения на разпоредбите на ЗУТ, довели до спиране на изпълнението на строежа са образувани 8 административнонаказателни производства, като предвиденият в ЗУТ размер на санкциите е в общ размер около 200 000 лева. \r\n \n\t\t\t\t\t\t", "date": "2019.04.15", "title": "Заповедта за спиране на строежа \"Златен век\" е връчена"}
{"url": "http://www.bnews.bg/article/259646-manolova_8000_patsienti_sa_bili_oshteteni_ot_novite_pravila_za_otsenka_na_rabotosposobnostta", "text": "\n Близо 8000 пациенти са били ощетени от новите правила за оценка на работоспособността. Това са почти 19 процента от всички, преминали за оценка на работоспособността от август 2018 до края на миналата година. \r\n  \r\nТвърдението е на омбудсмана Мая Манолова, която взе участие в заседание на Националния съвет за интеграция на хората с увреждания. \r\n\r\n Според Манолова единственият начин за реформа на системата е да се даде възможност на всеки, който се нуждае от оценка на работоспособността и на степента на увреждане, да премине индивидуална оценка. \r\n  \r\nОщетените трябва да могат да се явят на преосвидетелстване, категорична е Мая Манолова. \r\n \n\t\t\t\t\t\t", "date": "2019.04.15", "title": "Манолова: 8000 пациенти са били ощетени от новите правила за оценка на работоспособността"}
{"url": "http://www.bnews.bg/article/259636-proletno_vreme_do_kraya_na_sedmitsata", "text": "\nАтмосферното налягане слабо ще се повиши, ще е малко по-високо от средното за април.\r\n \r\nПрез следващото денонощие ще има временни разкъсвания и намаления на облачността, но през деня на места в западната половина от страната отново ще превали дъжд, в планините над 1800 м - сняг. Вятърът ще се ориентира от северозапад, ще е предимно слаб. Минималните температури ще са между 1 и 6 градуса, на отделни места в Североизточна България и по високите полета при изясняване в нощните часове ще се образува слаба слана. Максималните температури ще са между 12 и 17 градуса, сочи прогнозата на НИМХ. \r\n\r\nНад Черноморието ще има разкъсана облачност. Ще духа слаб север-северозападен вятър. Остава хладно с максимални температури между 13- 14 градуса. Температурата на морската вода е 11-12 градуса. Вълнението на морето ще е 2-3 бала. \r\n \r\n Над планините ще е предимно облачно, на места, главно в масивите на Западна България, ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6 градуса, на 2000 метра - около минус 1 градус. \r\n\r\nВ сряда слаби превалявания ще има само на изолирани места, главно в източната половина от страната и в планините. Ще има и временни разкъсвания и намаления на облачността, на повече места преди обяд. Вятърът ще остане от северозапад, привечер в Източна България отново ще се ориентира от североизток. Сутрешните температури ще са предимно между 1 и 6 градуса и на отделни места, главно в Североизточна България и по високите полета, ще се образува слана. Дневните температури слабо ще се повишат.\r\n \r\nВ четвъртък отново ще има превалявания, на повече места в Южна България. Вятърът ще бъде от североизток, в Източна България ще е умерен. Дневните температури ще се понижат и максималните ще бъдат между 11 и 16 градуса, минималните ще се повишат.\r\n\r\n \n\t\t\t\t\t\t", "date": "2019.04.15", "title": "Пролетно време до края на седмицата! "}
{"url": "http://www.bnews.bg/article/259639-bomba_dzhambazki_bil_shef_na_stotitsi_romi_v_struktura", "text": "\n Ангел Джамбазки дава мило и драго за рекламна кампания и популяризиране на името му. В същото време така наречения войвода крие доста интересни неща от биографията си. И до днес Джамбазки не е показал диплом за завършено образование. \r\n\r\n По-интересна се оказва бизнес биографията на политика Ангел Джамбазки. Оказва се, че борецът срещу ромите е бил шеф на стотици цигани, както обича да ги нарича той в \"Популярна Каса \"Македония\"\". Касата е известна с това, че в нея членуват стотици роми, свидетелство за което са и медийните изяви на председателя ѝ Димитър Димитров. Ангел Джамбазки е бил член на контролния съвет на касата. \r\n\r\n \"Популярна Каса \"Македония\"\" се прочу назад във времето с лихварската си дейност като лихвите по кредитите достигаха 150 % на годишна база. Според запознати основната дейност е била свързана с набирането на гласове за изборите от ромското население, благодарение на които ВМРО влиза в парламента по онова време. \r\n\r\n Касата се е занимавала и с пране на пари от корупционна дейност, а днес както повечето фирми на ВМРО е обявена в ликвидация. Дали ще разкаже политикът Джамбазки за тази си дейност и как точно стотиците роми станаха членове на касата, която той е контролирал? \r\n \n\t\t\t\t\t\t", "date": "2019.04.15", "title": "БОМБА! Джамбазки бил шеф на стотици роми в структура! "}
{"url": "http://www.bnews.bg/article/259637-na_vazrasten_shofyor_mu_prilosha_i_predizvika_troyna_katastrafa", "text": "\nВъзрастна двойка е откарана в болница след тежка катастрофа по източно-обходния път край железния мост в Пловдив.\r\n\r\nПроизшествието е възникнало около 12.00 часа. По първоначални данни на 75-годишен шофьор на лек автомобил \"Дайхатсу\" му прилошало и колата се блъснала в насрещно движещ се камион \"Мерцедес\", завъртяла се и ударила друг лек автомобил \"Фолксваген\".  В болница са откарани възрастният шофьор и 81-годишната му спътничка.\r\nЗад волана на мерцедеса е бил 32-годишен шофьор, а фолксвагенът е управлявал мъж на 30-годишна възраст. Алкохолните проби на тримата водачи са отрицателни.\r\n\r\nПътни полицаи подпомагат трафика. \n\t\t\t\t\t\t", "date": "2019.04.15", "title": "На възрастен шофьор му прилоша и предизвика тройна катастрафа"}
{"url": "http://www.bnews.bg/article/259661-grigor_i_vavrinka_otpadnaha_oshte_v_parviya_krag_na_dvoyki", "text": "\n Григор Димитров и швейцарският му партньор Стан Вавринка отпаднаха още в първия кръг на двойки на Мастърса в Монте Карло. \r\n\r\n Дуетът \"Димитринка\", както шеговито го нарекоха от TennisTV, загуби от Хенри Континен (Финландия) и Джон Пиърс (Австрали) с 6:7, 3:6. \r\n\r\n Димитров и Вавринка се забавляваха на корта и пробваха множество атрактивни отигравания, които вдигаха феновете на крака. \r\n\r\n За тях участието на двойки бе по-скоро за навлизане във форма за предизвикателствата им на сингъл. Това в крайна сметка се оказа решаващо и осигури успеха на съперниците им. \r\n\r\n Мачът все пак беше доста интересен, особено първият сет, който трябваше да се решава от тайбрек. \r\n\r\n За разлика от мача на двойки, Димитров и Вавринка се класираха за втория кръг на сингъл. Българинът ще играе срещу Ян-Ленард Щруф, докато швейцарецът ще се изправи срещу Марко Чекинато. \r\n \n\t\t\t\t\t\t", "date": "2019.04.15", "title": "Григор и Вавринка отпаднаха още в първия кръг на двойки"}
{"url": "http://www.bnews.bg/article/259641-signal_za_bomba_v_tsentara_na_belgrad", "text": "\nСлужител на охраната в търговски мол в центъра на Белград е сигнализирал в полицията за съмнения, че в паркинга има бомба, съобщава МИА.\r\n\r\nНезабавно на място била изпратена специална единица за обезвреждане на експлозиви, но сръбското Министерство на вътрешните работи засега не съобщава повече подробности.\r\n\r\nСпоред местните медии, служителят е съобщил, че е чул странни тиктакания под паркиран автомобил. \r\n \n\t\t\t\t\t\t", "date": "2019.04.15", "title": "Сигнал за бомба в центъра на Белград"}
{"url": "http://www.bnews.bg/article/259642-osadiha_ivancheva_na_20_godini_zatvor", "text": "\n Специализираният съд призна за виновна в получаване на подкуп отстранената кметица на столичния район \"Младост\" Десислава Иванчева. Присъдата - 20 години затвор, 10 000 лева глоба и лишаване от право да заема държавна длъжност, по обвинението за искане на 500 000 евро и получаване на 56 000 евро от бизнесмена Александър Ваклин беше произнесена преди минути от съдия Иво Хинов. \r\n\r\n Вчера от прокуратурата настояха кметицата да получи тази присъда. Наложеното наказание обаче не е окончателно и може да се обжалва пред Апелативния специализиран съд. \r\n\r\n Като съучастници на Иванчева бяха осъдени другите двама подсъдими по делото - нейната бивша заместничка Биляна Петрова и соченият за посредник в комуникацията със строителния предприемач  - Петко Дюлгеров (бивш районен кмет на \"Младост\" - б.р.), който на последното заседание по делото се отказа от показанията си. Въпреки този обрат обаче, подсъдимите не бяха оправдани. Петрова получи 15 години лишаване от свобода и 15 000, заради това, че е улеснила Иванчева да вземе подкупа, а Дюлгеров - 12 години затвор, 12 000 лева глоба и право да заема държавна длъжност. \r\n\r\n Съдия Хинов заяви, че в делото има \"политически нюанс\", но не може да се твърди, че Ваклин е провокирал подсъдимите към подкуп, както настоя адвокатът на Иванчева - Марин Марковски. \r\n\r\n На влизане в съда, и във видимо добро настроение, Иванчева и Петрова заявиха пред журналистите, че очакват оправдателни присъди. Отстранената кметица заяви, че всичко друго ще е \"крах на държавата\", предаде bTV. \r\n\r\n Двете даже повдигнаха друга тема - кой ще отговаря за твърденията на прокурорите при решение \"невиновен\". \r\n\r\n \"Функционалният имунитет се ползва превратно - лъжа, защото знам, че няма да има последствия, защото ще плаща държавата\", коментира Биляна Петрова. \r\n\r\n Десислава Иванчева пък допълни, че обвинителите \"лъжат с цел набеждаване\" и обяви, че двете ще работят за промени, които да доведат до подвеждане под отговорност на прокурори, които са изрекли неверни твърдения. \r\n\r\n (Очаквайте подробности) \r\n \n\t\t\t\t\t\t", "date": "2019.04.15", "title": "Осъдиха Иванчева на 20 години затвор!"}
{"url": "http://www.bnews.bg/article/259638-55_yadreni_reaktori_se_stroyat_v_sveta", "text": "\nПо света в момента се строят 55 ядрени реактори, каза директорът на Световната ядрена асоциация (СЯА) Агнета Ризинг на откриването на XI-я Международен форум \"Атомекспо 2019\" - \"Ядрени технологии за по-добър живот\" в Сочи.\r\n\r\nЗа пръв се строят атомни централи в Турция, Беларус, Бангладеш и ОАЕ, добави Ризинг. По думите й атомната енергия е втората по разпространение след хидроенергетиката, предаде БТА.\r\n\r\nРизинг обясни, че целта е до 2050 година 25 процента от цялата електроенергия в света да се произвежда от АЕЦ. Тази цел е предвидена в план \"Хармония\", който СЯА е разработила. По думите й, за да може тази цел да се постигне, трябва да се утрои строителството на ядрени централи.\r\n\r\n\"Няма устойчиво развитие без атомна енергия, тъй като атомните технологии се използват не само за производство на електроенергия, а и в медицината, селското стопанство и зареждането на електромобили\", изтъкна директорът на СЯА.\r\n\r\nЕдинадесетият международен ежегоден форум \"Атомекспо - 2019\" постави нови рекорди по участниците и гостите, обяви на откриването на форума генералният директор на руската държавна корпорация Росатом Алексей Лихачов. В Сочи са пристигнали над 3500 делегати и значително са се увеличили чуждестранните гости - 1500 представители от различни страни на света. Във форума участват представителите от 74 държави. \"Представители на една трета от суверенните държави в света са тук\", изтъкна Лихачов.\r\n\r\nОчаква се в рамките на събитието да бъде обсъден приносът на атомната енергия в борбата с климатичните промени, както и значението на ядрените технологии за развитието на различни сектори от обществения живот.\r\n\r\n \n\t\t\t\t\t\t", "date": "2019.04.15", "title": "55 ядрени реактори се строят в света"}
{"url": "http://www.bnews.bg/article/259644-britanskoto_pravitelstvo_prodalzhava_podgotovkata_za_brekzit_bez_sdelka", "text": "\n Британският премиер Тереза Мей каза, че правителството ще продължи да прави планове за възможно излизане от ЕС без сделка, предаде Ройтерс. \r\n\r\n Мей заяви това във вътрешноведомствен документ, каза пред журналисти неин говорител. Тя не смята да свиква предсрочни избори като начин за преодоляване на патовата ситуация в парламента, добави той.  \r\n\r\n По думите му преговорите с опозицията за Брекзит ще продължат и ще се концентрират върху конкретни въпроси.  \r\n \n\t\t\t\t\t\t", "date": "2019.04.15", "title": "Британското правителство продължава подготовката за Брекзит без сделка"}
{"url": "http://www.bnews.bg/article/259649-shashma_edin_ot_fotografite_na_galena_ya_razoblichi_kak_fotoshopat_igrae_varhu_snimkite_y_po_nyakolko_pati_dokazatelstvoto", "text": "\n Галена стана за смях, след като един от фотографите, който последно я е снимал, пусна нетолкова обработен неин кадър в профила си в Инстаграм, докато тя публикува същото фото, но с малка корекция, видя HotArena. \r\n\r\n Плевенският фотограф Иван Стефанов й е направил фотосесия, докато Галка е имала участие в дискотека в Русе. \r\n\r\n Една от снимките обаче смути феновете на пайнерката, тъй като е един път обработена от Иван, но хитовата изпълнителка е решила да я коригира повторно, като прикрие бръчката, наречена гънката на смеха. \r\n\r\n Постъпката на Галка дори е осмяна в клипче, което вече обикаля YouTube. \r\n\r\n Случилото се съвсем не ни учудва, тъй като през годините сме ставали свидетели и на къде-къде по-сериозни преувеличени различия между сурови и натъкмени за мрежата кадри. Родните знаменитости често премахват с Фотошоп торбички под очите, бръчки, а някои дори свалят от 5 до 15 килограма от фигурите си. \r\n\r\n \r\n \n\t\t\t\t\t\t", "date": "2019.04.15", "title": "Шашма! Един от фотографите на Галена я разобличи как Фотошопът играе върху снимките й по няколко пъти! (Доказателството)"}
{"url": "http://www.bnews.bg/article/259660-1_g_zatvor_za_frenski_eseist_otrekal_holokosta", "text": "\n Крайнодесният френски есеист Ален Сорал беше осъден днес във Франция на една година затвор за оспорване на съществуването на Холокоста, предаде Франс прес. \r\n\r\n 60-годишният Сорал, чието истинско име е Ален Боне, беше осъден за това, че публикувал на сайта си спорни заключения на адвоката си, направени във връзка с друго съдебно дело. Сорал не присъства в съдебната зала по време на заседанието, протекло при закрити врата в съд в Париж и беше издадена заповед за ареста му. \r\n\r\n Адвокатът на Сорал - Дамиен Вигие, пък беше осъден на 5000 евро глоба за съучастничество заради съдържанието на публикуваните негови заключения. Съдът наложи по-строго наказание от исканото от прокурора. Сорал вече е осъждан няколко пъти, най-вече за подбуждане на расова омраза. По време на съдебното заседание на 5 март обвинението поиска 6 месеца затвор за Сорал и глоба от 15 000 евро за адвоката му. \r\n\r\n Сорал и Вигие трябва да платят символично едно евро за нанесени щети и лихви на четири антирасистки организации, конституирани като цивилни страни по делото, както и по 1500 евро на всяка една от тях за разноски по делото. \r\n\r\n През 2016 г. сайтът на Ален Сорал \"Равенство и помирение\" публикува рисунка, на която лицето на Чарли Чаплин е пред еврейската звезда, а текстът към нея гласи \"Къде си, Холокост?\". Заради тази публикация, определена като негативна, Сорал бе осъден на 10 000 евро глоба, като в случай на неплащането й той може да влезе в затвора. \r\n\r\n През ноември 2017 г. същият сайт публикува заключения на адвоката на Сорал, а на придружаващата текста рисунка имаше обувка и перука. \"Обувките и косите са свързани с паметните места, които са обособени като места за поклонение. Там такива предмети са струпани на купчини, за да направи силно впечатление на човешкото въображение\", се казваше в заключенията на адвокат Вигие. \"Косите се режат на всички места за масово задържане и това се обяснява с хигиената\", добавя Вигие в заключенията си и цитира отрицателя на Холокоста Робер Фарисон. \r\n\r\n Що се отнася до други два елемента от рисунката към тези заключения, а именно \"сапун и абажур\", адвокатът казва, че сапуните, направени от нацистите от човешка мазнина, или абажурите, направени от човешка кожа са единствено \"военна пропаганда\". \r\n\r\n След публикуването на заключенията на адвоката две еврейски организации във Франция подадоха сигнал в прокуратурата. \r\n \n\t\t\t\t\t\t", "date": "2019.04.15", "title": "1 г. затвор за френски есеист отрекъл Холокоста"}
{"url": "http://www.bnews.bg/article/259645-osvobodiha_lyutvi_mestan_ot_aresta", "text": "\n Лютви Местан е освободен от ареста, потвърдиха от регионалния пресцентър на МВР в Кърджали. \r\n\r\n Той бе задържан вчера за 24 часа след пътен инцидент на главен път към ГКПП \"Маказа\", при който почина шестмесечно бебе и пострадаха още трима души. \r\nПо-късно през деня се очаква прокуратурата да излезе с информация по случая. \r\n \n\t\t\t\t\t\t", "date": "2019.04.15", "title": "Освободиха Лютви Местан от ареста"}
{"url": "http://www.bnews.bg/article/259658-es_prie_direktivata_za_avtorskoto_pravo", "text": "\n Страните от ЕС одобриха реформите в областта на авторското право, които бяха силно подкрепени от издателите. От друга страна американските технологични гиганти и активисти на интернет свободата се противопоставиха на тези промени твърдейки, че те могат да навредят на свободното споделяне на информацията, предаде БГНЕС. \r\n\r\n Преразглеждането на директивата доведе до силно лобиране и от двете страни. \r\n\r\n Председателят на Съвета на ЕС Румъния заяви, че „балансираният текст”, който бе приет от министрите в Люксембург, е „крайъгълен камък” в строежа на единния дигитален пазар на съюза. \r\n\r\n Източници от ЕС разкриха, че Италия, Финландия, Швеция, Люксембург, Холандия и Полша са гласували против директивата, а Белгия, Естония и Словения са се въздържали. \r\n\r\n Опозицията не беше достатъчна, за да попречи на директивата да премине. „Радвам се, че ние постигнахме този балансиран текст”, заяви Валер Даниел Бреаз, министър на културата и националната идентичност на Румъния. \r\n\r\n Той каза, че текстът създава „множество възможности за европейския творчески сектор, който ще процъфтява и ще отразява по-добре нашето културно многообразие и други общи европейски ценности”. \r\n\r\n Бреаз добави, че същото това нещо се отнася и до „потребителите, чиято свобода в интернет ще бъде консолидирана”. „Това е крайъгълен камък за развитието на стабилен и добре функциониращ единен дигитален пазар”, каза румънския министър. \r\n\r\n В изявление от ЕС заявиха, че „новите правила осигуряват адекватна защита на авторите и творците, като същевременно отварят нови възможности за достъп и споделяне на защитено с авторско право съдържание в целия Европейски съюз\". \r\n \n\t\t\t\t\t\t", "date": "2019.04.15", "title": "ЕС прие директивата за авторското право"}
{"url": "http://www.bnews.bg/article/259627-vmro_vnese_zakonoproekt_za_ozaptyavane_na_budnite_hora_v_balgariya", "text": "\n \r\nДепутатите от ВМРО внесоха законопроект, чрез който се цели озаптяването на буднитехора в България. Както често се казва \"пътя към ада е осеян с добри намерения\", дали етака и в конкретния случай? \r\n\r\n ВМРО използват ситуацията в Габрово, за която има сериознисъмнения, че е организирана именно от тях и внасят ЗИД на ЗАНН, чрез който започват да тръбят, че предлагат мерки за справяне с \"циганския произвол\". \r\n\r\n Внимателен прочит на ЗИД-а обаче показва, че мерките са насочени срещу будните българи. Какво предлагат от ВМРО? \r\n\r\n Пишман войводите предлагат за административно нарушение да се лежи 25 дена в арест или да се полага до пет седмици безвъзмезден обществено полезен труд. Къде е уловката? \r\n\r\n На първо място циганите не извършват административни нарушения, а престъпления по НК, от които хората са вдигнали ръце. На второ място, административните наказания се налагат от кметове, областни управители и представители на административни органи. Най-честите административни нарушения са свързани със Закона за движение по пътищата и Закона за  събранията,  по който се организират и протестите на будните граждани. \r\n\r\n До тук става ясно, че ВМРО имат съвсем друга цел и тя е на първо място да дадат допълнителна власт за политическа репресия срещу неудобни политици и граждани от кметове феодали и на второ място - да бъдат \r\nозаптявани будни граждани, които все още имат смелост да протестират срещу властимащите. \r\n\r\n На практика това си е съвременна форма за въвеждане на хунта под мотото справяне с \"циганския произвол\"!  \r\n  \r\n \n\t\t\t\t\t\t", "date": "2019.04.15", "title": "ВМРО внесе законопроект за озаптяване на будните хора в България!"}
{"url": "http://www.bnews.bg/article/259626-bashtata_na_tita_ostava_shef_na_noi_silistra", "text": "\n Директорът на НОИ - Силистра Милен Пенчев остава на своята длъжност. \r\n\r\n Спецсъдът отказа да отстрани от длъжност директора на НОИ в Силистра Милен Пенчев, който е обвинен за издаване на фалшиви документи за придобиване на максимални пенсии, пише \"24 часа\". \r\n\r\n Според обвинението, високите пенсии били добивани срещу 10 000 лева. \r\n\r\n Решението на съда не е окончателно. \r\n \n\t\t\t\t\t\t", "date": "2019.04.15", "title": "Бащата на Тита остава шеф на НОИ-Силистра "}
{"url": "http://www.bnews.bg/article/259643-nemski_gigant_shte_opita_otnovo_da_spre_grigor_v_monte_karlo", "text": "\n Германецът Ян-Ленард Щруф е следващият съперник на Григор Димитров на Мастърса в Монте Карло. \r\n\r\n 28-годишният немски гигант победи канадеца Денис Шаповалов с 5:7, 6:3, 6:1 в мач от първия кръг, продължил два часа. \r\n\r\n Почти двуметровият немец е №45 в световната ранглиста, а най-високото постижение в кариерата му е с една позиция по-високо - 44. \r\n\r\n Мачът от втория кръг на Мастърса в Монте Карло между Григор и Щруф ще бъде трети помежду им, като до този момент двамата са си разменили по един успех. \r\n\r\n Победата на Щруф над българина бе именно в Монте Карло през 2017-а, когато двамата се срещнаха отново във втория кръг. \r\n\r\n Победителят от сблъсъка пък ще има изключително трудна испанска задача в третия кръг. Един измежду Григор и Щруф ще играе срещу победителя от мача между хегемона в турнира Рафаел Надал и сънародника му Роберто Баутиста Агут. \r\n \n\t\t\t\t\t\t", "date": "2019.04.15", "title": "Немски гигант ще опита отново да спре Григор в Монте Карло"}
{"url": "http://www.bnews.bg/article/259629-mestan_progovori_ot_aresta_pokrusen_sam_izrazyavam_nay_dalbokite_si_saboleznovaniya_kam_blizkite", "text": "\n Лютви Местан поднесе съболезнования на семейството, пострадало при катастрофата край село Загорско по главния път ГКПП \"Маказа\".  При зверското меле загина шестмесечно бебе. Лидерът на ДОСТ беше задържан.  \r\n\r\n \"Покрусен съм! Изразявам най-дълбоките си съболезнования към близките\", написа на личния си профил във \"Фейсбук\" Местан. Не е ясно обаче кой всъщност е истинският автор на поста, след като Местан е в ареста.  \r\n\r\n Само за 1 час над 100 човека харесаха поста на Местан. повечето коментари са на турски език. \r\n\r\n Срещу Лютви Местан все още няма повдигнато обвинение, а дали прокуратурата ще поиска задържане за 72 часа ще стане ясно по-късно през деня, потвърди по-рано днес окръжният прокурор Желязко Стефанов. \r\n \n\t\t\t\t\t\t", "date": "2019.04.15", "title": "Местан проговори от ареста: Покрусен съм, изразявам най-дълбоките си съболезнования към близките"}
{"url": "http://www.bnews.bg/article/259632-vlak_pomete_kola_na_zhp_prelez_v_dunavtsi", "text": "\n Влак блъсна кола на жп прелез в старозагорското село Дунавци, предаде bTV. \r\n\r\n Шофьорът - възрастен мъж, успял да избяга преди композицията да удари автомобила. \r\n\r\n Той е невредим, но колата е със сериозни поражения. \r\n\r\n Прелезът при Дунавци е необезопасен. \r\n \n\t\t\t\t\t\t", "date": "2019.04.15", "title": "Влак помете кола на жп прелез в Дунавци"}
{"url": "http://www.bnews.bg/article/259635-hvanaha_piyan_shofyor_na_avtobus_s_patnitsi_sam_viknal_politsiya_da_go_proveri", "text": "\n59-годишен шофьор е задържан от полицията, след като бил хванат пиян да кара работници към обект на Пампорово. Интересното в случая е, че той сам се обадил на полицията да го провери, след като влезнал в спор с пътниците.\r\n\r\nТе го видели, че не е адекватен и поискали да спре. Той обаче викнал полицията, за да им докаже, че не е пиян. Пристигналият патрул на място установил, че водачът на автобуса е с 1, 40 промила алкохол, след което го задържали. \r\n\r\nДействието се разиграло на 12 април около 05.00 часа, на пътя до с. Беден, Община Девин.  \n\t\t\t\t\t\t", "date": "2019.04.15", "title": "Хванаха пиян шофьор на автобус с пътници, сам викнал полиция да го провери"}
{"url": "http://www.bnews.bg/article/259631-skandalno_ukrainetsat_ubil_bremennata_severina_i_mazha_y_se_pravi_che_ne_razbira_za_kakvo_e_obvinen", "text": "\n Делото срещу украинеца, убил с камиона си Северина Коралска и Ивайло Минчев край Пловдив, започва от начало. До там се стигна, защото Апелативният съд уважи исканията на подсъдимия Станислав Пислар за рестарт на съдебния процес заради допуснати процесуални нарушения в Окръжния съд. \r\n\r\n Фаталният инцидент стана на 122 км на магистралата край Пловдив. Преди да се вреже в лекия автомобил на Ивайло и Северина, камионът на Пислар е блъснал аварийна количка за ремонт. След удара преминал през мантинелата и така се стигнало до сблъсъка, отнел живота не само на съпрузите, но и на бъдещото им дете. Северина е била бременна в 7-я месец, стана ясно в хода на делото. \r\n\r\n  Окръжният съд под тепетата осъди Пислар на 9 години затвор и го лиши от книжка за 10 години, пише \"Трафикнюз\". В предходно съдебно заседание защитникът на украинския шофьор – Орлин Търновалийски, заяви, че клиентът му е бил изгубен в превода и поради тази причина не е успял да се защити пред магистратите. \r\n\r\n „Дяволът е в детайлите. Неразбирайки детайлно какво се случва по време на процеса, той не можел да се защити. По време на разпоредителното заседание още, Пислар е вярвал, че делото ще се проведе по съкратената процедура и присъдата му ще се намали с 1/3”, заяви Търновалийски.  \r\n\r\n Магистратите от Апелативен съд са констатирали, че е допуснато процесуално нарушение от категорията на съществените и неотстранимите при инстанционния контрол. Станислав Пислар е бил лишен от правото му да се защитава, като не му е бил назначен преводач от украински, а е представляван от такъв на руски език. По този начин, Станислав не е разбирал още от досъдебното производство в какво е обвинен, както и в последствие по какъв начин ще се гледа делото. Така делото се връща на Окръжен съд за ново гледане от друг състав. \r\n  \r\n \n\t\t\t\t\t\t", "date": "2019.04.15", "title": "Скандално: Украинецът, убил бременната Северина и мъжа й, се прави че не разбира за какво е обвинен \r\n\r\n"}
{"url": "http://www.bnews.bg/article/259620-lyutvi_mestan_e_arestuvan_sled_intsidenta_pri_koyto_ubi_6_mesechno_bebe", "text": "\n Лидерът на ДОСТ Лютви Местан е бил задържан за 24 часа заради тежката катастрофа, при която загина 6-месечно бебе, а други двама пострадаха, предадоха \"24 часа\" и bTV. \r\n\r\n Срещу него все още няма повдигнато обвинение. Най-вероятно това ще се случи в понеделник, ако бъдат събрани доказателства. Това ще реши Окръжната прокуратура в Кърджали, допълва \"Нова\". \r\n\r\n Местан е в ареста в Кърджали. Направена е и проба за употреба на алкохол. \r\n\r\n Единственият шанс да не се бе случило това е да не бях там. Това заяви той, цитиран от bTV.  Местан твърди, че е спрял на знака \"Стоп\". \r\n\r\n Преди това е бил откаран в болница, като лекарите са преценили, че не е нужно да остава под лекарско наблюдение. \r\n\r\n Припомняме, че инцидентът стана около 13.30 часа на разклона за село Загорско. \r\n\r\n Свидетели разказват, че в едната кола е бил Лютви Местан \r\n\r\n При инцидента бяха ранени 9-годишно дете и 28-годишна жена. Те са откарани в Спешното отделение в болницата в Кърджали. \r\n\r\n По първоначални данни по катастрофата се е стигнало, след като една от колите тръгнала да се включва на главния път в посока Гърция. Тогава колата с двете деца се ударила в него. \r\n\r\n Стана ясно, че в едната кола е бил лидерът на ДОСТ Лютви Местан. Информацията бе потвърдена по-късно от говорителя на прокуратурата Румяна Арнаудова. Местан е шофирал автомобила. Към този момент обаче решението за задържане на Лютви Местан е на МВР, защото не са приключили разпитите, уточни Арнаудова. \r\n\r\n Говорителят на прокуратурата уточни, че Лютви Местан не се ползва с имунитет, тъй като той не е регистриран в ЦИК като кандидат за евродепутат, така че няма пречка за неговото задържане. \r\n \n\t\t\t\t\t\t", "date": "2019.04.15", "title": "Лютви Местан е арестуван след инцидента, при който уби 6-месечно бебе"}
{"url": "http://www.bnews.bg/article/259633-rast_na_zemedelskite_krediti_prez_proletta", "text": "\n Пазарът на земеделски кредити бележи значителен ръст последните месеци, отчетоха финансови експерти. Според проучване на „Агрион Финанс“ всеки четвърти собственик на земя е имал нужда от допълнително финансиране през последната година, а над 200 хиляди души са изтеглили кредит. Дъщерното дружество на лидера в управлението на земеделски активи „Агрион Инвест“ е сред най-активните компании, които отпускат кредити в земеделието и се ползва с огромно доверие сред собственици на земя и производители на селскостопанска продукция.  Компанията отчита тройно увеличение на исканията за отпускане на кредит от началото на годината, спрямо същия период на 2018 г. \r\n\r\n Според анализатори на пазара една от причините за засиления интерес към финансовите продукти на компанията са изключително изгодните условия, облекчената процедура и съкратените срокове.  От кредитните продукти на компанията може да се възползва всеки, който притежава земя, без значение дали е земеделски производител или се занимава с друга дейност. Част от кредитополучателите на Агрион Финанс са и частни лица, притежаващи ниви. \r\n\r\n Условията и възможностите за финансиране са разработени така, че да обхващат максимално потребностите и изискванията на агросектора, както на големите земеделски производители и малките фермери, така и на частните лица. „Агрион Финанс“ предлага на своите клиенти стандартни ипотечни кредити, кредити за оборотни средства и лизинг на земя. Компанията  не поставя ограничения за сектора, в който работи земеделският производител. Няма таван за финансирането, като се прилага индивидуален лимит за всеки кредитоискател, в зависимост от специфичните му нужди. Дружеството е предвидило опция и за гратисен период на плащанията, а погасителните планове са съобразени с възможностите на фермерите, категорични са от „Агрион Финанс“. От фермерите не се търсят гаранти, бизнес-планове, баланси или други счетоводни документи. Единственото, което компанията иска в залог, е земеделска земя или друго недвижимо имущество. \r\n\r\n На парцелите се прави безплатна оценка за пазарната им стойност, като финансирането може да достигне до 100% от оценката. Според експерти едно от най-сериозните предимства на финансовите услуги на Агрион е, че до отпускането на кредита, кредитополучателите нямат никакви разходи. Не се изисква такса за разглеждане на документи и такса за ангажимент. За физическите лица е предвидена възможност и за оборотно рефинансиране до размера на вече погасената главница.  Максималният размер на кредита не зависи от размера на дохода на физическото лице, а се определя от залога. \r\n\r\n „Агрион“ дава възможност клиентите на финансовото дружество да разполагат с пари, винаги, когато им потрябват. На желаещите може да се отпусне кредитна линия, при която се плащат лихви само на реалната сума, която хората използват. На земеделските производители се предоставя и възможност за лизинг на земята, която са избрали. Предвидена е възможност за финансиране и на разходите по прехвърляне на имота. Информация за пълните условия на кредитите на „Агрион Финанс“ може да бъде намерена на сайта на компанията на адрес  . \r\n\r\n „Щастливи сме, че все повече начинаещи и малки фермери се обръщат към нашите продукти и ние им помагаме да започнат развиването на сериозно земеделие по европейски стандарти, казаха от „Агрион Финанс“. По думите им целта им е максимално да облекчат малките и средни производители и собствениците на земя, които често са лишени от финансиране. \r\n \n\t\t\t\t\t\t", "date": "2019.04.15", "title": "Ръст на земеделските кредити през пролетта\t"}
{"url": "http://www.bnews.bg/article/259622-stanishev_vidya_igra_na_inat_ot_strana_na_ninova", "text": "\n Когато нещо се прави на инат се получава отпор. Националният съвет са хора, зрели с политическа отговорност, можехме да си спестим това, което си причинихме. Никога не е имало такова напрежение в БСП при подредба на листи за Европейския парламент”. Това коментира в ефира на NOVA Сергей Станишев. \r\n\r\n Пленумът на БСП бламира Нинова, пренареди листата и вкара Станишев в нея \r\n\r\n След 10-часови инфарктни дебати в неделя, в крайна сметка евролистата на БСП беше сериозно променена. На практика пленумът на БСП бламира Корнелия Нинова и пренареди нейната листа. Водач на листата остава Елена Йончева, но Сергей Станишев също намери място в нея  - пето. \r\n \n\t\t\t\t\t\t", "date": "2019.04.15", "title": "Станишев видя игра “на инат” от страна на Нинова"}
{"url": "http://www.bnews.bg/article/259630-listata_na_ninova_palna_izlagatsiya_vtorata_v_neya_zavarshila_sorosoviya_universitet_v_budapeshta_tretata_lasna_na_kasting_za_polititsi_pri_slavi", "text": "\n \"Третата в листата на БСП е завършила Соросовия университет в Будапеща. Сега е инвестиционен банкер. Много ще се радвам някой да обясни какво й е \"лявото\" на г-жа Милениум.\" Това написа журналистът Петър Волгин в социалната мрежа по повод новата и тотално пренаредена листа на социалистите. \r\n\r\n \r\n \n\t\t\t\t\t\t", "date": "2019.04.15", "title": "ЛИСТАТА НА НИНОВА - ПЪЛНА ИЗЛАГАЦИЯ! Втората в нея завършила Соросовия университет в Будапеща. третата - лъсна на кастинг за политици при Слави "}
{"url": "http://www.bnews.bg/article/259621-nyamalo_dokazatelstva_za_obvinenieto_na_ivancheva_ne_znaela_che_v_bagazhnika_ima_pari", "text": "\n Доказателства няма. Няма доказателства за това че Иванчева е искала и е взела подкуп. Това заяви пред Нова телевизия адвокатът на бившия кмет на столичния район \"Младост\" Марин Марковски. \r\n\r\n По думите му в делото има пари, но Иванчева не е знаела за тях. \r\n\r\n Парите са отзад, където е бил по-предишния кмет на \"Младост\" Петко Дюлгеров, а Иванчева и бившият зам.-кмет Биляна Петрова се возят отпред. \r\n\r\n Защо полицаите не проследиха колата докрай - вместо да ги проследят и да видят когато те излизат от колата с кашончето с парите, запита Марковски. Според него полицаите са знаели, че Иванчева и Петрова не знаят за наличието на парите в колата. \r\n\r\n Трябва да докажат и за другите 500 000, че ги е искала, заяви Марковски. \r\n\r\n Запитан дали се притеснява за изхода на делото - прокуратурата иска 20 г. затвор за бившата кметица и нейната заместничка, защитникът обясни: \"Притеснявам се, но имам и голяма доза оптимизъм за изхода на делото. Правосъдието не е съвършено, само Господ е съвършен. Доказателства няма. Няма доказателства за това че тя е искала и е взела подкуп\". \r\n\r\n По думите му, трябва да докажат и за другите 500 000 лева, че ги е искала. \r\n\r\n Намерени са парите в колата - Иванчева шофира колата, до нея - Биляна Петрова. Дюлгеров е взел белязаните пари от Ваклин преди това. \r\n\r\n Марковски отново каза, че не е вярно, че на Иванчева са й светнали ръцете. От веществото, с което са били маркирани банкнотите е открито малко количество на дланта и над устните. Това може да е било полепнало, когато е подписвана протоколите, стана ясно от думите му. \r\n \n\t\t\t\t\t\t", "date": "2019.04.15", "title": "Нямало доказателства за обвинението на Иванчева, не знаела, че в багажника има пари"}
{"url": "http://www.bnews.bg/article/259634-bum_na_na_sportuvashti_po_plazha_na_shabla", "text": "\n Десетки пришълци са се настанили през последната седмица в малкия крайморски град Шабла, пише “Нова Варна”. При проверките на Гранична полиция се оказва, че повечето гости са от Силистра и са дошли да “спортуват” край морето. \r\n\r\n Шабла стана магнит за туристи през последните дни. Хотелите и къщите за гости през последната седмица в малката морска община и съседните Крапец и Дуранкулак са пълни до дупка. Според местни жители на Шабла десетки автомобили с непознати се разхождали през последните дни из градчето. При проверки на Гранична полиция се установило, че повечето от пришълците са от Силистра и околните общини и идвали с цел “спорт”. При по-сериозна проверка на някои от “туристите” обаче се оказало, че повечето от тях имат криминални регистрации. Друг любопитен факт е, че част от от новодошлите наемали рибарски лодки и влизали в морето на обиколки из залива. \r\n\r\n Шабла влезе в центъра на обществения интерес покрай изплувалите на брега там 170 кг кокаин \r\n \n\t\t\t\t\t\t", "date": "2019.04.15", "title": "Бум на на \"спортуващи\" по плажа на Шабла"}
{"url": "http://www.bnews.bg/article/259640-tramp_prizova_boing_da_preimenuva_problemniya_si_samolet", "text": "\nПрезидентът на САЩ Доналд Тръмп посъветва компанията \"Боинг\" да поправи проблемните си самолети \"737 МАКС\" и да започне да ги предлага на пазара под друго търговско название, след като две летателни машини от този тип катастрофираха, предаде Ройтерс.\r\n\r\n\"Изхождайки от това, което зная за създаването на търговски марки, може би нищо (но пък станах президент!), ако бях на мястото на \"Боинг\", щях да ПОПРАВЯ \"Боинг 737 МАКС\", да добавя няколко страхотни екстри и да РЕБРАНДИРАМ самолета с ново име. Нито един продукт не е пострадвал колкото този. Но пак, какво ли знам аз?\", написа Тръмп в \"Туитър\".\r\n\r\n \n\t\t\t\t\t\t", "date": "2019.04.15", "title": "Тръмп призова \"Боинг\" да преименува проблемния си самолет"}
{"url": "http://www.bnews.bg/article/259628-tragediya_e_ogromna_roditelite_na_bebeto_zaginalo_v_katastrofata_s_mestan_nauchili_kasno_snoshti_za_smartta_mu", "text": "\n Изключително тежко е емоционалното състояние на двамата родители, които претърпяха тежката катастрофа край Загорско. Едва късно снощи те са научили, че 6-месечното им бебе е загубило живота си при инцидента. Това заяви пред 24 родопи директорът на болницата в Кърджали проф. д-р Тодор Черкезов. \r\n\r\n Припомняме, че при катастрофата в неделния ден пострадаха сериозно мъж на 31 години, 28-годишната му съпруга и 9-годишното им дете. \r\n\r\n Майката и детето са в хирургично отделение. Жената има травми в областта на главата, детето също. Бащата има контузия в областта на кръста, със спукан поясен прешлен е. \r\n\r\n Състоянието им е адекватно, но са в сложно психологическо състояние в момента. \r\n \n\t\t\t\t\t\t", "date": "2019.04.15", "title": "ТРАГЕДИЯ Е ОГРОМНА! Родителите на бебето, загинало в катастрофата с Местан, научили късно снощи за смъртта му"}
{"url": "http://www.bnews.bg/article/259625-balgarka_opita_da_vnese_nelegalno_nad_330_000_turski_liri_v_damskata_si_chanta", "text": "\n Митничари откриха недекларирани над 330 000 турски лири в дамска чанта. \r\n\r\n Контрабандната валута за над половин милион лева е била задържана на ГКПП \"Капитан Андреево\" на 11 април. \r\n\r\n Наша сънародничка, която пътувала в автобус с българска регистрация, опитала да внесе в страната общо 333 200 турски лири в дамската си чанта. Те били разпределени в 17 пачки в банкноти в купюри от 200 турски лири. \r\n\r\n Контрабандната валута е иззета. По случая е образувано досъдебно производство. \r\n \n\t\t\t\t\t\t", "date": "2019.04.15", "title": "Българка опита да внесе нелегално над 330 000 турски лири в дамската си чанта"}
{"url": "http://www.bnews.bg/article/259624-skandalno_razkritie_za_tretata_v_listata_na_bsp_vizhte_kade_lasna_tsvetelina_penkova_video", "text": "\n Третата в листата на БСП Цветелина Пенкова на … кастинг за политици при Слави. Банално, трафаретно, досадно и абсолютно безсмислено. \r\n\r\n Гледайте и се дивете! \r\n\r\n \r\n\r\n Източник: Афера \r\n \n\t\t\t\t\t\t", "date": "2019.04.15", "title": "СКАНДАЛНО РАЗКРИТИЕ ЗА ТРЕТАТА В ЛИСТАТА НА БСП! Вижте къде лъсна Цветелина Пенкова! (ВИДЕО)"}
{"url": "http://www.bnews.bg/article/259657-ekskluzivno_povdignaha_obvinenie_na_lyutvi_mestan", "text": "\n Лидерът на ДОСТ Лютви Местан с обвинение. Той ще отговаря за причиняване на смърт по непредпазливост. Това съобщиха от Окръжна прокуратура - Кърджали. Той беше задържан вчера след катастрофа, при която загина 6-месечно бебе.  \r\n\r\n Местан излезе от ареста под парична гаранция от 10 хиляди лева. Наложена му е забрана да напуска пределите на страната. \r\n\r\n Под наблюдението на Окръжна прокуратура -Кърджали е започнало разследване. До момента са е направен оглед на мястото на произшествието, проведени са разпити на свидетели очевидци и са  назначени са съдебномедицински експертизи, които да дадат заключение относно причините за смъртта на 6-месечното дете, както и за вида на причинените увреждания на здравето на родителите на починалото бебе и неговия 9-годишен брат.  \r\n\r\n Разследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и  назначаване на  съдебна автотехническа експертиза. \r\n \n\t\t\t\t\t\t", "date": "2019.04.15", "title": "ЕКСКЛУЗИВНО! Повдигнаха обвинение на Лютви Местан!"}
{"url": "http://www.bnews.bg/article/259623-za_chas_trud_davat_43_5_evro_v_daniya_i_5_4_evro_v_balgariya", "text": "\n Средните почасови разходи за труд през 2018 г. в цялата икономика на Европейския съюз (с изключение на селското стопанство и държавната администрация) се оценяват на 27,4 евро и на 30,6 евро в еврозоната. Въпреки това, високо средно ниво, има значителни различия между отделните държави членки на съюза, показват публикуваните днес данни на Eurostat. \r\n\r\n Най-ниските разходи за труд от едва 5,4 евро на час са отчетени в България при най-високи от 43,5 евро на час в Дания. Видно е, че разходите за труд у нас са пет пъти по-малки от средните за целия Европейски съюз. \r\n\r\n Доста ниски почасови разходи за труд са регистрирани в Румъния (€6,9), Литва (€9,0), Унгария (€9,2) и Латвия (€9,3). \r\n\r\n След Дания, най-високи разходи за труд е имало в Люксембург (€40,6), Белгия (€39,7) и Швеция (€36,6). \r\n\r\n В сравнение с 2017 година осреднените общи разходи на работодателите за един отработен час от наетите от тях лица в ЕС са се повишили с 2,7% (от €26,7 до €27,4 на час) За България те са нараснали в рамките на една година с 6,9% - от €5,0 до €5,4 на час. \r\n\r\n В страните, приели еврото, това увеличение е било най-значимо в балтийските страни - Латвия (с 12,9%), Литва (с 10,4%) и Естония (с 6,8%). Докато за страните извън еврозоната ръстът през 2018 година е бил най-силен в Румъния (13,3%) и Унгария ( 9,8%). \r\n\r\n През 2018-а година часовите осреднени разходи за труд в индустриалния сектор на ЕС са били в размер на 27,4 евро, в сектора на услугите - €27,0 на час и в строителството - €25,0. В България тези разходи за 1 час труд по отделните отрасли са били съответно: промишленост - €5,1, услуги - €5,7 и строителство - €4,2 на час. \r\n \n\t\t\t\t\t\t", "date": "2019.04.15", "title": "За час труд дават 43,5 евро в Дания и 5,4 евро в България"}
