{"url": "http://www.bnews.bg/article/249229-stroezhi_kato_saniraneto_tsyala_stena_na_mol_se_sruti_v_blagoevgrad", "text": "\n Силният вятър събори цяла стена на \"Мол Ларго\" в центъра на Благоевград.  \r\n\r\n Паднала е цялата метална обшивка на източната страна на сградата. Малко след това падна и част от южната страна. \r\n\r\n На място има пожарни и линейки. Разчистват се отломките. Служители на службата за аварийно спасителни операции не открива затиснали хора, въпреки първоначалните информации, че под отломките може да има пострадали. \r\n\r\n Според очевидци, работещи наблизо, хората са успели навреме да се отдалечат от сградата. По това време пред нея обаче е десетки хора, сред които и множество деца, които са излезли на разходка в центъра на града в почивния ден. \r\n\r\n След инцидента целият район на площад \"България\", където се намира търговският център, отцепен, информира Канал 3. \r\n\r\n   \r\n \n\t\t\t\t\t\t", "date": "2018.09.24", "title": "Строежи като санирането: Цяла стена на мол се срути в Благоевград!"}
{"url": "http://www.bnews.bg/article/249228-vazmozhno_li_e_otselyal_sled_7_sedmitsi_v_okeana", "text": "\n Индонезийски младеж е бил спасен след седем седмици на вода, след като въжетата, закотвящи рибарския сал, на който работел, се скъсали и той се понесъл с него в океана, съобщиха АФП и Асошиейтед прес. \r\n\r\n След 49 дни Алди Новел Адиланг бил открит край Гуам от панамски кораб на около 2500 км от първоначалното му местоположение. Това е станало на 31 август и 19-годишният младеж вече се е върнал в Индонезия. \r\n  \r\nАлди работел от 16-годишен на рибарски сал с колиба, закотвен на около 125 км от брега на Северен Сулавеси. Задължението му било да поддържа запалена лампата, която привлича рибата. От платформата не се виждал брегът. Той живеел на нея, като веднъж седмично му доставяли храна и вода. \r\n\r\n Когато салът се откъснал, Алди имал храна за една седмица. Той е ядял риба. Пиел е морска вода, която е филтрирал през дрехите си. \r\n  \r\nАлди е в добро здравословно състояние, въпреки премеждието. \r\n \n\t\t\t\t\t\t", "date": "2018.09.24", "title": "Възможно ли е? Оцелял след 7 седмици в океана! "}
{"url": "http://www.bnews.bg/article/249225-levski_nyama_da_ima_yubileen_mach", "text": "\n Мач на Левски по повод 75-годишнината от рождението на Георги Аспарухов-Гунди няма да има, научи ексклузивно БЛИЦ! \"Сините\" трябваше да се изправят срещу италианския колос Милан, но в крайна сметка двубоят няма да се състои поради невъзможност да бъде избрана дата, която да е удобна и за двата тима. \r\n\r\n Сагата около юбилейния двубой в чест на легендарния Георги Аспарухов придоби огромни размери. „Сините“ трябваше да играят първо с аржентинския гранд Бока Хуниорс на 19 август, а впоследствие на 11 август срещу Милан. И двата мача обаче пропаднаха и около събитието, за което са продадени около 20 000 билета, настъпи тишина и неизвестност. \r\nДнес стана ясно, че такъв двубой въобще няма да се състои. От Левски скоро ще обявят официално новината и ще информират феновете, които вече са закупили билети, как ще бъдат възстановени парите им. \r\n \n\t\t\t\t\t\t", "date": "2018.09.24", "title": "Левски няма да има юбилеен мач!"}
{"url": "http://www.bnews.bg/article/249222-kuchetata_na_svetlana_gushterova_zhiveyat_po_oholno_ot_pesovete_na_paris_hiltan", "text": "\n Кучетата на Светлана Гущерова си живеят по-охолно дори и от домашните любимци на хотелиерската наследница Парис Хилтън, стана ясно от последните снимки на госпожата в \"Инстаграм\". \r\n\r\n След като се нанеси в дома на съпруга си Християн Гущеров, двете палета на бившата плеймейтка Тами и Мики я последваха, а с тях кучетата на семейството станаха общо шест. Две от тях са санбернари и живеят на двора, но за галениците на Гущерова удобствата са като в 5-звезден хотел за домашни любимци. \r\n\r\n Тези дни Светлана е получила специална ВИП-доставка - розови кучешки къщи и меки одеяла за предстоящата зима. Една от къщите е натруфена с панделки, пердета, няколко ката плюшени юргани... \"Светлана, на Парис ли се правиш с тези плюшени къщи?\", питат последователите на Гущерова. Тя обаче не сметна за нужно да отвръща на провокациите. Снимки вижте \r\n \n\t\t\t\t\t\t", "date": "2018.09.24", "title": "Кучетата на Светлана Гущерова живеят по-охолно от песовете на Парис Хилтън"}
{"url": "http://www.bnews.bg/article/249226-konstitutsionniyat_sad_otstrani_prezidenta_na_moldova_otkazal_da_naznachi_ministri", "text": "\n Конституционният съд на Молдова временно отстрани президента на страната Игор Додон, съобщи агенция \"Фокус\". \r\n\r\n Решението е продиктувано от отказа на Додон да назначи двама министри, предложени от премиера Павел Филип, уточнява държавната информационна агенция IPN. \r\n\r\n Временно правомощията на държавен глава ще изпълнява председателят на парламента или министър-председателят, за да подпише указите за двамата кандидати за министри. \r\n\r\n През септември Филип предложи кандидатурите на двама нови министри - на здравеопазването, труда и социалните грижи (Силвия Раду) и на селското стопанство и регионалното развитие (Николай Чубука). Молдовският президент се противопостави с аргументите, че Раду няма медицинско образование, а Чубука буди съмнения за неподкупността си. \r\n\r\n Съгласно Конституцията на Молдова, президентът има право да отклони предложение за назначаване на министър само веднъж. \r\n\r\n Отстраняването на Додон е третото в мандата му. Два от случаите бяха свързани с негови откази да назначи кандидат-министри – през октомври 2017 г. и през януари 2018 г. Тогава указите бяха подписвани от председателя на парламента. \r\n \n\t\t\t\t\t\t", "date": "2018.09.24", "title": "Конституционният съд отстрани президента на Молдова, отказал да назначи министри"}
{"url": "http://www.bnews.bg/article/249227-7000_klienta_na_chez_ostanaha_bez_tok", "text": "\n Седем хиляди домакинства останаха без ток вследствие на бурния вятър, обхванал страната. При това става въпрос само за абонати на ЧЕЗ, съобщава \"Фокус\", като се позовава на информация от електроразпределителното дружество. \r\n\r\n Три хиляди от абонатите, останали без електричество са на територията на област Монтана, където до момента има най-сериозни щети вследствие на силния вятър. Останалите 4000 домакинства са разпръснати по места в цялата страна. \r\n\r\n Аварийните екипи на дружеството работят по отстраняването на проблемите. ЧЕЗ обслужва цяла Западна България и половин Северна или общо 10 области, сред които и най-голямата: София – град, София – област, Видин, Монтана, Враца, Плевен, Ловеч, Перник, Кюстендил и Благоевград. \r\n\r\n За днес е обявен жълт код заради силен вятър в почти цялата страна. Сигнали за множество паднали предмети и дървета бяха регистрирани, особено в Северозападна България. \r\n \n\t\t\t\t\t\t", "date": "2018.09.24", "title": "7000 клиента на ЧЕЗ останаха без ток"}
{"url": "http://www.bnews.bg/article/249205-gimnastichkata_tsveti_naydenova_s_taen_obozhatel", "text": "\n Едно от златните момичета, спечелили бронзов медал на олимпиадата в Рио, се похвали с красиви червени рози. Цуцката, както самата тя се нарича, очевидно е трогната от жеста и сияе с цветето в ръка. Феновете й вече изразяват съмнение дали тя отново не е влюбена. \r\n\r\n От няколко месеца гимнастичката е без гадже и до този момент се радваше на свободата си. За последно тя бе заедно с рапъра Марсел, който е известен с просташки текстове и не особено стойностни парчета, а клиповете на песните му са на ръба на порното. Връзката между него и Цвети не се харесваше на шефката на федерацията Илиана Раева. Според нея тя разваляла имиджа на ансамбъла, пише \"България Днес\". \r\nЦуцката се пенсионира като гимнастичка и думата на Раева вече не е закон за нея. Тя прекара цяло лято в пътешествия и почивки на морето, като основно бе в женска компания. Но по всичко изглежда, че няколко месеца след тежката си раздяла с Марсел тя е готова за ново предизвикателство в любовта. Както повечето си колежки от ансамбъла Цуцката си пада по лоши момчета. Преди Марсел, известен с \"хитовете\" си \"Животът е пари\", \"Мангизи\" и \"Ташак работа\", гимнастичката ходеше с борец. В медиите тя бе свързвана и с Любомир Симеонов - Любо Чука, но впоследствие стана ясно, че двамата са просто приятели. \r\n \n\t\t\t\t\t\t", "date": "2018.09.24", "title": "Гимнастичката Цвети Найденова с таен обожател "}
{"url": "http://www.bnews.bg/article/249224-monserat_kabaye_e_prieta_v_bolnitsa", "text": "\n Оперната певица Монсерат Кабайе се лекува в болница в Барселона от миналата седмица, съобщи ТАСС, позовавайки се на в. \"Вангуардия\". \r\n  \r\nОчаква се скоро 85-годишната певица да бъде изписана. Тя е имала проблеми с жлъчката. \r\n  \r\nМонсерат Кабайе стана световноизвестна през 1965 г., когато замести американката Мерилин Хорн в постановката на операта \"Лукреция Борджия\" в Карнеги хол в Ню Йорк, припомня БТА. \r\n  \r\nВ репертоара й са повече от 125 оперни партии. Монсерат Кабайе е печелила няколко награди \"Грами\", включително и за най-добро вокално соло през 1969 г. През 1988 г. тя издаде съвместен албум \"Barcelona\" с вокалиста на група \"Куин\" Фреди Меркюри. \r\n \n\t\t\t\t\t\t", "date": "2018.09.24", "title": "Монсерат Кабайе е приета в болница"}
{"url": "http://www.bnews.bg/article/249223-kat_razyasni_koga_mozhe_da_se_kara_v_avariynata_lenta", "text": "\n В участъците на магистралите, които са в ремонт, е позволено да се кара в аварийната лента, за да се облекчи трафикът, каза днес пред журналисти в София инспектор Илия Георгиев от \"Пътна полиция\". \r\n\r\n Той подчерта, че шофирането по тази част от платното извън местата с ремонт се санкционира с взимане на книжката за 3 месеца и глоба от 1000 лева. При повторно нарушение глобата е 4000 лева, а свидетелството се отнема за половин година, съобщи \"Дневник\". \r\n\r\n Георгиев припомни, че днес по пътищата се провежда полицейска операция, като контролът е насочен основно върху шофирането след употреба на алкохол и наркотици, карането без книжка, наличието на застраховка и т.н.  \r\n\r\n От \"Пътна полиция\" и Агенция \"Пътна инфраструктура\" вече обявиха, че са направили нужната организация, за да се облекчи придвижването до столицата и големите градове в края на трите почивни дни. \r\n\r\n Междувременно от КАТ съобщиха, че на автомагистрала \"Хемус\", в района на 38-и км, поради ремонтни дейности движението е отбито в платното по посока Варна, а всички ремонтни участъци са подсигурени от пътни полицаи. Наблюдава се засилен трафик и по път Е-79 в района на Кресненското дефиле. \r\n\r\n \"На 9 км на автомагистрала \"Хемус\" в посока София движението е пуснато еднопосочно, а не както беше досега и в двете посоки\", съобщи към 16 часа началникът отдел \"Пътна полиция\" към СДВР комисар Тенчо Тенев пред \"Фокус\". По думите му за момента няма никакви задръствания по входните артерии на града. \r\n \n\t\t\t\t\t\t", "date": "2018.09.24", "title": "КАТ разясни кога може да се кара в аварийната лента"}
{"url": "http://www.bnews.bg/article/249221-tomislav_donchev_predricha_nov_ikonomicheski_model", "text": "\n Вицепремиерът Томислав Дончев иска нов модел на икономическо развитие.На откриването на 74-ия Международен технически панаир в Пловдив Дончев заяви, че старият икономически модел у нас е изчерпан. \r\n\r\n Моделът с ниска цена на труда и ресурсите вече е изчерпан, сега трябва да се инвестира във високи технологии и роботизация, защото повишават добавената стойност, посочи вицепремиерът. \r\n\r\n Според него през последните десет години българският бизнес е осъществил големи реформи, българската икономика е преминала към повече производство и повече износ, станала е по-конкурентна на външните пазари. Въпреки това обаче трябвало да направим следващата крачка, изтъкна още Дончев. \r\n \n\t\t\t\t\t\t", "date": "2018.09.24", "title": "Томислав Дончев предрича нов икономически модел?"}
{"url": "http://www.bnews.bg/article/249217-olaf_poiska_ot_tsvetanov_da_davame_dostap_do_bankovi_smetki", "text": "\n Председателят на ПГ на ГЕРБ Цветан Цветанов се срещна днес в Брюксел с генералния директор на ОЛАФ Виле Итала. \r\n\r\n Цветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол, съобщиха от пресцентъра на ГЕРБ.   \r\n\r\n Финландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция. \r\n\r\n Генералният директор на ОЛАФ обясни, че с оглед на новата Европейска прокуратура, сега е моментът работата на Агенцията да бъде още по-оптимизирана, като се разширят правомощията й, така че да има достъп до информация за банкови сметки, физически достъп за претърсване на 'горещи точки', да й бъде предоставен достъп до информация, свързана с ДДС, както и информация, разкрита от ОЛАФ, да е допустима като доказателство в националните съдилища на държавите членки. \r\n\r\n Цветан Цветанов заяви, че България подкрепя подобно засилване на ролята на ОЛАФ съвместно със стартирането на работата на Европейската прокуратура.  \r\n\r\n „Подобни правомощия са важни, за да може ОЛАФ да идентифицира случаи на злоупотреби с европейски средства от европейски граждани, извършени с държава-членка, различна от тяхната националност“, коментира Цветанов.  \r\n\r\n В края на работната среща Цветан Цветанов отправи покана към Виле Итала да посети България, където да има възможност да добие лични впечатления от работата на българските институции, което по думите на Цветанов ще позволи за засилването на иначе успешното партньорство между ОЛАФ и България. \r\n \n\t\t\t\t\t\t", "date": "2018.09.24", "title": "ОЛАФ поиска от Цветанов да даваме достъп до банкови сметки"}
{"url": "http://www.bnews.bg/article/249218-silniyat_vyatar_dnes_udari_parvo_montana", "text": "\n Очакваният силен вятър за днес се развихри първо в Монтана. \r\n\r\n Няколко дървета вече са изкоренени вследствие на силните пориви, като най-фрапиращ е случаят, при който голям бор се стовари на входа на детска градина „Калинка”. Дървото, което по принцип се намира в градината е паднало и е препречило цялата улица пред нея, като е затиснало покрива на къща намираща се чак на отсрещния тротоар. \r\n\r\n Засега няма информация за пострадали, за което вероятно допринася и фактът, че днес е почивен ден. \r\n\r\n Още няколко дървета са били съборени от силните пориви, като има и затисната кола. В ж.к. „Младост” на Монтана голямо дърво е било изтръгнато от земята и се стоварило точно върху паркиран до блок 40 автомобил „Опел Астра”. Колата е със счупено предно стъкло и огънати ламарини. \r\n\r\n За днес е обявен жълт код заради силен вятър в почти цяла България. Според предварителните прогнози на Националния институт по метеорология и хидрология се очаква вятър със средна скорост от около 60 км/ч, а в Северна България се очакват и отделни пориви до 90 км/ч, съобщи Канал 3. \r\n\r\n Прекършен от вятъра клон от дърво е паднал върху автомобил и в София. Няма пострадали. В Столичната община до момента са подадени няколко сигнала за паднали дървета. \r\n\r\n От МВР съобщиха за \"Хоризонт\", че до момента най много сигнали са подадени с областите Монтана и Видин. \r\n\r\n Мобилизирани са всички екипи за отстраняване на последиците от силния вятър. \r\n\r\n Пориви до 90 километра в час в Дунавската равнина очакват синоптиците. Предупредителен жълт код заради силния вятър е в сила за по-голямата част от страната с изключение на най-югоизточните райони.  \r\n \n\t\t\t\t\t\t", "date": "2018.09.24", "title": "Силният вятър днес удари първо Монтана"}
{"url": "http://www.bnews.bg/article/249212-moskva_dostavya_protivoraketna_sistema_na_siriya", "text": "\n До две седмици Москва ще достави на сирийската армия противоракетна система С-300 за повишаване на боеспсобността й във връзка с инцидента със сваления руски самолет Ил-20, съобщи днес руският министър на отбраната Сергей Шойгу, цитиран от световните агенции. \r\n\r\n Съобщението бе направено седмица след като министерството обвини Израел, че косвено е причинил свалянето на руския военен самолет в Сирия, при което загинаха 15 руски военнослужещи, отбелязва Ройтерс. \r\n\r\n \"До две седмици на сирийските въоръжени сили ще бъде предаден модерен зенитен ракетен комплекс С-300, способен да прехваща средства за въздушно нападения на разстояние от повече от 250 км и едновременно да поразяват няколко въздушни цели\", каза Шойгу, цитиран от Франс прес, като обясни, че доставката на тези системи не е била извършена досега заради изразени от Израел резерви. \r\n\r\n Искам да подчертая, че през 2013 г. по молба на израелската страна спряхме доставката на подготвен за изпращане в Сирия комплекс С-300. Сега ситуацията се промени и то не по наша вина, заяви министърът, цитиран от ТАСС. \r\n\r\n Шойгу съобщи също, че Русия ще смущава комуникациите на всеки самолет, който иска да нанесе удар в Сирия от Средиземно море. \r\n\r\n Навигацията чрез сателит, бордови радари и системи за комуникация на военната авиация, атакуваща мишени на сирийска територия в съседните на Сирия зони в Средиземно море, ще бъде блокирана, отбеляза той. \r\n\r\n Министърът каза, че Русия ще снабди сирийската противовъздушна отбрана с автоматизирани системи за идентифициране на руски самолети. \r\n\r\n Израелското посолство в Москва е отказало да коментира решението за доставяне на комплекс С-300 в Сирия. \r\n\r\n Решението на Русия да достави на Сирия зенитен ракетен комплекс С-300 цели повишаване на сигурността на руските военни, заяви днес говорителят на Кремъл Дмитрий Песков, цитиран от Ройтерс. \r\n\r\n На въпрос за отношенията с Израел президентският говорител отговори, че решението не е насочено срещу никоя трета страна. \r\n\r\n Канцеларията на сирийския президент Башар Асад съобщи в комюнике, че руският държавен глава Владимир Путин се е обадил днес на сирийския си колега и го е уведомил за доставката на комплекса. \r\n \n\t\t\t\t\t\t", "date": "2018.09.24", "title": "Москва доставя противоракетна система на Сирия"}
{"url": "http://www.bnews.bg/article/249219-borisov_se_snima_s_tramp_v_nyu_york_snimki", "text": "\n Премиерът Бойко Борисов и президентът на САЩ Доналд Тръмп се срещнаха днес в Ню Йорк по време на срещата на високо равнище \"Глобален призив за действие за справяне с проблема с наркотиците\". Тя е организирана по инициатива на Тръмп. България е съдомакин на събитието. \r\n\r\n На 73-та асамблея на ООН в Ню Йорк Борисов е придружаван от Екатерина Захариева, която също не пропусна да се снима като него с политици от цял свят.  \r\n\r\n Предстоят и поредица двустранни срещи с участието на Борисов, а вечерта той ще присъства на традиционната вечеря, организирана от президента на САЩ и съпругата му. \r\n\r\n \r\n \n\t\t\t\t\t\t", "date": "2018.09.24", "title": "Борисов се снима с Тръмп в Ню Йорк (СНИМКИ)"}
{"url": "http://www.bnews.bg/article/249220-barselona_obzhalva_cherveniya_karton_na_lengle", "text": "\n Шампионът на Испания - \"Барселона\", ще обжалва червения картон на Клеман Ленгле. Френският защитник удари с лакът Пере Понс от \"Жирона\" и бе изгонен в 35-ата минута на двубоя между двата тима, завършил с равенство 2:2. \r\n\r\n Преди да прати Ленгле под душовете, реферът Мансано се допита до системата за видеоповторения. \r\n\r\n Каталунците са недоволни, въпреки че решението бе взето с помощта на VAR, и ще обжалват, предаде БТВ. \r\n \n\t\t\t\t\t\t", "date": "2018.09.24", "title": "\"Барселона\" обжалва червения картон на Ленгле"}
{"url": "http://www.bnews.bg/article/249213-metalika_tragvat_na_turne_shte_doydat_li_v_balgariya", "text": "\n \"Металика\" обяви дати за европейско турне през следващото лято, съобщи Контактмюзик. Европейското турне на \"Металика\" ще започне в Лисабон на 1 май и ще приключи в Майнхайм на 25 август. След Лисабон групата ще се представи в Мадрид, Барселона, Милано, Цюрих, Париж. \r\n\r\n През юни музикантите ще изнесат концерти в Дъблин, Амстердам, Кьолн, Брюксел, Манчестър, Лондон. \r\n\r\n През юли са насрочени концертите в Берлин, Гьотеборг, Копенхаген, Трондхайм, Хяменлина, Москва, а през август – в Букурещ, Прага, Варшава, Мюнхен. \r\n\r\n Подгряващи изпълнители на концертите ще бъдат шведската група \"Гоуст\" и норвежката \"Бокаса\". \r\n\r\n \"Металика\" тази година стана първата хеви метъл група, която спечели наградата \"Полар\", присъждана за значими музикални постижения. \r\n\r\n Журито обоснова избора си с довода, че \"Металика\" \"чрез виртуозни изпълнения и изключително бързо темпо\" е извела рок музиката \"до места, където тя преди не е достигала\". \r\n \n\t\t\t\t\t\t", "date": "2018.09.24", "title": "\"Металика\" тръгват на турне, ще дойдат ли в България?"}
{"url": "http://www.bnews.bg/article/249211-bomba_rusata_zlatka_chaka_dete_ot_dzhizasa_vizhte_kak_se_izdadoha_snimka", "text": "\n Плеймейтката Златка Райкова, известна в светското пространство като Русата Златка, чака бебе от футболиста Благой Георгиев, твърди \"Телеграф\". \r\n\r\n Двамата сами издадоха това, като си пуснаха стори в \"Инстаграм\", на което са сложили иконка на мъж, жена и дете. По данни на запознати бебето трябва да се появи на бял свят през пролетта на 2019 г. \r\n\r\n Това ще е първа рожба за Райкова и четвърта за Джизъса. Той вече има син и дъщеря от гимнастичката Христина Витанова и син от татарката Есмер Омерова. \r\n\r\n Златка и Благо се носят на крилете на любовта и дори вече живеят заедно. Те обявиха, че са заедно, за да спрат всички спекулации около най-новата светска двойка. На едно от видеата Благо показва сърце, явно на новата си любов, а на друг пред снимката му пише - ДА СЕ ЗНАЕ. \r\n\r\n Влюбените не спират да си разменят любовни обяснения  в социалните мрежи, като най-трогателното, което Златка публикува бе „един ден ще се появи някой , който ще ти покаже защо не се е получило с предишните\". От своя страна Благо отговори: \"Щом имам теб, имам всичко\". Снимка вижте  \r\n \n\t\t\t\t\t\t", "date": "2018.09.24", "title": "БОМБА! Русата Златка чака дете от Джизъса (Вижте как се издадоха + СНИМКА)"}
{"url": "http://www.bnews.bg/article/249210-mvr_savsem_go_zakasa_opana_shatra_na_mezhdunarodniya_panair_v_plovdiv", "text": "\n Сектор „Пътна полиция“ – ОДМВР-Пловдив и колегите им от ГДНП организираха информационен щанд в рамките на Международния технически панаир, който днес бе открит в града.  \r\n\r\n \"Отговорни на пътя“ е мотото, под което се обединяват организаторите на проявата и пътните полицаи. На специално инсталиран монитор тече клип с апел към водачите за безопасно и толерантно шофиране, както и информация за начините на регистрация на автомобили и плащането на дължими глоби. Служителите дават на място консултации за процедурите и необходимите документи за регистрация при закупуване на нов автомобил. За улеснение за клиенти, които направят или договорят покупка по време на изложението, пътните полицаи ще помагат да подготвят целият пакет документи, с който да регистрират новата си покупка. \r\n\r\n Кампанията „Отговорни на пътя“ се организира за първи път, а нейната цел е да формира нагласа за повече толерантност и сигурност на пътя и намаляване на пътнотранспортния травматизъм, съобщи OFFnews. \r\n \n\t\t\t\t\t\t", "date": "2018.09.24", "title": "МВР съвсем го закъса - опъна шатра на Международния панаир в Пловдив"}
{"url": "http://www.bnews.bg/article/249200-navalni_arestuvan_na_izlizane_ot_aresta", "text": "\n Руският опозиционер Алексей Навални бе отново задържан днес на излизане от ареста, където излежа 30-дневна присъда за организиране на неразрешена от властите демонстрация, съобщи Франс прес, като се позова на свой фотограф. \r\n\r\n Навални бе очакван призори на изхода на сградата от полицаи, които го отведоха в районно полицейско управление в Москва. По-късно днес той ще се яви пред съдия, съобщи говорителката му Кира Ярмиш. \r\n\r\n Обвинен, че е нарушил друга точка от Кодекса на Руската федерация за административните правонарушения, Навални може да получи още до 20 дни арест и глоба в размер на до 300 000 рубли (около 7500 лева). \r\n\r\n Предишната му присъда бе за неразрешен протест през януари, на който той призовава за бойкот на президентските избори на 18 март. Навални обвини властите, че са го вкарали в ареста, за да му попречат да протестира на 9 септември срещу правителствения проект за пенсионна реформа. \r\n\r\n Въпреки че той не можа да участва, хиляди руснаци се отзоваха на призива му да протестират този ден, в който имаше и местни избори, а полицията арестува над 800 души в цялата страна, посочи Ройтерс. \r\n \n\t\t\t\t\t\t", "date": "2018.09.24", "title": "Навални арестуван на излизане от ареста!"}
{"url": "http://www.bnews.bg/article/249201-iran_plashi_s_unishtozhitelen_udar_sasht_i_izrael", "text": "\n Заместник-командващият иранския елитен Корпус на гвардейците на Ислямската революция предупреди днес американските и израелските лидери да очакват унищожителен отговор от Иран, обвинявайки ги в замесеност в атентата на военен парад в иранския град Ахваз в събота, предаде Ройтерс, цитиран от БТА. \r\n\r\n \"Виждали сте нашето отмъщение преди. Ще видите, че отговорът ни ще бъде сразяващ и унищожителен, и ще съжалявате за това, което направихте\", заяви генерал Хосейн Салами в реч преди погребението на жертвите в Ахваз, предавана наживо от държавната телевизия. \r\n\r\n Иранският министър на разузнаването Махмуд Алави съобщи, че широка мрежа от заподозрени във връзка с атаката вече са арестувани, предаде иранската информационна агенция Мизан. \r\n\r\n Иранските власти обявиха за днес ден на национален траур. Учреждения, банки, училища и университетите в западната провинция Хузестан, чиято столица е Ахваз, ще останат затворени. \r\n\r\n Хиляди хора се стекоха тази сутрин в Ахваз за погребението на част от загиналите. Според най-новите данни, огласени от местните власти, при нападението са убити 24-ма и ранени 60 души. Сред жертвите има както военни, така и цивилни, посочва Франс прес. Иранската телевизия съобщи, че днешната траурна церемония е за 12 от убитите. Асошиейтед прес отбелязва, че 12 от загиналите са от Ахваз, а останалите - от други части на Хузестан. Според Ройтерс 12 от жертвите са от корпуса на Гвардейците на Революцията. \r\n\r\n Иран обвини за атентата едновременно арабска сепаратистка групировка, Саудитска Арабия, други арабски страни в Персийския залив, САЩ и Израел. Отговорност за акта пое и групировката \"Ислямска държава\", припомня АФП. \r\n \n\t\t\t\t\t\t", "date": "2018.09.24", "title": "Иран плаши с унищожителен удар САЩ и Израел"}
{"url": "http://www.bnews.bg/article/249204-raparat_wosh_mc_nagrabi_gadzheto_na_ulitsata", "text": "\n Страстни целувки на улицата си размениха рапърът Wosh MC и приятелката му Мария, видя \"България Днес\". \r\n\r\n Синът на легендарния ни актьор Иван Иванов и внучката на колегата му Борис Луканов са двойка отдавна, но се държат като пресни гаджета - вечно гушнати и не могат да се наситят на целувките си. Симпатичната девойка показа дълги крака, а рапърът не можеше да се нарадва на хубостта й и не отделяше поглед от нея. \r\n \n\t\t\t\t\t\t", "date": "2018.09.24", "title": "Рапърът Wosh MC награби гаджето на улицата"}
{"url": "http://www.bnews.bg/article/249214-italiya_udari_migrantite_s_deportirane_i_otnemane_na_grazhdanstvo", "text": "\n Правителството на Италия прие антимигрантско постановление, което ще улесни депортирането на мигранти и отнемането на италианско гражданство, съобщава АФП. \r\n\r\n Новото постановление е \"стъпка към по-безопасна Италия\", написа италианският вътрешен министър Матео Салвини във \"Фейсбук\". \r\n\r\n Той добави, че ще помогне на Италия да \"бъде по-силна в борбата срещу мафията и трафика на хора\". \r\n \n\t\t\t\t\t\t", "date": "2018.09.24", "title": "Италия удари мигрантите с депортиране и отнемане на гражданство"}
{"url": "http://www.bnews.bg/article/249202-novite_vodomeri_samo_s_distantsionno_otchitane", "text": "\n При смяната на водомери гражданите трябва задължително да поставят такива с дистанционно отчитане. Това предвижда нова наредба, пусната от МРРБ за обществено обсъждане. Данните от отчитането ще се публикуват на интернет страницата на съответния ВиК оператор. \r\n\r\n До една година от влизането ѝ в сила е срокът, в който потребители без индивидуални водомери трябва монтират и регистрират такива с дистанционно отчитане. \r\n\r\n Гражданите ще трябва да осигуряват достъп веднъж годишно за физическа проверка и отчет, гласят текстовете. Същото се отнася и за потребителите, които се самоотчитат. \r\n\r\n Операторът трябва да съобщава поне три работни дни преди деня и часа за отчет кога ще го извърши. Това може да става чрез писмено съобщение, поставено на подходящо място в сградата, и чрез публикуване на електронната страница. Ако потребителят отсъства, може да посочи друга дата за посещение, но това ще се заплаща по цени на оператора. \r\n\r\n Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие че потребителите са изрядни. Това означава да се осигури достъп до водомера, той да е технически изправен. Ако не е така, разликата между данните от общия водомер и тези в апартаментите ще се разпределя само между тези без индивидуални уреди и които не са осигурили достъп за отчитането. Досега разходваните количества се начисляваха на абонатите пропорционално на потреблението им. \r\n\r\n \"Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други\", коментира зам.регионалният министър Малина Крумова, цитирана от в. \"24 часа\". \r\n\r\n На база на разходите за поддръжка на инфраструктурата ще се определя цената на услугата на цялата територия, която обслужва ВиК операторът. Собствениците ще носят отговност за поддръжката на системите, които се намират вътре в имота. \r\n\r\n С новите текстове се предоставя възможност етажната собственост на общо събрание да вземе решение за начина на разпределяне на изразходваното количество вода за общото потребление в случаите, когато всички потребители имат монтирани индивидуални водомери. \r\n\r\n   \r\n \n\t\t\t\t\t\t", "date": "2018.09.24", "title": "Новите водомери - само с дистанционно отчитане "}
{"url": "http://www.bnews.bg/article/249208-maya_manolova_podhvashta_i_razhod_voda_obshto_potreblenie", "text": "\n По повод множеството жалби от потребители на ВиК услуги Омбудсманът Мая Манолова свиква утре широка обществена дискусия по проблемите на гражданите, свързани с начисляването на разход вода „общо потребление“ в сгради-етажна собственост. \r\n\r\n На форума ще бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи. \r\n\r\n В конференцията са поканени да участват всички отговорни и заинтересовани страни - Министерство на регионалното развитие и благоустройството, Комисия за водно и енергийно регулиране, Държавна агенция за метрологичен и технически надзор, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, Български потребителски център, Българска асоциация по водите, Съюз на ВиК операторите в Република България, персонално до всички ВиК оператори в страната, десетки граждани, съобщи Канал 3. \r\n \n\t\t\t\t\t\t", "date": "2018.09.24", "title": "Мая Манолова подхваща и разход вода\"общо потребление\""}
{"url": "http://www.bnews.bg/article/249207-arestuvaha_piyan_dyado_ubil_s_kolata_si_peshehodets_i_izbyagal", "text": "\n Полицията задържа шофьор, причинил смърт на пешеходец и избягал от местопроизшествието във Велико Търново, съобщиха от пресцентъра на ОД на МВР в областния град. \r\nПешеходецът е бил блъснат снощи на ул.\"Опълченска\". Сигнал за случая е получен в 22.10 ч. По първоначална информация автомобил е блъснал пешеходец, който е починал, след което водачът е напуснал местопроизшествието. \r\nВ последствие е установен лекия автомобил и водачът - 62-годишен мъж от В. Търново. Той е бил изпробван за употреба на алкохол, апаратът е отчел 0,45 промила. Пробата му за употреба на наркотични вещества е отрицателна. Взета му е кръвна проба. Задържан е с полицейска мярка за 24 часа. \r\nИздирвателните мероприятия за установяване самоличността на пешеходеца и причините за произшествието продължават. По случая е започнато досъдебно производство. \r\n  \r\n \n\t\t\t\t\t\t", "date": "2018.09.24", "title": "Арестуваха пиян дядо, убил с колата си пешеходец и избягал"}
{"url": "http://www.bnews.bg/article/249209-rusensko_uchilishte_gorya_dobre_che_e_neucheben_den", "text": "\n Пожар горя днес на четвъртия етаж на средно училище \"Възраждане\" в Русе.  \r\n\r\n Сигналът за огъня е подаден след 12.30 часа и два екипа на противопожарната служба пристигнаха на място, за да потушат пламъците.  \r\n\r\n Огънят вече е овладян. Пострадали няма, тъй като днес не е учебен ден, но има унищожено имущество. \r\n\r\n Причините за инцидента се изясняват, предаде БНР. \r\n \n\t\t\t\t\t\t", "date": "2018.09.24", "title": "Русенско училище горя, добре, че е неучебен ден"}
{"url": "http://www.bnews.bg/article/249199-iztochvan_li_e_ot_vinprom_karnobat_bezaktsizen_alkohol_pod_nosa_na_mitnicharite", "text": "\n Служители на „Винпром Карнобат” се изправиха срещу митничари, след като в петък заводът беше запечатан заради проверки за нарушения в данъчните складове на Миню Стайков. В момента бизнесменът е подсъдим за данъчни престъпления и пране на пари. \r\n  \r\nПоследваха протести и блокади на пътища от страна на работниците, които видяха в акцията заплаха за прехраната си. \r\n  \r\nОт Агенция „Митници” обявиха, че във „Винпром Карнобат“ е открит нелегален спиртопровод, който вероятно е извеждал алкохол от данъчния склад, без да се отчита от измервателните устройства, които предават информацията към митническите власти. От агенцията поискаха складовете да останат затворени, но Районният съд в Карнобат даде разрешение винпромът в село Церковски да започне пълноценно да работи още от в неделя. \r\n  \r\nАдминистративният директор на предприятието Йовко Йовков категорично отрече твърдението на митничарите, че през въпросния кран е изтичал нелегален алкохол. \"Този кран се използва при извършване на годишна профилактика на съоръженията\", обясни Йовков пред NOVA. Той допълни, че кранът е монтиран преди няколко години. \r\n\r\n Планът за това как да изглежда заводът, е одобрен от Агенция „Митници” и въз основа на него е бил издаден лиценз за работа на данъчния склад - през 2011 г. От митничарите зависело дали той ще бъде пломбиран или не. \r\n  \r\n\"Хората, които са определяли мястото за пломбиране, са били по-компетентни от моментните проверяващи. Ако питате мен, не трябва да бъде пломбирано нищо. У нас се извършва най-абсурдното пломбиране в целия свят\", коментира Йовков. \r\n  \r\nТой изтъкна още, че всяка година се провежда мониторинг от агенцията, който продължава по около три месеца. \r\n  \r\n\"Кранът не е съществувал и не е давано разрешение за неговото монтиране. Защо е открит сега, а не преди години, е друг въпрос. Никой не си е затварял очите. Сега е моментът, когато е констатирано нарушението\", коментира от своя страна директорът на Митница-Бургас Валери Стефанов. \r\n  \r\nПредстои да бъде направен следствен експеримент, който да покаже дали през крана може да тече алкохол. Ако се окаже, че е така, количеството течност може да пълни по един камион на час, изчисли председателят на комисията за борба с контрабандата в парламента Емил Димитров. \r\n  \r\n  \r\n \n\t\t\t\t\t\t", "date": "2018.09.24", "title": "Източван ли е от „Винпром Карнобат” безакцизен алкохол под носа на митничарите? "}
{"url": "http://www.bnews.bg/article/249188-mis_balgariya_tedi_burgazlieva_rodi_bliznatsi_parva_snimka", "text": "\n Мис България 2002 Теди Бургазлиева стана майка. Красавицата е на седмото небе, тъй като само преди дни роди близнаци. \r\n\r\n Теди дари съпруга си Симеон с прекрасни момче и момиче. Децата на хубавицата ще носят имената Емма и Раян. \r\n„Целият ми свят се разтопи, когато за първи път погледнах очите на децата си и ги държах в ръцете си. Ние наистина сме благословени и благодарни за тези чудеса”, написа Бургазлиева към снимка с двете си рожби, пише \"България днес\". \r\nОт дълги години тя живее в САЩ, където се омъжи и където в момента работи. Пак в Америка Теди планира да отгледа и децата си. Снимката вижте \r\n \n\t\t\t\t\t\t", "date": "2018.09.24", "title": "Мис България Теди Бургазлиева роди близнаци (Първа снимка)"}
{"url": "http://www.bnews.bg/article/249206-resheno_ek_dava_polsha_na_sad", "text": "\n Европейската комисия съобщи днес, че предава Полша на Съда на ЕС заради нарушаване на правилото за независимост на съдебната власт. \r\n\r\n Отбелязва се, че Полша ще отговаря заради закона за Върховния съд. ЕК настоява Европейският съд да издаде временни насоки до постановяването на окончателно решение. \r\n\r\n Уточнява се, че промените в посочения полски закон не съответстват на изискванията на ЕС. С промените пенсионната възраст на полските върховни съдии бе намалена от 70 на 65 години, с което 27 от 72-мата съдии може да бъдат предсрочно освободени. Законът засяга и председателя на полския Върховен съд, който изглежда няма да може да завърши 6-годишния си мандат. \r\n\r\n ЕК настоява Съдът на ЕС да се произнесе възможно най-скоро. \r\n \n\t\t\t\t\t\t", "date": "2018.09.24", "title": "Решено: ЕК дава Полша на съд"}
{"url": "http://www.bnews.bg/article/249198-uraganen_vyatar_ostavi_bez_tok_140_hil_domakinstva_v_chehiya", "text": "\n Ураганен вятър остави без ток 140 хил. домакинства в Чехия. \r\n\r\n Той е придружен от проливни дъждове, които на места са предизвикали локални наводнения. \r\n\r\n Десетки екипи работят по отстраняването на авариите. Работата им значително се усложнява от проливните дъждове.  \r\n\r\n Очаква се ветровитото време да продължи и днес. \r\n \n\t\t\t\t\t\t", "date": "2018.09.24", "title": "Ураганен вятър остави без ток 140 хил. домакинства в Чехия"}
{"url": "http://www.bnews.bg/article/249194-sled_vtoriya_tur_na_mestnite_izbori_v_rusiya_partiyata_na_putin_gubi_v_dve_oblasti_ot_zhirinovski", "text": "\n Партията на руския президент Владимир Путин загуби в две области на Русия от националиста Владимир Жириновски. \r\n\r\n Това сочат данните от провелия се вчера втори тур на местните избори във федерацията. \r\n\r\n Във Владимирска област Владимир Сипягин от партията на Жириновски победи с 57%  досегашния губернатор Светлана Орлова от президентската партия „Единна Русия”. \r\n\r\n Същото се случи и в Хабаровския край, където депутатът от Държавната дума Сергей Фургал спечели с близо 70% пред досегашния губернатор Вячеслав Шпорт. Той успя да събере по-малко от 28 на сто от гласовете на избирателите. \r\n \n\t\t\t\t\t\t", "date": "2018.09.24", "title": "След втория тур на местните избори в Русия: Партията на Путин губи в две области от Жириновски"}
{"url": "http://www.bnews.bg/article/249195-kielini_igraya_v_nay_silniya_yuve_za_poslednite_8_godini", "text": "\n Защитникът на \"Ювентус\" Джорджо Киелини е уверен, че с привличането на Кристиано Роналдо \"Старата госпожа\" разполага с най-силния си отбор за последните осем години.  \r\n\r\n Роналдо вкара един от головете за победата с 2:0 над \"Фрозиноне\" и \"Ювентус\" е убедителен лидер в Серия \"А\" с пълен актив от 15 точки. \r\n\r\n \"Всички очакваме от Роналдо да вкарва голове. Той имаше лош момент с изгонването в Шампионска лига, но си остава ключов играч за нас. Мога да кажа, че този отбор на \"Ювентус\" е най-силният за последните осем години\", каза Киелини след успеха над \"Фрозиноне\". \r\n \n\t\t\t\t\t\t", "date": "2018.09.24", "title": "Киелини: Играя в най-силния \"Юве\" за последните 8 години"}
{"url": "http://www.bnews.bg/article/249196-remonti_i_stesneniya_mozhe_da_zatrudnyat_trafika_kam_sofiya_dnes", "text": "\n Ремонти и стеснения по основните пътни артерии в страната може да затруднят трафика към столицата София днес в края на трите празнични дни. \r\n\r\n Изпращайте вашите сигнали в рубриката ни „Аз, репортерът”. \r\n\r\n За улеснение на трафика ще има две ленти за София на АМ „Хемус” в участъка с виадуктите, които се ремонтират на територията на Софийска област, съобщиха от АПИ. \r\n\r\n В момента на АМ „Хемус” се ремонтира долното строене на 4 виадукта – при 19-ти км, 33-ти км, при 36-ти километър и при 51-ви км. \r\n\r\n Заради ремонтните дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река” по път София – Ботевград и път Околовръстен път на Ботевград, след което се връщат обратно на АМ „Хемус” при 47-ми км при пътен възел „Ботевград” и обратно. \r\n\r\n Строително-монтажни работи се извършват и на две мостови съоръжения на АМ „Хемус” на територията на област Шумен. \r\n\r\n На АМ „Тракия” поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. За улеснение на пътуващите днес ще има две ленти за София и една лента за Бургас. \r\n\r\n Шофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности.  \r\n\r\n В участъка Чирпан – Стара Загора от км 168 до км 208 от днес се въвежда ограничение на скоростта до 90 км/ч поради неравности на пътното платно. \r\n\r\n Ремонтни дейности се извършват и на моста над р. Елшишка при 89-ти км на АМ „Тракия”. Движението се осъществява двупосочно в платното за Пловдив. Шофьорите могат да използват алтернативни маршрути. \r\n\r\n За пътуващите от София към Пловдив отбиването е при пътен възел „Церово” на АМ „Тракия” по път Виноградец – Карабунар – Злокучене – Септември, път Лозен – Звъничево – Пазарджик – Мало Конаре – Говедаре, път с. Цалапица до пътен възел „Цалапица” на АМ „Тракия”, и обратно за идващите от Пловдив към София. \r\n\r\n За улеснение на пътуването през Владая – по път (Е-79), на 24 септември от 10 ч. до 20 ч. ще има две ленти за прибиращите се към София. Алтернативен маршрут на първокласния път през Владая е АМ „Люлин”. \r\n\r\n Днес от 14 ч. до 20 ч., се спира движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата. \r\n \n\t\t\t\t\t\t", "date": "2018.09.24", "title": "Ремонти и стеснения може да затруднят трафика към София днес"}
{"url": "http://www.bnews.bg/article/249197-barselona_sbarka_u_doma_no_otnovo_e_na_varha", "text": "\n Шампионът на Испания \"Барселона\" загуби първи точки през настоящата кампания. \"Блаугранас\" стигнаха само до 2:2 при домакинството си на друг тим от Каталуния - \"Жирона\", в двубой от 5-ия кръг на Примера дивисион. \"Барса\" обаче си върна лидерската позиция, въпреки грешната стъпка. Меси и компания са на първо място по голова разлика. \r\n\r\n Резултатът на \"Камп Ноу\" бе открит от Лео Меси в 19-ата минута, след като оползотвори пас на Артуро Видал. В 35-ата минута обаче Клемен Ленгле си изкара директен червен картон и \"Барса\" остана с 10 души. \"Жирона\" се възползва и осъществи пълен обрат с попадения на уругвайския национал Кристиан Стуани в 45-ата и 51-ата минута. \r\n\r\n \"Барселона\" изравни чрез Жерар Пике в 63-ата минута. До края на срещата тимът на Ернесто Валверде притисна съперника, дори и с човек по-малко, но не успя да отбележи трети гол. \r\n\r\n Така \"блаугранас\" са с актив от 13 точки, колкото има и големият съперник \"Реал\", но се връщат на върха заради по-добрата си голова разлика. \"Жирона\" пък се изкачи на осмото място с 8 точки. \r\n\r\n   \r\n \n\t\t\t\t\t\t", "date": "2018.09.24", "title": "\"Барселона\" сбърка у дома, но отново е на върха"}
{"url": "http://www.bnews.bg/article/249192-mazh_izpadna_ot_kola_v_dvizhenie_na_pat_kray_varshets", "text": "\n 40-годишен мъж изпадна от лек автомобил в движение на път край Вършец. Той не е пострадала сериозно и след преглед във врачанската болница, е освободен за домашно лечение, съобщава Дарик радио. \r\n\r\n В колата пътували 26-годишен шофьор и раненият мъж. По време на движение пътникът отваря вратата на колата, изпада от нея и го блъска тегленото от автомобила ремарке. \r\nПробата за алкохол на водача е отрицателна. Причините за инцидента се изясняват. \r\n \n\t\t\t\t\t\t", "date": "2018.09.24", "title": "Мъж изпадна от кола в движение на път край Вършец"}
{"url": "http://www.bnews.bg/article/249191-avtobusi_na_blizo_40_godini_prevozvat_detsa_do_uchilishte", "text": "\n Автобуси на близо 40 години возят децата към училищата. Средната възраст на превозните средства е 10-12 години, но все още сред тях има и доста по-стари. Това показват проверките на контролните органи в началото на новата учебна година. \r\n\r\n До момента са проверени повече от 700 училищни автобуса. Заради различни нарушения са съставени четири акта – включително за автобус без технически преглед. \r\n\r\n Има ли опасни рейсове и какви са най-честите технически неизправности, които проверяващите откриват по време на инспекциите? Отговорите потърси Георги Георгиев в рубриката \"На твоя страна\". Вижте ги във видеото. \r\n \n\t\t\t\t\t\t", "date": "2018.09.24", "title": "Автобуси на близо 40 години превозват деца до училище"}
{"url": "http://www.bnews.bg/article/249193-borisov_na_vizita_v_sasht_ochakva_se_da_razgovarya_s_tramp", "text": "\n Премиерът Бойко Борисов и вицепремиера Екатерина Захариева ще участват в 73-тата сесия на Общото събрание на ООН. \r\n\r\n Първият ден от визитата за нашата делегация ще започне с участие в срещата на високо равнище \"Глобален призив за действие за справяне с проблема с наркотиците\", организирана по инициатива на американския президент Доналд Тръмп. България е съдомакин на събитието. \r\n\r\n По-късно премиерът ще участва в среща на върха за мира, носеща името на Нелсън Мандела. Целта на форума е международната общност да препотвърди ангажимента си към глобалния мир, предотвратяване на конфликти, защитата на правата на човека. \r\n\r\n Предстоят и поредица двустранни срещи с участието на Борисов и държавни и правителствени ръководители на държави членки на ООН, както и представители на неправителствени организации. Вечерта премиерът ще присъства на традиционната вечеря, организирана от президента на САЩ и съпругата му. Очаква се българският министър-председател и да разговаря с американския държавен глава. \r\n\r\n Министърът на външните работи Екатерина Захариева пък ще проведе редица двустранни и многостранни срещи със свои колеги от цял свят. В програмата й е включено участие в неформална среща на външните министри на страните-членки на ЕС, както и вечеря на министрите на външните работи от трансатлантическата общност. \r\n\r\n На 26 септември първите дипломати на България, Гърция, Хърватия и Румъния ще се съберат за разговори в четиристранен формат. В същия ден Захариева ще участва в Среща на високо ниво за Сирия, организирана от ЕС, както и в работен обяд на министрите на външните работи на държавите-членки на Централноевропейската инициатива (ЦЕИ). \r\n\r\n Ден по-късно вицепремиерът ще се срещне с генералния секретар на Съвета на Европа Турбьорн Ягланд. Тя ще разговаря и с Насър Камел, генерален секретар на Съюза за Средиземноморието. \r\n \n\t\t\t\t\t\t", "date": "2018.09.24", "title": "Борисов на визита в САЩ, очаква се да разговаря с Тръмп"}
{"url": "http://www.bnews.bg/article/249189-sled_pekin_i_vietnam_karayancheva_vazkresi_vtoroto_balgarsko_tsarstvo", "text": "\n След Пекин и Виетнам Караянчева възкреси второто българско царство! Да се чуди човек да плаче ли да се смее ли? \r\n\r\n След като преди време председателя на Народното събрание Цвета Караянчева премести Пекин във Виетнам, демонстрирайки завидни географски познания, които медиите запечатаха завинаги, в деня на независимостта Цвета реши отново да блесне, този път възкресявайки второто българско царство! \r\n\r\n Ето какво публикува по този повод в социалната мрежа Фейсбук журналиста Велислава Дърева: \r\n\r\n \"През 1908 г. възкръсва второто българско царство\", рече Караянчева във Велико Търново. Виж ти! А третото кога? Някой не си е учил уроците. Ех,ти, Цвете миризливко!\" \r\n\r\n Как да не ни завиждат европейците за управляващите, след като и комедията и трагедията са пълни, а сметката винаги се плаща от народа! \r\n\r\n \r\n\r\n \r\n  \r\n \n\t\t\t\t\t\t", "date": "2018.09.24", "title": "След Пекин и Виетнам Караянчева възкреси второто българско царство! "}
{"url": "http://www.bnews.bg/article/249175-protest_na_opozitsiyata_v_makedoniya_sedmitsa_predi_referenduma", "text": "\n Седмица преди референдума в Македония, опозицията организира протест. Митингът премина вчера през центъра на Охрид със скандирания срещу правителството и обявеното допиване. \r\n\r\n Партия ВМРО-ДПМНЕ не е съгласна както с подписания с Гърция договор за новото име на Македония, така и с формулировката на въпросите в предстоящия референдум. Лидерът на партията отново заяви, че не може да има дебати и за да бъде вота валиден, трябва да гласуват над 900 000 души. Бившият премиер Никола Груевски каза, че няма да излезе да гласува на 30 септември. \r\n \n\t\t\t\t\t\t", "date": "2018.09.24", "title": "Протест на опозицията в Македония седмица преди референдума"}
{"url": "http://www.bnews.bg/article/249180-zadarzhaha_mazh_s_elektroshokov_pistolet_pred_bakingamskiya_dvorets", "text": "\n Мъж, въоръжен с електрошоков пистолет „Тейзър”, беше арестуван днес на входа за посетители на Бъкингамския дворец в Лондон, предадоха световните агенции. \r\n\r\n Дворецът е резиденция на кралица Елизабет Втора. \r\n\r\n Мъжът е на 38 години. Той бил задържан първо от охраната на двореца, а после била повикана полицията, се казва в изявление на Скотланд ярд. Инцидентът не е от терористичен характер. Мъжът остава в ареста. \r\n\r\n През юни в Лондон започна процес за подготовката на терористичен акт от мъж, който през август 2017 г. се опитал да атакува със сабя полицаи пред Бъкингамския дворец и който наричал кралицата \"враг на Аллах\". Присъдата още не е произнесена. \r\n\r\n (БТА) \r\n \n\t\t\t\t\t\t", "date": "2018.09.24", "title": "Задържаха мъж с електрошоков пистолет пред Бъкингамския дворец"}
{"url": "http://www.bnews.bg/article/249185-tsvetana_maneva_obuchava_pleymeytka", "text": "\n Актрисата Цветана Манева обучава плеймейтки в изкуството на актьорската игра. Бившата звезда от „София ден и нощ” и популярен плеймейт модел Анна-Мария Чернева се оказа бивша възпитаничка на легендата от „Скъпи наследници”. Хубавицата, която изгря в риалити сериала на Нова телевизия, дори играе на една сцена с Манева по време на дипломирането си, пише „България днес”. \r\n„Детската ми мечта беше да стана актриса. Изкарах подготвителни курсове в НАТФИЗ, но кандидатствах в НБУ. Приеха ме в класа на Цветана Манева. \r\nЗавърших преди две години. На представлението, с което се дипломират, играх до Манева”, разкри брюнетката. \r\n \n\t\t\t\t\t\t", "date": "2018.09.24", "title": "Цветана Манева обучава плеймейтка\r\n"}
{"url": "http://www.bnews.bg/article/249173-norvezhkite_vlasti_zadarzhaha_ruski_grazhdanin_za_shpionazh", "text": "\n Норвежката полиция задържа руски гражданин, заподозрян в незаконна разузнавателна дейност, предадоха международни агенции, цитирани от БТА. \r\n\r\n Мъжът бил задържан на летището в Осло в петък през нощта и ще остане в ареста две седмици поради риск от унищожаване на доказателства, казаха от полицията. \r\n\r\n Задържаният участвал през седмицата в семинар в норвежкия парламент, посветен на дигитализацията. \r\n\r\n Според норвежкия в. \"Верденс ганг\" мъжът е на 51 години. Неговата адвокатка казала пред изданието, че клиентът й не разбира защо е задържан и смята, че е станало недоразумение. Тя съобщи също, че е иззето електронното му оборудване, без да уточни какво е то. \r\n \n\t\t\t\t\t\t", "date": "2018.09.24", "title": "Норвежките власти задържаха руски гражданин за шпионаж"}
{"url": "http://www.bnews.bg/article/249182-novite_amerikanski_mita_varhu_kitayski_stoki_vlizat_v_sila", "text": "\n От понеделник официално влизат в сила новите американски мита върху китайски внос. Налозите са на стойност 200 млрд. долара. Първоначално митата ще са 10%, но ще се увеличат до 25 на сто до края на годината. Решението беше обявено от президентът на САЩ Доналд Тръмп преди седмица. \r\n\r\n В списъка с над 6000 вида китайски стоки са включени широка гама електронни продукти, както и много други потребителски стоки - от мебели, през строителни материали до морски деликатеси. \r\n\r\n От 24 септември влизат в сила и новите китайски мита върху вносни стоки от САЩ на стойност 60 млрд. долара. \r\n \n\t\t\t\t\t\t", "date": "2018.09.24", "title": "Новите американски мита върху китайски стоки влизат в сила"}
{"url": "http://www.bnews.bg/article/249181-tovaren_vlak_deraylira_v_ayova", "text": "\n Товарна влакова композиция дерайлира в американския щат Айова. За щастие при инцидента няма пострадали. \r\n\r\n 38 от общо 95-те вагона излезли от релсите, докато влакът минавал по мост на река. След катастрофата най-сериозните проблеми създал товарът на композицията. От нея се разпилели пясък и соя и препречили пътя на водата. \r\n\r\n Причините за инцидента все още не са ясни. \r\n \n\t\t\t\t\t\t", "date": "2018.09.24", "title": "Товарен влак дерайлира в Айова"}
{"url": "http://www.bnews.bg/article/249176-georgi_svilenski_potvardi_yanaki_stoilov_sred_obsazhdanite_imena_v_bsp_za_ks", "text": "\n Едно от обсъжданите в БСП имена за конституционен съдия е това на Янаки Стоилов. Това потвърди пред БНР Георги Свиленски от БСП. \r\n\r\n Свиленски уточнява, че на този етап все още няма официална номинация. \r\n\r\n „Посланието е ясно - най-добрият конституционалист, най-добрият експерт, най-добрият специалист, който може да има в държавата, човекът, написал Конституцията, човекът, отстоявал и писал над 25-26 години закони - това, което ние можем да направим, е този човек да го предложим на българското Народно събрание за член на Конституционния съд, тъй като не вярвам да има по-добра и по-сполучлива кандидатура от Янаки Стоилов“, каза Свиленски. \r\n \n\t\t\t\t\t\t", "date": "2018.09.24", "title": "Георги Свиленски потвърди: Янаки Стоилов – сред обсъжданите имена в БСП за КС"}
{"url": "http://www.bnews.bg/article/249179-pirati_napadnaha_tovaren_korab_kray_nigeriya", "text": "\n Пирати нападнаха плаващ под швейцарски флаг товарен кораб край бреговете на Нигерия и има информация, че част от екипажа е отвлечен, предаде ДПА. \r\n\r\n Швейцарското външно министерство потвърди, че е уведомено за нападението. \r\n\r\n Според медийни информации на кораба е имало 19 души екипаж. Съобщава се, че 12 от тях са отвлечени. \r\n\r\n Компанията собственик на кораба каза, че никой от членовете на екипажа не е швейцарски гражданин. \r\n\r\n Има информация, че корабът е превозвал жито между Лагос и Порт Харкорт. \r\n\r\n Нигерийската морска служба заяви, че отвлечените членове на екипажа са от Филипините, Словения, Украйна, Румъния, Хърватия и Босна, посочва Ройтерс, цитирана от БТА. \r\n \n\t\t\t\t\t\t", "date": "2018.09.24", "title": "Пирати нападнаха товарен кораб край Нигерия"}
{"url": "http://www.bnews.bg/article/249178-izgoryaha_500_dekara_v_rayona_na_grad_banya", "text": "\n Голям пожар край град Баня в района на Пловдив снощи. Огънят се разпростря на площ от над 500 декара. Повече от 4 часа екипи на пожарната от Пловдив и Карлово участваха в потушаването на огнената стихия. \r\n\r\n 90% от засегнатата площ е държавен горски фонд, а около 50 декара са лозови масиви. Вятърът в района усложни ситуацията. До едно от местата не можеше да стигне тежка техника и затова гасенето се извърши на ръка с помощта на пръскачки и лопати. \r\n \n\t\t\t\t\t\t", "date": "2018.09.24", "title": "Изгоряха 500 декара в района на град Баня "}
{"url": "http://www.bnews.bg/article/249186-sled_izborite_v_male_barekov_s_raztarsvasht_komentar_za_maldivite_takiva_kakvito_ne_gi_poznavame_snimki", "text": "\n Николай Бареков, който както споменахме е на посещение в Мале - Малдиви като специален гост на президентските избори, днес описа другата страна на Малдивите - тази, която не познаваме. \r\n\r\n Ето какво публикува той: \r\n\r\n \"Ето тези Малдиви зад мен, които никой не познаваше. Наричам ги Невидяните Малдиви или Мълчаливите Малдиви извършиха своята Оранжева революция (цветовете на опозицията). Зад кулисите на лъскавите курорти, известни по целия свят, тук времето тече различно и разликата е цяла епоха. Времето сякаш беше спряло тук. С деветдесет процента избирателна активност бедните малдивци свалиха чрез напълно законни избори стария си президент Ямин и избраха за нов лидера на опозицията Мохамед Ибрахим Солих. Само 40 хиляди гласа повече. Вижте ги тези малки, мълчаливи, но упорити мъже зад мен, наредени на опашка пред урните в 4 сутринта. Облекли празничните си ризи и излезли на своята тиха революция. Мотивирани, но без злоба, а с благост и решителност в очите, присъща на ултраноконсервативния ислям тук. Решени на всичко заради децата си. Една тиха революция, изтръгната от недрата на душата на един народ, уважаващ семейните ценности вместо лукса. Представете си, ако малдивците гласуваха като българите, загубили всякаква надежда, тук никога нямаше да има промяна. Старият президент построи мост между Мале и новия квартал за 2 милиарда, задължени към Китай. Почти построи и откри нова обществена болница на 30 етажа върху пясъка, магистрали на островите и цели нови квартали, но на каква цена? Забрави гражданите от малките острови, които тънат в мизерия и те го наказаха с единственото си останало оръжие бюлетината. Прилича ли ви всичко това на нещо познато... Опозицията, подкрепена от Индия, почти нямаше кампания в медиите, нито билбордове, но от ухо на ухо и от човек на човек, село по село, постигна целите си. Управляващите имаха всички медии и бюрокрацията на своя страна, парите на Китай, но загубиха. ЕС и ООН имаше опасения за манипулация на изборите, но малкото чужденци, които рискувахме живота си да дойдем тук като външни наблюдатели, видяхме изненадващата победа на опозицията в едни наглед спокойни и предрешени избори. Сега трябва да се гледа напред. Добро утро, Мале. Изводите за нас. Асфалтът и тухлите са важни, но не са по-важни от живота на децата и хората. Дори и тук на пъпа на света, Индийския океан.\" \r\n\r\n \r\n \n\t\t\t\t\t\t", "date": "2018.09.24", "title": "След изборите в Мале: Бареков с РАЗТЪРСВАЩ коментар за Малдивите такива, каквито не ги познаваме! (СНИМКИ)"}
{"url": "http://www.bnews.bg/article/249184-na_aneliya_se_dosvidya_levche_za_zelena_zona_zaskobiha_ya_v_tsentara_na_sofiya", "text": "\n Неприятно бе изненадана Анелия в края на миналата седмица на излизане от любимия си фризьорски салон в центъра на София. Фолк звездата намерила колата си заскобена, защото ѝ се досвидяло да плати за паркиране в зелена зона. \r\nИнцидентът станал към 17 часа, когато Анелия тъкмо си била направила прическата в салон за красота, любим на много родни випове. Вместо обаче да пусне чинно есемес, за да ѝ е мирна главата, тя решила да си спести разхода, който възлиза на левче за всеки час престой. Певицата смятала да следи през прозорците на салона дали ще дойде представител на органите на реда и, ако такъв се появи, да излезе и да се оправя с него, както може. Оказало се обаче, че си е направила грешна сметка. Докато я фризирали, дошъл служител на Центъра за градска мобилност и ѝ сложил скоба. Анелия така и не го видяла. Открила, че са я заскобили, чак когато излязла на улицата с идеално боядисана, подстригана, измита и изсушена коса, но без да може да подкара скъпарския си джип. \r\nНастроението на звездата на секундата се развалило, защото заради левчето, което спестила, се наложило да плаща 30 лева глоба, за да свалят скобата от колата ѝ. За зла беда точно в този момент към нея се приближил фен с молба да се снимат заедно. Това било капакът на всичко. Анелия едва сдържала нервите си да не се развика на момчето и да го изгони. Въпреки всичко позирала до него, но от снимките се вижда, че е кисела като лимон.  \r\nЛуксозното возило, за което звездата преди време брои над 100 бона, до момента ѝ е донесло само грижи. С него изпълнителката има няколко катастрофи, заради което зад гърба ѝ започнаха да наричат джипа „каръшката кола”. Анелия я обяви за продан, но така и не се намери човек, който иска да я купи. Заради това звездата и досега се движи в черния си джип. Но непрекъснато се оплаква, че тази кола ѝ носи лош късмет. \r\nСпоред нейни познати обаче не колата е виновна за скобата, а прословутото скъперничество, с което е известна Анелия. Певицата, за която се твърди, че има хонорар от 5000 лева на час без ДДС, е пословично стисната. Говори се, че дори не ходи на море, ако трябва да плаща от джоба си. Именно затова, за разлика от повечето си колежки, не се хвали със снимки от екзотични дестинации, а всяка година гостува в хотел на приятелка на родното Черноморие. Едно е обаче да пестиш от ваканция, съвсем друго е – от зелена зона. В случая с паркирането пред фризьорския салон спестовността ѝ излязла твърде солено, пише \"Уикенд\".  \r\n  \r\n \n\t\t\t\t\t\t", "date": "2018.09.24", "title": "На Анелия ѝ се досвидя левче за зелена зона, заскобиха я в центъра на София "}
{"url": "http://www.bnews.bg/article/249187-spored_afis_obedineni_patreoti_ostavat_izvan_evroparlamenta_ataka_po_razpoznavaema_ot_tyah", "text": "\n За първи път у нас доверието в местната власт е по-ниско от недоверието, а парламентът е по-нехаресван от съда и прокуратурата, които обичайно заемат последните две места в общото подреждане на институциите.  \r\n\r\n Това показва национално представително проучване на Агенция „АФИС“, проведено от 14-19 септември сред 1010 пълнолетни българи.  \r\n\r\n Логично следствие от това е увеличеният ръст на дела на избирателите, които все повече насочват погледа си към варианта „предсрочни избори“ като някаква възможност за промяна. За последните три месеца този дял бележи ръст от 10 пункта и през септември достига ниво от 40 на сто. Предлаганото „лекарство“ – смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях. Това са Валери Симеонов (46,0%), Цецка Цачева (44,2%) и Румен Порожанов (36,8%). Допълнителен щрих към общата картина внасят и отговорите на въпроса „Нараства или намалява нивото на корупция? Според 53,5% от хората това ниво нараства, а според други 31,4% – остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция.  \r\n\r\n От една страна, налице е ясно изразен отлив на активни избиратели от всички парламентарно представени партии и коалиции и нарастване на сумарната подкрепа за извънпарламентарните партии, които поотделно не получават подкрепа на повече от 1% от избирателите. Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния й конкурент – БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма. \r\n\r\n От друга страна, растат дяловете на потенциалните негласуващи и на онези, които при евентуални нови избори не биха подкрепили никого. Означава ли това обаче, че избирателят за пореден път се оглежда и търси активно нови политически проекти? Отговорът е и да, и не, обясняват социолозите. Да, защото готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент. А не, защото нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех. За да се прогнозира евентуален успех на нови и още несъществуващи политически проекти, в отговор на отворен въпрос, те би трябвало да получават стойности най-малко от 2-3 на сто, а такива засега няма. \r\n\r\n За сравнение ще отбележим, че преди появата на НДСВ в началото на 2001 г. хипотетичната „Партия на царя“ получаваше стойности от порядъка на 6-8%, а още несъществуващата формално в началото на 2007 г. „Партия на Бойко“ – 3-4%. \r\n\r\n Свободно разпознаваемите партии са едва четири – ГЕРБ, БСП, ДПС и Атака. Интересен факт е, че Атака е една от трите партии в състава на „Обединени патриоти“, но е по-разпознаваема не само от другите две партии, но и от коалицията като цяло. \r\n\r\n Очакването на предсрочни избори за Народно събрание обаче е хипотетично и затова отговорите на такъв въпрос може да се смятат за условни. Не такъв е случаят с предстоящите избори за Европейски парламент, които са насрочени за края на май следващата година, тоест след осем месеца. \r\n\r\n На фона на очакваното оттегляне от гласуване в полза на почти всички партии (обяснимо предвид на традиционно ниската избирателна активност на европейските избори не само в България, но и във всички останали държави от континента), налице е по-висока подкрепа за три партии – ДПС, Демократична България и АБВ, както и съществено по-ниска подкрепа, обратно на общата тенденция в Европа, за коалицията „Обединени патриоти“. Докато „Демократична България“ и АБВ си остават твърде далеч от успешно преминаване на и без това високия праг за участие в Европейския парламент, подобен резултат за ДПС и за Обединените патриоти би имал ключова роля при окончателното разпределение на евромандатите в България. По-точно за Обединените патриоти такъв резултат би поставил на карта евентуалното им участие в Европейския парламент изобщо.  \r\n\r\n Обяснение на тези феномени трябва да се търсят отново през призмата на отношението към актуалните проявления на вътрешната политика у нас и отношението най-вече към правителството. Избирателите на ДПС са под влияние на различни по характер страхове от участието на националисти в управлението на държавата и досега пред лицето на подобни заплахи обикновено са търсели защита от най-голямата партия. Тази партия обаче в момента е коалиционен партньор на националистите, заради което по интуиция и рефлекс избирателите на ДПС отправят поглед навън и смятат за много важно участието си на предстоящите европейски избори. При поддържащите Обединените патриоти е точно обратно – смята се за много по-важна ситуацията в страната и оцеляването на правителството, отколкото битките в Брюксел.  \r\n \n\t\t\t\t\t\t", "date": "2018.09.24", "title": "Според “Афис” Обединени ПатрЕоти остават извън Европарламента! Атака по-разпознаваема от тях!"}
{"url": "http://www.bnews.bg/article/249190-vezhdi_nahrani_zdravo_protestarite_i_pohvali_silno_ahmed_dogan_rabotata_stana_yasna", "text": "\n Всичко си знаем в държавата. Всички се знаем, пък се правим, че не се познаваме. Това заяви пред Би Ти Ви бившият министър на културата Вежди Рашидов. Той се пошегува, че \"Вместо положението да става по-лошо, то става безнадеждно\". \r\n\r\n \"Не е необходимо да се истеризира положението. По-скоро нека се види с какво можем да бъдем полезни на хората... Пак ще повторя едно нещо: И тримата министри, които подадоха оставки, са достойни, добри професионалисти и качествени хора. В крайна сметка премиерът е този, който има свещеното право да си направи отбора, с който той иска да работи. Както аз като министър си правих екипа, с който да нося отговорности и да работя. Така е решил премиерът и така е направил\", коментира Рашидов. \r\n\r\n Запитан дали ще устои управляващата коалиция, той отговори: \"Карате ме да влизаме в политически анализи. Тук всеки ден има такива лакардаджии, къде ме търсите мен... Нормално е да има противоречия, защото е коалиция. Затова казвам, че едно от най-успешните правителства на Борисов беше първото. Всички нямахме опит, бяхме си стиснали ръцете и работехме, да не ви казвам като какво\". \r\n\r\n На въпрос дали недоволството на \"улицата\" може да свали правителството, той заяви: \"Демокрацията не е хаос. Тя е стройна система от закони, които защитават интересите на едно общество. Трябва да се намери мярката на това нещо. Защото слободията ще се изроди до нещо друго. Гледам сега и Карнобат. Това е частен завод. Защо оставка?! В България като вдигнат малко цената на бензина, българинът не си затваря колата. Както казваха едно време - с поршета на стачки. На 67 години съм и всяка година - чака ни тежка зима! Аз така и ще си умра с тази тежка зима!\". \r\n\r\n Рашидов коментира и \"визията за България\", която рекламира БСП. \"Това ли е платформата на опозицията?... Не може отвънка да следят страданията на хората, а после да ходиш да си правиш снимки. Не може като умрат едни хора, да отидеш да си правиш снимки. Това ли ти е политическата платформа?! 1500 коли са минали, една катастрофа, едно камъче - и оставка. Да, станала е катастрофа, трябва да се анализира, властите да решат каква е причината. \"Фукушима\" като избухна, оставка ли се поиска или хората се обединиха как да решат проблемите&nbsp;си. Ние непрекъснато се заливаме с политическа помия. БСП не са и опозиция. Те се държат лошо. ДПС са по-разумни, по-добри играчи са, трябва да го признаем това нещо. Те са умерена опозиция, както техния умерен национализъм. От недоволството\"облажиха\" единствено протестърите. От яйца минаха на кайзер пастърма. Нахраниха ги протестърите. Няма ги онези предишните Цонко-Монко...\". \r\n\r\n Запитан как ще коментира това, че Ахмед Доган стана собственик на ТЕЦ \"Варна\", той отговори: \"Сульо и Пульо си купиха какво ли не, защо Доган да не си купи ТЕЦ?... А за срещата му с американския посланик - той е все пак действащ политик, това че е почетен председател, не му пречи да решава някои проблеми. Той е адмирал, той е командир. Той си работи и смятам, че работи добре... Някои политически знаци трябва да ги разчетете и вие, журналистите. Не знам защо една велика държава като Америка трябва да търси \"топлата дипломация\" през ДПС. Ердоган е много интересна личност. Ние тука малко искахме да го направим \"черния ангел\". Но на него никак не му е лесно. Ако той няма твърда ръка, няма как да се справи с 85 милиона турци. Той има една граница с война. Той взе властта с избори, не с танкове. Може да фалшифицира 5-10%, но не и 30. В момента между България и Турция има една изключително добра дипломация. И ние трябва да продължим тази дипломация. Защото нашата граница е това\". \r\n\r\n Вежди Рашидов подчерта няколко пъти: \"Правителството си работи добре. А за повече анализи, защо не си викнете Андрей Райчев?!\" \r\n \n\t\t\t\t\t\t", "date": "2018.09.24", "title": "Вежди нахрани здраво протестърите и похвали силно Ахмед Доган! Работата стана ясна..."}
{"url": "http://www.bnews.bg/article/249174-pochina_aktrisata_rositsa_danailova", "text": "\n Почина актрисата Росица Данаилова, сестра на Стефан Данаилов, съобщи БТА, като се позова на близки на семейството. Актрисата си е отишла на 84 г.  \r\n\r\n Росица Данаилова е родена е на 26 ноември 1933 г. в София. Завършва актьорско майсторство във ВИТИЗ, а след това следва докторантура в Академията за театрално изкуство в Ленинград. \r\n\r\n Има над 150 роли в Театъра на армията, Сатиричния и Народния театър, в различни театри в Димитровград, Добрич, Бургас и Сливен. Има участия във филми и телевизионни постановки. \r\n\r\n През 1971 г. е наградена с отличието „Заслужил артист”. Участвала е във филмите „Реквием за една мръсница” (1976), Иван Кондарев (1974), 2 серии, Рожден ден (1974) \r\n \n\t\t\t\t\t\t", "date": "2018.09.24", "title": "Почина актрисата Росица Данаилова"}
{"url": "http://www.bnews.bg/article/249177-obirat_na_rozhenskiya_manastir_advokatat_sochen_za_organizator_ostava_v_aresta", "text": "\n Адвокат Стефан Матеев, посочен от разследващите като организатор на обира в Роженския манастир, остава в ареста. Това решиха пловдивските магистрати. Делото стигна до тях, след като всички съдии от Сандански си направиха отвод, защото са в колегиални отношения със задържания. \r\n\r\n Двама ученици и един младеж под ръководството на адвоката бяха задържани като престъпна група, нападнала игумен и решила да ограби Роженския манастир. Според разследващите адвокатът дал пари на учениците, за да му помогнат да намери скрито съкровище в светата обител. \r\n\r\n „Отишли са да търсят имане. Или някаква карта, която да ги насочи къде би могло да бъде - не да крадат, камо ли да грабят”, заяви адвокат Христо Стоянов. \r\n\r\n Това било елементарна работа, почти детска, казва още защитата на един от учениците.  \r\n\r\n „Има един игумен, той точно в този момент се оказал там. За да могат да копаят, го връзват. После се сещат, че и телефона трябва да му вземат”, обясни още адвокат Стоянов. После се сетили и за камерите и ги изскубали. \r\n\r\n Соченият за лидер на групата им адвокат Стефан Матеев пък изобщо не бил там, твърди защитата му. \r\n\r\n „Тези доказателства сочат на категоричен извод, че именно обвиняемите са виновни.” С този мотив Районният съд в Пловдив остави адвокат Матеев и четвъртият член на групата - 21-годишен младеж, който живее в Кипър, в ареста. Мярката може да бъде обжалвана. \r\n \n\t\t\t\t\t\t", "date": "2018.09.24", "title": "ОБИРЪТ НА РОЖЕНСКИЯ МАНАСТИР: Адвокатът, сочен за организатор, остава в ареста"}
{"url": "http://www.bnews.bg/article/249183-novata_sedmitsa_idva_s_burni_vetrove", "text": "\n Динамично време ни очаква през новата седмица. В понеделник до обяд ще бъде слънчево, но в следобедните часове, от северозапад на югоизток, ще започне да навлиза хладен въздух. Вятърът ще се усили и поривите му на места ще достигнат 50-60 км/ч. Дневните температури ще запазят относително високи стойности – от 28 градуса във Видин до близо 34-35 градуса в Ямбол. \r\n\r\n ВНИМАНИЕ! СИЛЕН ВЯТЪР \r\n\r\n В голяма част на страната е обявен жълт код за опасно силен вятър. Той ще е най-силен в Северозападна България. Там на моменти поривите ще бъдат над 70 км/ч. \r\n\r\n ОПАСНОСТ ОТ ГОРСКИ ПОЖАРИ \r\n\r\n Заради липсата на влага през последните летни дни почти, цялата страна е в риск от полски и горски пожари. Червен код за опасност е обявен за централните части на Дунавската равнина, Добруджа, западните дялове на Стара планина, Кресненското дефиле и Сакар планина. \r\n\r\n ВРЕМЕТО ДО КРАЯ НА СЕДМИЦАТА \r\n\r\n В следващите дни ще усетим истинския полъх на есента. Дневните температури във вторник и сряда ще паднат до между 15 и 20 градуса в цялата страна. Условия за валежи и гръмотевична дейност ще има по пътя на хладния въздух. \r\n\r\n До края на седмицата времето ще е хладно, но предимно сухо. Около почивните дни има условия за развитие на средиземноморски циклон с център над Южна Гърция. Тъй като страната ни е в периферията, има условия за краткотрайни превалявания. \r\n\r\n ЕСЕНТА ИДВА С МОЩЕН ЦИКЛОН НАД ЕВРОПА \r\n\r\n Първите истински есенни дни са факт благодарение на мощен циклон, който преминава през континента от неделя насам с висока скорост. Свързаният с него студен атмосферен фронт навлиза у нас още в понеделник след обяд и се очаква да премине през страната до вторник вечерта. Арктическият въздух, който нахлу в сърцето на Европа, вече понижи температурите в северните райони. В Исландия и Норвегия падна и първият сняг. В Германия, Полша и Унгария бушуваха бурни ветрове. \r\n \n\t\t\t\t\t\t", "date": "2018.09.24", "title": "Новата седмица идва с бурни ветрове"}
