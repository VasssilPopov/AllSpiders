{"url": "http://www.bnews.bg/article/252849-pilot_zaspa_propusna_si_letishteto", "text": "\n Разследват австралийски пилот, който заспа в кабината и пропусна летището на отдалечен тасманийски остров, на което трябвало да кацне, с почти 50 километра. Той е бил единственият човек на борда по време на инцидента. \r\n\r\n Самолетът Piper PA-31 е пътувал от Девънпорт до остров Кинг в Тасмания на рутинен полет на Вортекс Еър – авиокомпания, оператор на чартърни полети. \r\n\r\n В изявление на компанията се казва, че това е бил първият полет на пилота след дълга отпуска. Той обаче е бил обявен за годен да лети, след като бил изпитан, бил опитен и преди това е изпълнявал този рутинен курс доста пъти без да е имало никакъв проблем. \r\n\r\n На графиката от курса на полета, извършен на 8-ми ноември, се вижда, че самолетът излита от Девънпорт в 6.21 сутринта, но подминава остров Кинг. След като продължава да лети над океана, се връща обратно на курса си и каца на летището в 7.21 сутринта. \r\n\r\n Въпреки инцидента, машината продължава да изпълнява планираните полети между Австралия и Тасмания през целия ден. \r\n\r\n Агенцията по сигурност на авиацията на Австралия разследва действията на пилота, планира да го разпита и да преразгледа процедурите на авиокомпанията. \r\n\r\n Въпреки че няма последствия и повреди по самолета, властите разглеждат инцидента като „сериозен“. \r\n \n\t\t\t\t\t\t", "date": "2018.11.28", "title": "Пилот заспа, пропусна си летището"}
{"url": "http://www.bnews.bg/article/252820-itsko_fintsi_az_sam_mazh_pod_chehal_no_sam_shtastliv", "text": "\n \r\n„Аз съм мъж под чехъл, но съм щастлив. И смятам, че съм открил една прекрасна жена – Лиза“ – така 85-годишният актьор Ицко Финци обяснява пред „България днес“ любовта, в която от няколко години насам живее и от която дори има дъщеря Матилда. \r\n„Лиза иска да се храним и живеем здравословно. Затова готвя по определен начин за нея и Матилда, топля минерална вода за детето да се къпе, а през другото време свиря и имам участия. Лиза преподава и се занимава с изкуство. Но моят живот е пълен“ – категоричен е цигуларят пианист. \r\nНа живота на двамата зрителите станаха свидетели на документален филм по БНТ, излъчен преди дни. В него освен за битовизми влюбените „разцъкваха“ и любимата си тема за разговори – личността на Уилям Шекспир. \r\nОткакто преоткри младата Лиза Боева, актьорът музикант цъфти и изобщо няма да се оплаква от старчески болежки. „Не ходи на никакви доктори. Сутрин само пия един суров жълтък и това е“ – споделя доброто състояние на духа, в което се намира Ицко Финци. \r\nПреди седмица влюбеното семейство се премести от вилата в Гинци отново в София, тъй като студеното време вече чука на вратата. Къщата, която обитаваха, е наследствена за актьора. \r\n  \r\n \n\t\t\t\t\t\t", "date": "2018.11.28", "title": "Ицко Финци: Аз съм мъж под чехъл, но съм щастлив! "}
{"url": "http://www.bnews.bg/article/252821-ivayla_bakalova_se_izlekuva_ot_bulimiyata", "text": "\n Мис България Ивайла Бакалова се радва на отлична фигура и вече не стресира с формите си. Снимките от последната й почивка го доказват. Години наред любимата й „диета“ се е състояла в това да се храни до припадък, да изпие две чаши вода и след това да повърне в тоалетната. \r\n\r\n Явно обаче красавицата вече се е излекувала от булимията. Стресът от разтърсващите й връзки, които все се проваляха, както и неясното бъдеще пред нея въздействаха допълнително на психиката й, писа „Галерия“. \r\n\r\n Днес Бакалова най-сетне е спокойна и емоционално уравновесена, възстановила се е от травмите и има сила да се изправи срещу подобно коварно заболяване. Манекенката продължава да спортува и да се грижи за тялото си, но и не позволява на никой мъж да навреди на вътрешното й състояние.   \r\n \n\t\t\t\t\t\t", "date": "2018.11.28", "title": "Ивайла Бакалова се излекува от булимията "}
{"url": "http://www.bnews.bg/article/252833-razbiliyat_se_indoneziyski_samolet_ne_e_bil_goden_za_letene", "text": "\n Катастрофиралият край Индонезия Боинг 737 на нискотарифната авиокомпания \"Лайън еър\", в който загинаха 189 души, не е трябвало да получи разрешение да лети след технически проблеми при предишен полет. Това предаде Франс прес, като цитира агенцията за сигурността на въздушния транспорт. Тя призова компанията да подобри безопасността на полетите си. \r\nСамолетът падна в морето на 29 октомври, десетина минути, след като излетя от летището на Джакарта. Загинаха 189 души, припомня АФП. \r\nПри предишния полет от град Денпасар до Джакарта, самолетът е претърпял технически проблеми. Пилотът е решил да продължи полета, уточни Нуркахио Утомо, представител на агенцията. \"По наше мнение самолетът не е бил в състояние да лети\" и е трябвало да се върне в Денпасар, подчерта той на пресконференция. \r\n\r\n При този полет в самолета са възникнали проблеми със системата за поддържане на скоростта, предаде Ройтерс. \r\n\r\n В доклада от предварителното разследване индонезийската агенция за безопасност на полетите подчертава, че \"Лайън еър\" трябва да подобри сигурността на полетите, като подобри културата на сигурността и се погрижи документите за извършените ремонти на самолетите й да бъдат попълвани и завеждани за отчет. Не са отправени препоръки към производителя, отбелязва АФП. \r\n.В предварителния доклад не се посочват причини за катастрофата. Окончателният документ се очаква да бъде публикуван догодина.  \r\n \n\t\t\t\t\t\t", "date": "2018.11.28", "title": "Разбилият се индонезийски самолет не е бил годен за летене"}
{"url": "http://www.bnews.bg/article/252847-rast_na_pensiite_ot_dogodina", "text": "\n Ръст на пенсиите от догодина. Депутатите одобриха промяната със скандали. От 1 юли 2019 всички пенсии ще бъдат увеличени с 5,7 на сто. Минималната става 219 лева. Таванът на пенсиите ще достигне 1200 лева. \r\n\r\n Докато депутатите се караха за пенсиите, пенсионери протестираха под прозорците им с искания за достойни доходи. \r\n\r\n Бившата учителка Бистра Христова е с пенсия от 207 лева. Казва, че оцелява благодарение на съпруга си, който е поел таксите. \r\n\r\n А вътре в парламента левицата упрекна Обединените патриоти, че не са спазили предизборните си обещания за по-високи пенсии. \r\n\r\n БСП поиска преизчисляване на всички пенсии и посочи, че управляващите предлагат минимална пенсия по-ниска от линията на бедност. \r\n\r\n Социалният министър обясни, че със заложения бюджет се гарантира стабилност: \r\n\r\n „Средният размер на пенсията ще се увеличи с 24 лева и ще стане 386 лв., а максималният размер ще позволи над 40 000 пенсионери да получат пълния размер на пенсиите си”, каза министър Бисер Петков. \r\n\r\n   \r\n \n\t\t\t\t\t\t", "date": "2018.11.28", "title": "Ръст на пенсиите от догодина"}
{"url": "http://www.bnews.bg/article/252848-losho_vreme_paralizira_odrin", "text": "\n Лошо време парализира и турския град Одрин. Проливните валежи наводнили приземни етажи на къщи, блокове и офиси, както и спешното отделение на една от болниците. Затворени са няколко пътища. \r\n\r\n Граничният пункт Капитан Андреево засега работи, но преминаването през него ще бъде в зависимост от променливата пътна обстановка. Именно заради лошото време, Министерството на външните работи препоръчва на българските граждани в следващите 48 часа да не предприемат пътувания в Северозападна Турция. Ако все пак се налага, препоръката е да се използва магистралата Одрин - Истанбул. \r\n\r\n   \r\n \n\t\t\t\t\t\t", "date": "2018.11.28", "title": "Лошо време парализира Одрин"}
{"url": "http://www.bnews.bg/article/252838-tita_se_podlozhi_na_speshna_dieta", "text": "\n На диета мина изпълнителката Тита. Певицата с огромен балкон е вманиачена да премахне излишните килограми. Дуетната половинка на Криско не иска да я наричат пълна и заоблена и затова прибягва до специална  диета и тренировки. \r\nТита залага на протеинови шейкове, с които да утоли глада си към всякакви вредни храни, и вече живее здравословно. Освен това се поти яко и във фитнеса, като прекарва няколко часа там, за да извае перфектна фигура, пише „България Днес“. \r\n \n\t\t\t\t\t\t", "date": "2018.11.28", "title": "Тита се подложи на спешна диета"}
{"url": "http://www.bnews.bg/article/252845-polovin_godina_sled_aresta_na_spas_ot_kocherinovo_mvr_go_obyavi_za_zadarzhan", "text": "\n Повече от половин година, след като Спас Василев от Кочериново беше задържан, МВР съобщи на медиите за това. „Актуално” прессъобщение, в което вътрешното министерство казва, че е установило 34-годишен измамник, продавал фиктивни самолетни билети в интернет, беше разпространено днес. От Софийската районна прокуратура обаче обясниха, че разкритията на МВР са за добре познатия ни Спас Василев, който се представяше за Александър Николов в социалните мрежи и измами десетки хора. Малка подробност е и, че Василев е в ареста от май месец, а според прессъобщението на вътрешното министерство срокът му за задържане тепърва бил удължен на 72 часа. \r\nСпас Василев от Кочериново стана известен с измамите за продажба на самолетни билети във Фейсбук. Всъщност той беше популярен още преди това, но с името Александър Николов и лицето и снимките на случаен французин. Мъжът се представяше за служител в различни самолетни компании и беше предлагал на приятелите си във фейсбук билети на намалена цена. \r\n  \r\nМеждувременно се изказваше и по всякакви социални и политически теми, качваше свои снимки от различни дестинации и дори беше гост автор в сайта Webcafe. Преди три години мнимият Александър дори се включи на живо в ефира на БНТ. \r\nПредставилият се за Николов печели доверието на стотици хора, сред които бивши и действащи политици, журналисти и други публични личности. След години активно присъствие в социалната мрежа успява да измъкне хиляди левове от свои фейсбук приятели. За измамите стана ясно на 12 октомври миналата година. Ден по-късно Василев беше задържан. След пълни самопризнания той получи и присъда по едно от делата си, за измамването на няколко от жертвите си. МВР обаче установи кой е този 34-годишен мъж чак днес. \r\n  \r\nС прессъобщение до медиите вътрешното министерство уведоми, че същият този мъж е разкрит след предприетите съвместни действия на ГДБОП и ГДНП. Голямото разследване обаче се оказва се е случило, докато Василев е бил в ареста, защото от прокуратурата съобщиха за Дарик, че задържаният е там още от май, когато е започнало досъдебното му производство за измамата на други няколко души. \r\n\r\n След като МВР изпрати и публикува на сайта си съобщението, в което разказва за 34-годишен измамник, продавал фиктивни самолетни билети, който е бил задържан за 72 часа и след като няколко медии публикуваха случая като нов и дори го обвързаха с този на Спас Василев, стана ясно, че всъщност неизвестния в съобщението човек е онзи, който стои в ареста повече от половин година. Така информацията за разследването, след което измамникът е бил установен, се промени, като в него се добави дребната подробност, че човекът е бил задържан преди година. \r\n  \r\nИнформацията на прокуратурата и МВР, обаче, все още не съвпада. Според едните Василев е бил задържан преди година, а според другите, той е в ареста от май месец. \r\nВъпреки „леките” разминавания, от МВР не смятат, че има проблем в това да пускат информация за задържан човек повече от 6 месеца по-късно, а от прокуратурата коментираха, че по случая няма нищо ново и не разбират защо прессъобщението се появява точно сега. \r\n \n\t\t\t\t\t\t", "date": "2018.11.28", "title": "Половин година след ареста на Спас от Кочериново, МВР го обяви за задържан"}
{"url": "http://www.bnews.bg/article/252841-haos_meleta_na_patya_i_avarirali_tir_ove_zaradi_snega", "text": "\n Непочистените от снега пътища предизвикаха хаос във Видинско и Монтанско. Аварирали ТИР-ове по главния път Е-79 блокираха трафика за часове.  \r\n\r\n Проблемните участъци бяха край селата Сумер и Смоляновци. Там се бяха събрали големи опашки от автомобили. Верижна катастрофа с три автомобила пък утежнява положението още повече в участъка между Монтана и село Благово. Вероятно заради заледяване на шосето автомобилите се завъртели на пътя и са излезли в канавката. Край Монтана пък има обърната по таван в преспите кола, предаде Булнюз. \r\n\r\n След като тежкотоварните камиони бяха изтеглени, от МВР-Монтана съобщиха, че Е-79 в областта вече е проходим, а шосето е разчистено. \r\n\r\n Снежната покривка в Монтанско е около 30 сантиметра и продължава да вали. Движението през прохода Петрохан, който свързва Монтана и Берковица със София, е нормално - шосето постоянно се почиства и опесъчава, съобщиха от Областното пътно управление в Монтана. \r\n\r\n Тежкият мокър сняг е скъсал жици на далекопроводи на много места в региона и в момента без електричество са почти всички селища в общините Чипровци и Георги Дамяново, както и отделни села в общините Монтана и Брусарци, съобщиха от областната управа в Монтана. Екипи на ЧЕЗ работят по отстраняване на авариите. \r\n\r\n 10 са получените сигнали за пътнотранспортни произшествия в дежурната част на шуменската полиция в рамките на шест часа днес. Всички катастрофи са с материални щети, съобщиха от пресцентъра на Областната дирекция на МВР. \r\n\r\n Към момента все още е в сила ограничението за движение на товарни автомобили над 12 тона в посока към Русе и Силистра. До момента няма данни за аварирали автомобили и бедстващи хора. \r\n\r\n В почти цялата област Добрич снеговалежът е интензивен. 15 машини на пътноподдържащата фирма разчистват снега и обезопасяват настилките във всички направления в Добричкия регион, допълниха от Областното пътно управление. От ведомството апелират към водачите да тръгват на път с автомобили, подготвени за зимни условия, и да бъдат особено внимателни като спазват правилата за движение. \r\n\r\n Обстановката в Русенско е усложнена от снеговалежа и силния вятър, чиято скорост е над 50 км/час. Снежната покривка на места в региона достига до 25 сантиметра. Затворени са пътищата Мартен-Николово и Червена вода-Николово. Заради силни снегонавявания и намалена видимост е ограничено движението на камиони над 12 тона по направленията от Русе за Бяла, Разград и Силистра. Останалите пътища в региона са проходими при зимни условия. Областният управител Галин Григоров обясни, че 23 населени места са без ток, а в други три електрозахранването е частично нарушено. Причината са повредени от мокрия сняг и силния вятър електропроводи. Екипи на електроразпределителното дружество работят по отстраняване на авариите.  \r\n\r\n ТИР излезе от пътя между Варна и село Кичево. Причина за инцидента е заледената настилка. Микробус пък се качи на мантинела встрани от магистрала Хемус. Не се съобщава за пострадали при двата инцидента. Поради лошото време за няколко часа бе затворен за движение и участъкът от магистрала \"Хемус\" в отсечката от Шумен до Варна. Шофирайте с повишено внимание и съобразена с пътната обстановка скорост, препоръчват от КАТ Варна. \r\n\r\n Оранжев код е в сила за 6 области - Бургаска, Варненска, Добричка, Шуменска, Разградска и Търговищка. \r\n \n\t\t\t\t\t\t", "date": "2018.11.28", "title": "Хаос, мелета на пътя и аварирали ТИР-ове заради снега"}
{"url": "http://www.bnews.bg/article/252842-bivshi_shefove_na_telekom_italiya_prizovaha_otnovo_za_darzhaven_dyal", "text": "\n Бивши отговорни лица от Телеком Италия (Tim) призоваха днес да бъде възстановено държавното участие с 30 процента от акциите на историческия телекомуникационен оператор, който бе отслабен от разделянето му между акционерите Вивенди (Vivendi) и Елиът (Elliott), предаде Франс прес. \r\n\r\n Тези 7 бивши отговорни лица, които са заемали постовете си по времето на Ернесто Паскале, шеф на \"големия Телеком Италия\" от 90-те години, публикуваха този призив в икономическия вестник \"Соле вентикутро оре\". Призивът е адресиран до италианското правителство, Депозитарната каса, която може да играе ролята на ръководител на процеса и италианските предприемачи. \r\n\r\n Обезпокоени от евентуалното сриване на Телеком Италия заради разделянето на услугите, мрежата и филиала Спаркъл (Sparkle), бившите ръководители смятат, че операторът има нужда \"от ясен, дълготраен и структуриран проект\". \r\n\r\n На Общо събрание на акционерите на 4 май американският фонд Елиът, притежаващ 8,8 процента от капитала на Телеком Италия, отне контрола върху управителния съвет от френската група Вивенди, която впрочем е основен акционер в италианския телеком с 24 процента от капитала. \r\n \n\t\t\t\t\t\t", "date": "2018.11.28", "title": "Бивши шефове на Телеком Италия призоваха отново за държавен дял"}
{"url": "http://www.bnews.bg/article/252832-pozhar_v_skladove_v_kvartal_kremikovtsi", "text": "\n Складове за дрехи в кв. \"Кремиковци\" са се запалили. Няма данни за жертви или ранени, съобщи БТА по данни на пресцентъра на ГД \"Пожарна безопасност и защита на населението\". \r\nКъм инцидента са изпратени девет пожарни екипа, които все още гасят огъня. \r\nСигналът за пожара е подаден малко към 12.40 часа на обяд. \r\nНа място е и директорът на столичната пожарна старши комисар Веселин Гетов. \r\n \n\t\t\t\t\t\t", "date": "2018.11.28", "title": "Пожар в складове в квартал „Кремиковци“"}
{"url": "http://www.bnews.bg/article/252844-lyubimiyat_saotbornik_na_berbatov_kaza_kray", "text": "\n Дългогодишният капитан на националния отбор на Ирландия по футбол Роби Кийн обяви края на състезателната си кариера. \r\n\r\n 38-годишният нападател окачва бутонките след 21-годишна кариера, започнала като тийнейджър в тима на Уулвърхямптън и продължила в отборите на Ковънтри, Интер, Лийдс, Тотнъм, Ливърпул, Селтик, Уест Хям, Лос \r\n\r\n Анджелис Галакси, Астън Вила и индийския АТК. За националния отбор на Ирландия Кийн има 146 мача и 68 гола. \r\n\r\n През миналата седмица Кийн бе посочен за помощник на новия мениджър на националния отбор на Ирландия Мик МакКарти. \r\n\r\n По време на периода си в Тотнъм Кийн оформи смъртоносно дуо в атаката с Димитър Бербатов и българинът признава, че това е играчът, с когото се е разбирал по \"телепатична връзка\" на терена. \r\n \n\t\t\t\t\t\t", "date": "2018.11.28", "title": "Любимият съотборник на Бербатов каза \"край\""}
{"url": "http://www.bnews.bg/article/252830-mis_moskva_2015_se_omazhi_za_kralya_na_malayziya", "text": "\n Руската красавица Оксана Воеводина се омъжи за краля на Малайзия Мухамад V в Москва. \r\n\r\n 25-годишната Оксана е казала \"да\" на 49-годишния крал на 22 ноември. Преди това тя е работила като модел в Китай и Тайланд. Сега тя е първа дама на Малайзия. Церемонията се е състояла в концертна зала в московското предградие Барвика. Кралят е на трона от 2016 г., когато го наследява от баща си. Младоженците все още не са разкрили как са се срещнали. \r\n\r\n Преди няколко години Оксана каза за себе си: \r\n\r\n \"Когато бях в училище бях бандитка. Хоресвах скейтърите, байкърите, момчетата, които обичаха да влизат в надпревари. Аз самата също карах колело.\" \r\n\r\n За възгледите си за брака тя споделя: \r\n\r\n \"Мисля, че мъжът трябва да бъде глава на семейството и разбира се не бива да печели по-малко от жената\", сподели тогава Оксана за възгледите си за брака.\" \r\n\r\n Сватбата бе достойна за крал. Той бе облечен в традиционни малaйзийски дрехи, а булката носеше бяла рокля. \r\n\r\n Оксана е приела исляма през април тази година и е приела името Риана Оксана Горбатенко. \r\n\r\n 25-годишната красавица стана \"Мис Москва\" през 2015 г. Преди това е завършила елитния руски икономически университет \"Г.В. Плеханов\". \r\n\r\n За ролята си на кралица на красотата Оксана каза: \r\n\r\n \"Бях най-високата и най-слабата в класа ми и се притеснявах за това. Едва когато отидох в университета осъзнах, че това е моята силна страна. Младежите започнаха да ми обръщат внимание и осъзнах, че се заглеждат много повече по мен, отколкото по дебели и не особено високи момичета.\" \r\n\r\n Кралят на Малайзия е посещавал някои от най-престижните английски университети. \r\n \n\t\t\t\t\t\t", "date": "2018.11.28", "title": "\"Мис Москва\" 2015 се омъжи за краля на Малайзия\r\n\r\n"}
{"url": "http://www.bnews.bg/article/252813-lili_ivanova_ne_izprati_mazha_na_zhivota_si_v_posledniya_mu_pat", "text": "\n Лили Иванова отсвири погребението на голямата си любов – композитора Иван Пеев. Въпреки че синът му Иво пазеше в тайна кога и къде ще бъде то заради последното му желание, но и заради нея, тя не се появи на Централните софийски гробища, както се очакваше. Примата изпрати огромен букет цветя по озвучителя си Ангел Попов – Ачо, който дойде заедно с шофьора й. ТВ водещият Драгомир Драганов пък се появи с венец от името на дует „Ритон“. Драго Чая остави цветята край ковчега, изказа съболезнования и си тръгна, преди да започне церемонията, писа „Телеграф“. \r\n\r\n Мустафа Чаушев пристигна специално от Бургас за погребението. Певецът с най-топлия глас в родната естрада се оказа, че е най-старият приятел на Иван Пеев – повече от половин век. Той е започнал кариерата си като солист в неговия оркестър, а след това маестрото е писал и аранжирал десетки песни за него. \r\n\r\n На погребението бяха забелязани поетите Георги Начев и Живко Колев, бившият инженер на БНР Тодор Станев, певецът Михаил Йончев, който също е част от по-разширения състав на групата, дойде да се прости лично с виртуозния пианист. \r\n\r\n За приятелите на Пеев бе изненадваща появата на по-малкия му брат. Те споделиха със сина му, че не са знаели за съществуването му, тъй като композиторът никога не им е говорил за него. Той дойде със съпругата му Светла Стоева. \r\n \n\t\t\t\t\t\t", "date": "2018.11.28", "title": "Лили Иванова не изпрати мъжа на живота си в последния му път "}
{"url": "http://www.bnews.bg/article/252827-hvanaha_dvama_narkodilari_v_sofiya_otkrili_u_tyah_10_gazovi_pistoleta_i_avtomat", "text": "\n \r\nСтоличната полиция задържа двама наркодилъри - 43-годишен мъж и 39-годишната му приятелка,и двамата от София. \r\nПри претърсване на жилището, което обитавали, са открити над 2 кг наркотични вещества, 10 газови пистолета, един автомат \"Калашников\" и голяма сума пари, съобщиха от МВР. \r\n  \r\nТе са оставени в ареста за срок до 72 часа. \r\nНяколко дни по-рано служители на Трето РУ задържали в момент на покупко-продажба 23-годишен дилър от Шумен и негов 22-годишен клиент. \r\n  \r\nВ жилище, ползвано от шуменеца, били намерени множество различни по форма пликчета, съдържащи тревиста маса. Той също е задържан за 72-часа. \r\n  \r\n \n\t\t\t\t\t\t", "date": "2018.11.28", "title": "Хванаха двама наркодилъри в София, открили у тях 10 газови пистолета и автомат"}
{"url": "http://www.bnews.bg/article/252828-erdogan_razgovaryal_po_telefona_s_putin_i_poroshenko", "text": "\n Руският президент Владимир Путин обсъди по телефона с турския държавен глава Реджеп Тайип Ердоган въпроси, свързани със сигурността в Черноморския регион в контекста на инцидента в Керченския проток, съобщи пресслужбата на Кремъл, цитирана от ТАСС. \r\n\r\n Двамата лидери обсъдиха и ситуацията в Сирия, в частност в Идлиб.  \r\nТе са се договорили да активизират съвместните усилия за реализиране на Меморандума за стабилизиране на ситуацията в Идлиб, подписан на 17 септември в Сочи, включително мерките за борба срещу терористичните групировки, се казва в съобщението.  \r\nТурският президент разговаря по телефона  и с украинския президент Петро Порошенко, с когото също обсъдиха инцидента в Керченския проток, информира турската телевизия СиЕнЕн-Тюрк.  \r\n  \r\n \n\t\t\t\t\t\t", "date": "2018.11.28", "title": "Ердоган разговарял по телефона с Путин и Порошенко"}
{"url": "http://www.bnews.bg/article/252829-orlin_pavlov_krie_gadzheto_si_v_dubay", "text": "\n Орлин Павлов заклел приятелите си от сега нататък да пазят пълно мълчание за личния му живот. Певецът, който в момента се вихри в „Скъпи наследници“ , не желаел да се тиражират детайли около връзката му с екзотичната брюнетка с чети на мулатка, с която се появи на купона за старта на сезона в Би Ти Ви. Още по-малко пък искал да се знае дали младата госпожица ще го направи баща, както се твърди през последните дни, писа „Галерия“. \r\n\r\n Последната версия около любовния живот на Орлин е, че ще става баща в началото на следващата година. Самият той неотдавна призна, че сега, след излизането на първия му самостоятелен албум „Още малко“, след първия му голям концерт в НДК и след турнето из България, ще си позволи голяма ваканция през януари. \r\n\r\n Според светските клюкари из София именно тогава Павлов ще се отдаде на изгората си, която на този етап живеела по-често в Дубай, отколкото в София. Той бил доста изненадан, че хубавицата ще го направи родител, но нямал нищо против да поеме най-важната си житейска роля. \r\n\r\n За сватбата обаче още било рано да се правят сметки. Орлин одобрявал модела на близкия си приятел Васил Петров, който от години живее без брак с годеницата си Маргарита.   \r\n \n\t\t\t\t\t\t", "date": "2018.11.28", "title": "Орлин Павлов крие гаджето си в Дубай"}
{"url": "http://www.bnews.bg/article/252826-uvelichavat_se_novite_sluchai_na_zaraza_s_virusa_hiv_v_iztochna_evropa", "text": "\n Повече от 130 000 души са диагностицирани с вируса ХИВ миналата година в Източна Европа - най-високият ръст за региона досега, докато броят на новите заразени в Западна Европа намалява, съобщиха Ройтерс и ДПА. \r\nПочти 159 000 нови случаи на зараза с ХИВ са съобщени в Европа през 2017 г., посочва докладът на Европейския център за превенция и контрол на заболяванията и на Световната здравнаорганизация, издаден във връзка с предстоящия Световен ден за борба със СПИН на 1 декември. От новите случаи 75 процента са в Русия и Украйна. \r\nЗаразените с ХИВ в 53-те държави, попадащи в Европейския регион на Световната здравнаорганизация, са над два милиона души. \r\n  \r\n \n\t\t\t\t\t\t", "date": "2018.11.28", "title": "Увеличават се новите случаи на зараза с вируса ХИВ в Източна Европа"}
{"url": "http://www.bnews.bg/article/252825-poroshenko_vavezhda_voenno_polozhenie_v_reditsa_teritorii_na_ukrayna", "text": "\n Президентът Петро Порошенко подписа закон за въвеждане на военно положение в редица територии на Украйна и в нейните вътрешни води в акваторията на Керченския проток и Азовско море. Това съобщи прессекретарят на държавния глава Святослав Цеголко, предаде ТАСС. \r\nВоенното положение влиза в сила за 30 дни от 26 ноември, се казва в публикувания днес документ. На 26 ноември обаче Върховната рада одобри текст, според който военно положение се въвежда от 28 ноември, напомня ТАСС.  \r\nКиев предприема тази мярка заради кризата в Керченския проток, където руската брегова охрана стреля в неделя по три украински кораба и после ги задържа заедно с екипажите с обвинение, че са навлезли неправомерно в руски териториални води.  \r\nДо влизане в сила на военното положение остава само една стъпка - документът, подписан от президента, да бъде поместен в правителственото издание \"Урядовий куриер\".  \r\n\r\n ТАСС обаче уточнява, че след гласуването в парламента в понеделник \"Урядовий куриер\" неколкократно публикува документи за въвеждане на военно положение, но всеки път ставаше ясно, че това е ставало с нарушение на процедурата или е бил обнародван погрешен текст.  \r\nВ понеделник президентът Порошенко обясни пред депутатите, че военно положение се въвежда само в районите, които непосредствено граничат с Русия, Молдова, включително Приднестровието, а също така по крайбрежието на Черно и Азовско море - а \"именно там, където може да бъде нанесен удар\", уточни той. \r\n \n\t\t\t\t\t\t", "date": "2018.11.28", "title": "Порошенко въвежда военно положение в редица територии на Украйна"}
{"url": "http://www.bnews.bg/article/252824-mvnr_s_preduprezhdenie_za_patuvashtite_v_severozapadna_turtsiya", "text": "\n Министерството на външните работи предупреждава пътуващите за и през Северозападна Турция, че са затворени за движение второстепенните пътища в посока Одрин-Хавса и Одрин-Къркларели. Мярката е в резултат от проливните дъждове в областта, преливането на реки и възможността за приливни вълни от микроязовири. \r\n  \r\nПо информация на Генералното консулство на Република България в Одрин, ГКПП „Капитан Андреево – Капъкуле“ е отворен за движение, но преминаването през пункта се съобразява с променливата пътна обстановка. Препоръчва се на българските граждани по възможност да не предприемат пътувания в района в следващите 48 часа. При неотложни пътувания да се използва магистралата Одрин – Истанбул, като се следват указанията на граничните власти, пътните служби и полицията. \r\n  \r\nВ случай на нужда може да бъде потърсено съдействие от Генералното консулство на Република България в Одрин на телефони +90 2842 140 617 и +90 533 739 6140, както и на дежурния телефон за празнични и почивни дни +90 533 629 8164. \r\n \n\t\t\t\t\t\t", "date": "2018.11.28", "title": "МВнР с предупреждение за пътуващите в Северозападна Турция"}
{"url": "http://www.bnews.bg/article/252837-geri_nikol_se_pohvali_s_parvi_tatus", "text": "\n С първа татуировка по тялото се хвали Гери — Никол. Певицата сподели кадър на първата си рисунка. Досега изпълнителката на „Яката дупара” не смееше да рисува по тялото си с мастило, но явно е променила решението си. Тя показа клипче, на което снима самия процес на рисуване, но не и какво точно е избрала да си татуира, пише \"Телеграф\". \r\nЕдинственото, което се вижда от татуса са някакви знаци, но не е съвсем ясно какви са те. Самата Гери се закани, че съвсем скоро ще изненада феновете си. И ще им покаже новият си татус до дни. \r\n  \r\n \n\t\t\t\t\t\t", "date": "2018.11.28", "title": "Гери-Никол се похвали с първи татус"}
{"url": "http://www.bnews.bg/article/252836-ns_prie_byudzheta_na_darzhavnoto_obshtestveno_osiguryavane_za_2019_godina", "text": "\n След почти осем-часови дискусии депутатите приеха окончателно бюджета на държавното обществено осигуряване за 2019 година. \r\n\r\n След остри спорове помежду си в крайна сметка народните редставители приеха минималната пенсия от 1 юли догодина да стане 219 лв. \r\n\r\n Съгласно текстовете таванът на пенсиите ще остане, но и ще се повиши до 1200 лв., а пенсиите на всички възрастни хора ще бъдат увеличени от средата на годината с 5,7%, освен на тези с най-високите. \r\n\r\n Между двете четения на бюджета депутатите решиха минималният осигурителен доход за земеделските стопани да се увеличи от 350 на 400 лева, а не както първоначално се предвиждаше на 560. Това обаче е най-малката сума, върху която самоосигуряващите се ще плащат вноски. Максималният месечен размер на осигурителния доход за самоосигуряващи се лица ще бъде 3000 лева. \r\n\r\n Без промяна остава обезщетението за безработица и майчинството през 2019 г. \r\n\r\n Равнището на минималното обезщетение за безработица е 9 лв. на ден, максималното - малко над 74 лв. 380 лева остава размерът на обезщетението за отглеждане на малко дете на възраст от една до две години. \r\n\r\n Депутатите ще продължат с гледането на Републиканския бюджет. Той предвижда заплатите в бюджетния сектор да се увеличат с 10%, а тези на учителите – средно с 20 на сто.  \r\n\r\n Планирано е работата на народните представители да продължи до 10 ч. вечерта. \r\n \n\t\t\t\t\t\t", "date": "2018.11.28", "title": "НС прие Бюджета на държавното обществено осигуряване за 2019 година "}
{"url": "http://www.bnews.bg/article/252834-prebroyavame_se_prez_2021_godina", "text": "\n Министерският съвет одобри проект на Закон за преброяване на населението и жилищния фонд в България през 2021 година, съобщи пресслужбата на кабинета. \r\n  \r\nРезултатите от преброяването ще се използват и за нуждите на европейската статистика, като през 2021 г. се планира провеждане на преброяване на населението и жилищния фонд във всички държави-членки на Европейския съюз. \r\nВ закона се регламентира подготовката, организацията и провеждането на мероприятията по преброяването през 2021 година. Установяват се общи правила за събиране, обработване и разпространение на данни за населението и жилищния фонд, определят се задълженията и отговорностите на органите на преброяването, преброителите и контрольорите. \r\n  \r\nЗа референтна дата, към която ще се отнасят събраните по време на преброяването данни, е определен 22 януари 2021 година, а самото изследване ще е в периода от 22 януари до 15 февруари 2021 година. \r\nЗа втори път в страната ни преброяването ще се проведе на два етапа - първият (22 - 31 януари 2021 г.) ще дава възможност за попълване на електронна преброителна карта, а във втория (1 - 15 февруари 2021 г.) ще се извършват посещения на домакинствата, сградите и жилищата от преброители. \r\n \n\t\t\t\t\t\t", "date": "2018.11.28", "title": "Преброяваме се през 2021 година"}
{"url": "http://www.bnews.bg/article/252840-otborat_na_matey_kaziyski_i_rado_stoychev_se_razpada", "text": "\n Амбициозният волейболен проект в полския град Шчечин, който се завъртя около РадостинСтойчев и Матей Казийски е пред разпад. \r\n\r\n През лятото местният Сточния бе оглавен от Радостин Стойчев, който зае ролята на спортен директор, а първото му попълнение бе добрият му приятел Матей Казийски, който е сред най-добрите играчи в света в последното десетилетие. \r\n\r\n В клуба пристигна и звездата на полския национален тим, който се окичи със златните медали от завършилото преди два месеца Световно първенство - Бартош Курек. \r\n\r\n В клуба е и българският национал Николай Пенчев. \r\n\r\n Намеренията на шефовете Сточния да се превърне в най-добрия волейболен клуб в Европа обаче са на път да изчезнат. \r\n\r\n Основният спонсор се е оттеглил, което поставя съществуването му под въпрос. \r\n\r\n Слуховете се разнесоха бързо и според полските медии, Матей Казийски и Бартош Курек вече получават примамливи оферти от други клубове, най-вече от Италия. \r\n\r\n Дори и Радостин Стойчев е получил предложение да стане треньор на италианския Сиена. Италианските медии твърдят, че той може да пристигне в комплект с Казийски, като на няколко пъти през кариерата на двамата. \r\n\r\n   \r\n \n\t\t\t\t\t\t", "date": "2018.11.28", "title": "Отборът на Матей Казийски и Радо Стойчев се разпада"}
{"url": "http://www.bnews.bg/article/252831-dyado_koleda_podrani_pri_ronaldo", "text": "\n Елха, елени и дори гигантски Дядо Коледа. Това е коледната украса в дома на Кристиано Роналдо и Джорджина Родригес в Торино. Приятелката на звездата на Ювентус сподели в социалните мрежи снимки на скъпата декорация, от която най-доволни са децата на двойката. Джорджина разказа, че са купили всичко от асоциацията ADISCO, която дарява 100% от това, което продава на болницата Regina Margherita. “Чувстваме удовлетворение, че сме допринесли за една добра кауза. Ние никога не трябва да забравяме тези, които наистина се нуждаят от топлина, обич и любов. Няма по-голямо удовлетворение от това”, написа тя. Джорджина позира с децата в един от най-коледните ъгли на къщата, където е поставена голяма фигура на Дядо Коледа, който държи Ева и Алана. В краката му са Кристиано-младши с фланелка на Ювентус, Матео и самата тя, облечена с черен пуловер, дънки и обута с високи кожени ботуши. Ако се вгледате внимателно, ще видите предполагаемия годежен пръстен, който блести на безименния пръст на лявата й ръка. Кристиано и Джорджина не са говорили за сватба, но испанката призна, че би искала да мине под олтара с португалеца. “Сватбата… Много бих се радвала, като всяка влюбена жена. Желанието на почти всяка двойка е да ознаменува любовта си с брак и деца. Може би някой ден това време ще дойде”, заяви тя в интервю за HELLO! \r\n  \r\n \n\t\t\t\t\t\t", "date": "2018.11.28", "title": "Дядо Коледа подрани при Роналдо"}
{"url": "http://www.bnews.bg/article/252846-darzhavata_otpusna_nad_1_3_mln_leva_zaradi_bedstvenata_situatsiya_v_obshtina_cherven_bryag", "text": "\n Започна ремонтът на пропадналия мост при Червен бряг, който откъсна 6 населени места от околния свят. Държавата отпусна над 1,3 млн. лева заради бедствената ситуация в общината. \r\n\r\n Днес възрастни и ученици вървяха пеша през моста между село Горник и Червен бряг в тежката зимна обстановка. \r\n\r\n Вече е избрана фирма изпълнител , която ще ремонтира моста, и машините започнаха да работят. Те разчистват подходите към основите на съоръжението, за да стигнат до поддалата носеща колона. \r\n\r\n Тази сутрин държавният глава Румен Радев е провел телефонен разговор с военния министър Красимир Каракачанов. Станало е ясно, че в Президентството са постъпили десетки сигнали от бедстващи граждани в района. \r\n\r\n Хората от шест населени места от десния бряг на р. Искър са откъснати от града. Държавният глава е апелирал да се вземе решение за монтиране на временен мост при село Чомаковци. От военното министерство са казали, че се работи по въпроса. \r\n\r\n Утре експерти ще направят оглед на място и ще кажат дали това е възможно. \r\n\r\n Друг пътен инцидент затрудни придвижването в Северозапада. Тежкотоварен камион задръсти движението между Мездра и Роман за над час. \r\n\r\n Полицаи и шофьори помагаха машината да бъде отстранена от платното. Някои от пътниците, попаднали в снежната блокада, обясниха, че пътят не е бил почистен от обилния сняг. \r\n \n\t\t\t\t\t\t", "date": "2018.11.28", "title": "Държавата отпусна над 1,3 млн. лева заради бедствената ситуация в Община Червен бряг"}
{"url": "http://www.bnews.bg/article/252843-firmite_organizirali_ekskurziya_do_egipet_pri_koyato_pochina_mazh_sa_izryadni", "text": "\n Министерството на туризма извърши обстойна проверка на туроператорите във връзка с проведена екскурзия до Египет. Инспекцията констатира, че \"АБАКС\" ЕООД е регистриран като туроператор и туристически агент в Националния туристически регистър (НТР) . Дружеството има валидна застраховка \"Отговорност на туроператорa\" на стойност 1,4 млн. лв. с валидност 7 септември 2019 г. Posoka. com е с регистрация в Националния туристически регистър като туроператор и туристически агент. Дружеството има валидна застраховка \"Отговорност на туроператора\". Лимитът й е 75 хил. лв., а срокът на валидност е 2 юни 2019 г. \r\n\r\n Според Закона за туризма наличието на валидна полица е условие всяка фирма да изпълнява и предоставя туроператорски услуги. \r\n\r\n Проверката на Министерството на туризма показа, че в случая с пътуването на българската група в Египет, туристическа агенция Posoka.com не е организатор на туристическия пакет и няма касателство по отношение на провеждането на екскурзията или съпровождащите самолетни полети. \r\n\r\n Проверката идва, след като български турист почина на борда на самолет, пътувал от Египет към България. Пътуването бе организирано от туристическа фирма, а някои от пътниците споделиха мнение, че причината е хранително натравяне в хотела. \r\n\r\n На 17 ноември Александрина Панайотова и група българи заминават на екскурзия в Египет, организирана от български туроператор. Първите 7 дни всички нощували в хотел в Хургада, където според Александрина храната била ужасна. И повечето от туристите се хранели извън хотела. Когато всички се преместили в хотела в Кайро, на един от възрастните пътници му прилошало, а лекарите му казали, че имал хранително натравяне. \r\n\r\n Мъжът бил стабилизиран от лекарите и качен на борда на самолета за България, но след един час във въздуха се почувствал зле и починал. \r\n\r\n От \"Гранична полиция\" заявиха, че българският турист, който е на около 65-годишна възраст, е починал от естествена смърт и че прокуратурата разследва случая. A oт туристическата агенция коментираха, че не са получавали оплаквания във връзка с храната в хотела. \r\n \n\t\t\t\t\t\t", "date": "2018.11.28", "title": "Фирмите, организирали екскурзия до Египет, при която почина мъж, са изрядни"}
{"url": "http://www.bnews.bg/article/252835-snyag_i_vielitsi_v_stranata_ima_li_zatvoreni_patishta_i_mesta_bez_tok", "text": "\n Динамично време в цялата страна. И днес, и в четвъртък ще вали сняг навсякъде. Ниски температури, вятър, преспи, опасно хлъзгави и заледени пътища. Пътна полиция предупреждава, че рязката промяна на времето крие опасности на пътя и съветва водачите да са добре подготвени,ако им предстои пътуване. Най-добре да се поема на път със зареден резервоар гориво. Водачите трябва да заредят незамръзващи течности в охладителната система на автомобила и за чистачките. Желателно е да носят със себе си вода, топли дрехи, одеяло. Телефоните им да са заредени и да носят зарядни, които да ползват по време на път. \r\n\r\n Най-сериозна е обстановката в Русенско заради снеговалежа и силния вятър, чиято скорост е над 50 км/час. Снежната покривка на места в региона достига до 25 сантиметра. Областният управител Галин Григоров обясни, че 23 населени места са без ток, а в други три електрозахранването е частично нарушено. Причината са повредени от мокрия сняг и силния вятър електропроводи. Екипи на електроразпределителното дружество работят по отстраняване на авариите. Предполага се, че до края на деня електрозахранването ще бъде възстановено. \r\n  \r\nЗаради силни снегонавявания и намалена видимост е ограничено движението на камиони над 12 тона по направленията от Русе за Бяла, Разград и Силистра. Останалите пътища в региона са проходими при зимни условия. Григоров обясни, че няма данни за аварирали автомобили и бедстващи хора по пътищата в региона. Началникът на сектор \"Пътна полиция\" в Русе главен инспектор Михаил Манов обясни, че са получени много сигнали за катастрофи между превозни средства, като инцидентите са с материални щети. \r\nСпасимир Димитров - директор на общинската дирекция \"Обществен ред и сигурност\" в Русе, каза, че в града работят 24 машини. Техника е пренасочена към бул. \"Христо Ботев\", където движението е блокирано заради закъсали тежкотоварни камиони, тролеи и автомобили. \r\n  \r\nВ община Русе са затворени пътищата Мартен-Николово и Червена вода-Николово. Движението по тях се ограничава всяка зима заради големи снегонавявания. \r\n\r\n Преминаването на тежките камиони над 12 тона през прохода на Републиката заради влошените метеорологични условия от Велико Търново към Русе, е спряно. ТИР-овете ще изчакат на място на паркингите в Гурково, осигурен е и достъп на летище Стара Загора, уверяват от Областно пътно управление. \r\n \n\t\t\t\t\t\t", "date": "2018.11.28", "title": "Сняг и виелици в страната! Има ли затворени пътища и места без ток?"}
{"url": "http://www.bnews.bg/article/252839-mey_ne_e_vazmozhno_da_se_organizira_vtori_referendum_za_brekzita_predi_napuskaneto_na_es", "text": "\n Британската премиерка Тереза Мей заяви, че е невъзможно да се организира втори референдум за Брекзита преди датата за напускане на ЕС - 29 март догодина, предаде Ройтерс. \r\n\"По въпроса за втори референдум, смятам, че е важно да спазим волята на британския народ\", заяви тя пред британския парламент в отговор на въпрос на депутат. \"Но бих помолила да се има предвид и това: не би било възможно да се организира референдум преди 29 март догодина. Това би означавало удължаване на чл. 50, отлагане на Брекзита или напускане без споразумение\". \r\nБританският министър на околната среда Майкъл Гоув официално подкрепи постигнатото от Мей споразумение за напускане на ЕС. В отговор на въпрос дали би подкрепил депутатите, които искат Великобритания да възприеме норвежкия модел, Гоув подчерта пред парламентарна комисия, че според него вече постигнатите договорености са най-добрият вариант за страната. \r\n \n\t\t\t\t\t\t", "date": "2018.11.28", "title": "Мей: Не е възможно да се организира втори референдум за Брекзита преди напускането на ЕС"}
{"url": "http://www.bnews.bg/article/252816-8_obvineni_za_narkorazprostranenie_sred_tyah_fen_na_levski", "text": "\n \r\nСпециализираната прокуратура повдигна обвинения на осем лица от Бургас и София за участие в организирана престъпна група за държане и \r\nразпространение на наркотици. Те бяха задържани на 27 ноември 2018 г. при специализирана операция в двата града. \r\nНа седем от тях е наложено задържане до 72 часа. На 29 ноември 2018 г. ще бъде внесено искане в Специализирания наказателен съд за определяне на \r\nмярка за неотклонение „Задържане под стража“ за всеки от тях. \r\n\r\n Осмият участник е с „Парична гаранция“ и наложена забрана да напуска страната. \r\nРазследването установи, че групата е сформирана през февруари 2018 г. На територията на Бургас участниците в нея са разпространявали предимно \r\nмарихуана, а в София – кокаин. При извършените обиски и претърсвания на адреси, ползвани от на обвинените, са намерени и иззети наркотици, както и \r\nдруги доказателства за престъпната им дейност. \r\nЧаст от задържаните са вече осъждани за разпространение на наркотици. Сред обвинените има лица от фен клуба на „Левски“ в Бургас, съобщиха от държавното обвинение. \r\n  \r\n \n\t\t\t\t\t\t", "date": "2018.11.28", "title": "8 обвинени за наркоразпространение, сред тях фен на \"Левски\""}
{"url": "http://www.bnews.bg/article/252810-nikolay_tsonev_osadi_prokuraturata_da_mu_plati_100_000_leva_obeshttenie_za_vredite_ot_aresta", "text": "\n Бившият военен министър Николай Цонев окончателно осъди прокуратурата да му плати 100 000 лева обезщетение за моралните вреди, които е претърпял покрай бруталния арест и делото за подкуп, което завърши преди 3 години с окончателното му оправдаване, пише LEX.bg. \r\n\r\n Това стана ясно, след като Върховният касационен съд (ВКС) отказа да допусне до касационно обжалване решението на Софийския апелативен съд (САС), с което през март обезщетението му беше увеличено. Преди това Софийският градски съд беше оценил вредите, нанесени на Цонев, на 50 000 лева. \r\n\r\n От решението на САС не останаха доволни нито Цонев, нито прокуратурата. Искът му беше за 200 000 лева и той искаше ВКС да го уважи изцяло, докато пред втората инстанция прокуратурата беше съгласна, че обезщетение му се дължи, но то не трябва да е над 10 000 лева. Според прокуратурата в решението на САС няма мотиви за наличието на причинно-следствена връзка между незаконосъобразното обвинение и причинените вреди на Цонев. \r\n\r\n Страните са представили пред ВКС и аналогични, според тях, решения на съда, с които по други дела по Закона за отговорността на държавата и общините за вреди, на пострадалите са присъждани по-високи и по-ниски обезщетения от 100 000 лева. \r\n\r\n За да преценят, че точно това е справедливото обезщетение, върховните съдии Емил Томов-председател на състава, Драгомир Драгнев-докладчик и Геновева Николаева припомнят, че бившият военен министър е задържан на излизане от болница, бил е поставен на колене с насочен към главата му пистолет, сложени са му били белезници, а заместник-градският прокурор тогава Роман Василев го е обявил за абсолютен престъпник. Освен това, задържането е било заснето и показано по всички медии и Цонев е стоял в ареста повече от два месеца, след което му е наложена забрана за напускане на страната. Отделно, ВКС подчертава, че срещу него са били прилагани и специални разузнавателни средства, а делото е било отразено в доклада на Европейската комисия за напредъка на България в областта на съдебната реформа и борбата с корупцията. Крайният извод на САС, който и върховните съдии споделят е, че причинените на Цонев вреди значително надхвърлят обичайните по други такива дела. \r\n\r\n „Всички посочени от второинстанционния съд критерии относно размера на неимуществените вреди са доказани, меродавни и отговарят на утвърдената съдебна практика“, пише ВКС и посочва, че цитираните от прокуратурата други решения, в които са присъждани по-ниски обезщетения, са за много различни случаи. Според ВКС най-много до делото срещу Цонев се доближава единствено казусът с бившия банкер Кирил Дунев, който беше обвинен в присвояване, но прокуратурата прекрати делото. Той е искал обезщетение от 100 000 лева, което градският съд е уважил, после САС е намалил до 50 000 лева, а ВКС е постановил окончателно 30 000 лева. Върховните съдии пишат, че в случая с Дунев не са били прилагани специални разузнавателни средства, не му е било забранено да напуска страната и делото е продължило само две години. \r\n\r\n От своя страна, Николай Цонев и защитата му са се позовали на делото, което адвокат Лъчезар Тодоров завежда срещу прокуратурата за незаконно обвинение и през 2014 г. е обезщетен с 200 000 лева. ВКС казва, че в случая незаконните обвинения са пряко свързани с професията на пострадалия и са довели до пълен и необратим срив в неговата кариера. \r\n\r\n Става дума за дело, по което Тодоров е обвинен, че е измамил своя съдружничка във връзка с приватизация на хотел в Слънчев бряг. Разследването продължава близо 9 години, в които многократно е прекратявано и възобновявано, до окончателното му прекратяване през 2011 г. За да му присъди обезщетение от 200 000 лева, ВКС посочва, че от значение е продължителността на делото, тежките обвинения и това, че са причинени вреди, които надвишават обичайните, тъй като са довели до дискредитиране на Тодоров в обществото, „като уважаван общественик, политик и блестящ юрист и професионален обучител на навлизащите в адвокатската професия и невъзвратимо са променили професионалната му дейност и начина му на живот“. \r\n\r\n Друго дело, дадено за пример от Цонев, е това на украинеца Александър Русов, който осъди прокуратурата да му плати 150 000 лева обезщетение, след като беше оправдан за убийството на Андрей Луканов. По този случай ВКС отбелязва само, че Русов е бил задържан за 6 години. \r\n\r\n На бившия военен министър са присъдени и над 8000 лева за имуществени вреди, близо 5000 лева за адвокатски разноски, както и още 3816 лева. Те са обезщетение за лихвата, която е можел да получи върху паричната гаранция от 15 000 лева, която е платил след първоначалния арест. \r\n\r\n С решението по казуса на Цонев се слага точка на делата, които бившият военен министър води срещу държавното обвинение. През годините той беше подсъдим и оправдан в още 3 процеса, след което получи компенсации по ЗОДОВ за общо 70 000 лева. \r\n\r\n За арестите и незаконните обвинения по делото за подкуп, дело в Страсбург спечели финансистът Тенчо Попов, който осъди държавата да му плати 14 000 евро. Съдията Петър Сантиров пък още чака решение на ВКС, след като Софийският апелативен съд му присъди 200 000 лева заради тежко заболяване след ареста и заплахите, които е получавал зад решетките. \r\n\r\n Шумното дело за подкупа приключи окончателно в началото на 2015 г., когато Върховният касационен съд (ВКС) оправда тримата подсъдими, а в решението на ВКС се казваше, че делото е „емблематичен пример за провокация към подкуп“, инсценирана и проведена от тогавашния следовател Петьо Петров. \r\n \n\t\t\t\t\t\t", "date": "2018.11.28", "title": "Николай Цонев осъди прокуратурата да му плати 100 000 лева обещтение за вредите от ареста!"}
{"url": "http://www.bnews.bg/article/252817-savetat_po_sigurnostta_na_borisov_osadi_deystviyata_na_rusiya_v_azovsko_more", "text": "\n Действията на Русия в Азовско море са недопустими. Това е позицията на Съвета по сигурността към Министерския съвет.  \r\n\r\n Днес под ръководстото на премиера е проведено заседание, на което е приета позиция на Съвета по сблъсъка между украински и руски кораби в района на Керченския пролив и Азовско море. В нея се посочва, че опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими. \r\n\r\n „В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията. \r\n\r\n Съветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО. \r\n \n\t\t\t\t\t\t", "date": "2018.11.28", "title": "Съветът по сигурността на Борисов осъди действията на Русия в Азовско море"}
{"url": "http://www.bnews.bg/article/252814-taksitata_nyama_da_sprat_protestite", "text": "\n Таксиметрови шофьори излязоха на протест в София. Недоволството им основно е срещу неактуализираните с години минимални и максимални тарифи за превоз. \r\n\r\n Райна Димитрова, от синдикалната организация на шофьорите на такси, обясни пред bTV, че исканията им за незабавно въвеждане на минимални  тарифи и актуализиране на максималните, които са приети през 2011 година. От синдикалната организация обясниха още, че стачката е свързана и с други искания, като когато в таксито има клиент, да се разреши движение в бус лентите, съдействие от Столичната община стоянките да се ползват само от таксита и разговор с общината къде да се намират тези стоянки. \r\n\r\n Протестите няма да спрат, докато не се въведат минималните тарифи, категорична беше Райна Димитрова. Тя обяви, че днешният протест е подкрепен от организации на таксиметровите шофьори от цялата страна и следващите действия ще бъдат синхронизирани със съответните организации в съответните градове. \r\n \n\t\t\t\t\t\t", "date": "2018.11.28", "title": "Такситата няма да спрат протестите"}
{"url": "http://www.bnews.bg/article/252818-spipaha_hitrets_mamil_s_evtini_samoletni_bileti", "text": "\n Задържаха млад мъж, мамил клиенти с евтини самолетни билети. До успешната реализация се е стигнало след предприети съвместни оперативни действия служители на ГДБОП и ГДНП. Органите на реда установиха и задържаха 34-годишен мъж, извършил измами в големи размери. Според първоначалните данни той е действал като активен блогър, представял се с друга самоличност и предлагал онлайн закупуване на билети за самолет на изгодни цени за екзотични дестинации - Сингапур, Банкок, Мексико и САЩ. \r\n\r\n Жертви на изгодните оферти станали част от приятелите му в социалните мрежи, с някои от които е контактувал от години. Схемата, по която действал, била следната - първоначално започвал с продажба на по-евтини самолетни билети, когато клиентите оставали доволни от услугата, им предлагал пакетна оферта, за която едва по-късно потребителите установявали, че е фиктивна. Особено активно мъжът е \"работил\" от края на 2016 г. до август 2017 г. Мъжът е привлечен като обвиняем за измама. \r\n\r\n   \r\n \n\t\t\t\t\t\t", "date": "2018.11.28", "title": "Спипаха хитрец, мамил с евтини самолетни билети"}
{"url": "http://www.bnews.bg/article/252822-dilyana_popova_viziyata_e_ogledalo_na_vatreshniya_svyat_na_vsyaka_zhena", "text": "\n Мис България Ивайла Бакалова се радва на отлична фигура и вече не стресира с формите си. Снимките от последната й почивка го доказват. Години наред любимата й „диета“ се е състояла в това да се храни до припадък, да изпие две чаши вода и след това да повърне в тоалетната. \r\n\r\n Явно обаче красавицата вече се е излекувала от булимията. Стресът от разтърсващите й връзки, които все се проваляха, както и неясното бъдеще пред нея въздействаха допълнително на психиката й, писа „Галерия“. \r\n\r\n Днес Бакалова най-сетне е спокойна и емоционално уравновесена, възстановила се е от травмите и има сила да се изправи срещу подобно коварно заболяване. Манекенката продължава да спортува и да се грижи за тялото си, но и не позволява на никой мъж да навреди на вътрешното й състояние.   \r\n \n\t\t\t\t\t\t", "date": "2018.11.28", "title": "Диляна Попова: Визията е огледало на вътрешния свят на всяка жена "}
{"url": "http://www.bnews.bg/article/252801-zhoro_glavata_ne_izliza_bez_ohrana", "text": "\n Наследникът на боса на СИК Стоил Славов–Жоро Главата не мърда без охрана, научи HotArena. Столичният плейбой не излиза никъде без тузарския си джип и един куп охранители. \r\nПреди дни папараци на „България днес” успели да хванат тузаря на среща в столичен хотел. Главата бил по работа там и използвал свита охрана, пише още изданието. Въпреки че от години Главата не се забърква в каубойски сюжети, Славов — младши все още не е забравил взрива от 2003 година. \r\nТогава баща му бе ликвидиран в гангстерска война и синът му не смее да се разхожда без подкрепление. \r\n  \r\n \n\t\t\t\t\t\t", "date": "2018.11.28", "title": "Жоро Главата не излиза без охрана "}
{"url": "http://www.bnews.bg/article/252806-mihaela_marinova_zazhivya_s_gadzheto", "text": "\n Михаела Маринова пусна първата си песен на английски, но не само творческите й проекти са първостепенни за младата дама в момента. Тя обзаведе нов дом, който ще дели с футболиста на ЦСКА Александър Дюлгеров. Двамата са заедно от година, а победителката в „Като две капки вода” е категорична, че това е мъжът за нея. \r\n\r\n Двамата срещат пълната подкрепа на своите родители. Бащата на Дюлгеров, който се занимава със строителен бизнес, помогнал за ремонта на любовното гнездо, а майката на певицата се хвърлила самоотвержено в чистенето след майсторите. Заради мъжа до себе си, Михаела тръгна по стадионите и стиска палци на ЦСКА при всеки мач. Дюлгеров пък навлиза в музиката ударно, като дори успял да издържи четиричасовото представление на операта „Янините девет братя” в компанията на Маринова. Двамата гледали и музикалния филм „Бохемска рапсодия”, а оттогава футболистът непрекъснато слуша Фреди Меркюри, разказа певицата в предаването „На кафе”. \r\n  \r\n \n\t\t\t\t\t\t", "date": "2018.11.28", "title": "Михаела Маринова заживя с гаджето"}
{"url": "http://www.bnews.bg/article/252805-kat_gotvi_golyamo_survakane_na_shofyorite_1000_leva_globa_za", "text": "\n 1000 лева да стане глобата за шофиране с повече от 40 км/ч над ограничението без значение дали е на път в града или извън  населено място. Отделно за нарушението да се отнема книжката за месец, колата да се спира от движение за 30 дни и да се отнемат 13 контролни точки от талона на джигита. Това предвиждат промени в Закона за движение по пътищата, които са били одобрени на последното заседанието на Държавно-обществената консултативна комисия по проблемите на безопасността на движението, съобщава „Телеграф“.   \r\n\r\n Неин председател е вътрешният министър Младен Маринов, а текстовете, които са част от мерките за намаляване на жертвите на пътя в периода до 2020 г., ще бъдат внесени за обсъждане и гласуване в Народното събрание. Експертите от комисията са решили още ограничението на скоростта на двулентов път без разделителна преграда да бъде намалено от 90 на 80 км/ч.   \r\n\r\n Поставена е цел и до 1 януари 2020 година да започне негласен контрол над джигитите на пътя. „Ще се използват немаркирани, цивилни мощни коли, оборудвани със специална техника, които ще документират агресивното движение по магистрали и скоростни пътища“, уточниха от комисията.   В предложенията за промени е поместен и текст, с който часовете на кандидат-шофьорите се увеличават от 31 на 50. За всеки, който самокатастрофира пък е предвиден проверочен изпит, а книжката му ще се отнема до успешното му вземане.   \r\n\r\n Планира се и шофьорите да се задължат, когато влязат в колата, да извадят свидетелството си за правоуправление и да го поставят на видно място в купето преди да потеглят. \r\n  \r\n \n\t\t\t\t\t\t", "date": "2018.11.28", "title": "КАТ готви голямо сурвакане на шофьорите, 1000 лева глоба за..."}
{"url": "http://www.bnews.bg/article/252808-minyorite_iskat_enegriyna_strategiya_s_viziya_do_2050_g", "text": "\n Миньори и енергетици излязоха на протест в Раднево заради неясното бъдеще на енергийния отрасъл в региона. \r\n\r\n Те настояват до края на февруари правителството да разработи и внесе програма за стабилизация на комплекс „Марица Изток”. Обявиха се и за нова енергийна стратегия с визия до 2050 г. \r\n\r\n Енергетици и миньори поискаха сигурност за работните си места и ясна визия за развитието на енергийния отрасъл. Безпокойството на хората е свързано с новите европейски правила в областта на опазване на околната среда, които поставят под въпрос работата на термичните централи на въглища. \r\n\r\n Година след като новите европейски екодирективи са ясни официална позиция на държавата ще има ли отсрочка, за да покрият изискванията термичните централи, няма.  \r\n\r\n \"Енергийната сигурност на България и нейната независимост зависи от нейното сърце. Това казват днес над 10 000 работещи в комплекса „Марица Изток”, каза президентът на КНСБ Пламен Димитров. \r\n\r\n Над 12 хиляди души работят в комплекс „Марица Изток”. \r\n\r\n За да чуе исканията на енергетици и миньори, в Раднево дойде и енергийният министър Теменужка Петкова. Тя коментира, че централите в Маришкия басеин са стратегически обекти от енергийната инфраструктура на България, предаде БТВ. \r\n \n\t\t\t\t\t\t", "date": "2018.11.28", "title": "Миньорите искат енегрийна стратегия с визия до 2050 г."}
{"url": "http://www.bnews.bg/article/252799-sezonat_na_stachkite_v_gartsiya_zapochna_protestirat_sreshtu_niski_zaplati_i_bezrabotitsa", "text": "\n \r\nГръцките синдикати провеждат поредната обща национална стачка в борба срещу безработицата и ниските заплати. Силно е засегнат транспортът. Не се движи нито един влак в страната. Всички плавателни съдове остават на котва, а пристанищните работници обявиха протестни демонстрации на всички портове по обяд . \r\nМетрото и градската железница в Атина също не се движат, както и автобусите в Солун. \r\nВ ефективни протестни действия са лекари, учители, държавни служители и работещите в общините. Синдикатите призовават за масово участие в протестните демонстрации в цялата страна. \r\nИсканията на протестиращите са за по-високи заплати и пенсии, мерки за борба с безработицата, повече средства за здравеопазване и образование, както и подкрепа към фермерите. \r\nДнешната 24-часова стачка се провежда в знак на протест срещу проектобюджета, който се обсъжда в парламента. \r\n  \r\n \n\t\t\t\t\t\t", "date": "2018.11.28", "title": "Сезонът на стачките в Гърция започна - протестират срещу ниски заплати и безработица"}
{"url": "http://www.bnews.bg/article/252812-izpisaha_ivan_laskin_ot_bolnitsata_sled_dva_mesetsa_borba_za_cherniya_mu_drob", "text": "\n Иван Ласкин вече е изписан от Втора градска болница, където прекара повече от два месеца. Талантливият актьор бе откаран там по спешност в тежко състояние, а лекарите установиха напреднало чернодробно заболяване. Наложи се тежко и продължително лечение, но за радост, Иван Ласкин вече е в стабилно състояние и най-накрая се е прибрал вкъщи. \r\n\r\n Актьорът никога не е криел, че често прекалява с алкохола. Злоупотребата със спиртни напитки зачестила, след като Ласкин напусна трупата на Военния театър преди няколко години. Тогава той възропта срещу ръководството на състава, репертоара и дори се усъмни в таланта на повечето от режисьорите, писа „Галерия“. \r\n\r\n В знак на солидарност заедно с него си тръгна и жена му Александра Сърчаджиева, която точно тогава изпълняваше повечето от централните роли в хитовите представления на трупата. Алекс постъпи на работа в „Сатирата“, а Ласкин се затвори вкъщи, отдаде се на срещи с приятели, лов и писане, като дори се готвеше да издаде книга с разкази и есета. \r\n\r\n Планираше да снима документални филми и дори участва в нова постановка, като влезе в образа на Иванов от едноименната пиеса на Чехов, но изявата му бе за кратко. \r\n\r\n Някогашният Васко да Гама от село Рупча тежко понесъл неотдавнашната смърт на баща си. В този момент започнал да търси утеха единствено в чашката, което довело до тежката криза отпреди два месеца. В арт гилдията са изумени как Алекс се справя в сложната ситуация и я определят за истинска героиня. \r\n\r\n Тя отказа единствено да се включи в репетиции за новото представление в „Сатирата“, но продължава да участва в останалите спектакли. В същото време е водещ в дневниците на „Биг Брадър“ заедно с Азис, а освен това се грижи сама за дъщеря им София, която вече е във втори клас. \r\n\r\n Ласкин пък навлиза във втория, не по-лесен етап на алкохола. Лекуващите лекари били категорични, че това е единствената спасителна терапия, която може да върне актьора към нормалния живот. \r\n \n\t\t\t\t\t\t", "date": "2018.11.28", "title": "Изписаха Иван Ласкин от болницата след два месеца борба за черния му дроб "}
{"url": "http://www.bnews.bg/article/252796-nikoleta_imitira_beluchi", "text": "\n Нова визия вкара Николета Лозанова, с която удивително напомня на вечния секссимвол Моника Белучи. Пловдивската плеймейтка се опита да се доближи до италианката, като дори направи косата си като нея, пише \"България Днес\". \r\n\r\n Е, трябва да признаем, че приликата е минимална, но ефектът - добър! \r\n \n\t\t\t\t\t\t", "date": "2018.11.28", "title": "Николета имитира Белучи"}
{"url": "http://www.bnews.bg/article/252797-afrikanskata_chuma_po_svinete_mozhe_da_obhvane_tsyala_rumaniya", "text": "\n Африканската чума по свинете, която вече е засегнала 17 окръга в Румъния, може да се разпространи в цялата страната, предупреждава Европейската комисия, цитирана от БТА. \r\n\r\n По данни на Националната санитарно-ветеринарна служба над 360 000 животни са умрели или са били умъртвени превантивно в опит да се спре разпространението на болестта.  \r\n\r\n Над 7000 фермери, останали без животни, получиха обезщетения в размер на повече от 44 милиона евро. \r\nОт докладите на ЕК за минали години става ясно, че румънските власти не са направили всичко необходимо, за да ограничат африканската чума по свинете.  \r\n  \r\n \n\t\t\t\t\t\t", "date": "2018.11.28", "title": "Африканската чума по свинете може да обхване цяла Румъния"}
{"url": "http://www.bnews.bg/article/252809-maykite_kam_borisov_i_goranov_osven_che_ni_izlagahte_otnovo_ni_se_podigravate", "text": "\n Майките от инициативата \"Системата ни убива\", публикуваха протестно отворено писмо до председателя на Народното събрание, премиера, министрите на финансите и на социалната политика, омбудсмана и медиите. В него те заявяват, че отново са излъгани, а след вчерашното заседание на социалната парламентара комисия е станало ясно, че Законът за личната помощ по думите им е \"осакатен до 100% инвалидизация\".  \r\n\r\n  Според тях е извършена подмяна на текстове и законът ще влезе в сила без да има финансов ресурс за неговото прилагане. Това ще доведе до дискриминация и списъци на чакащи за лична помощ, алармират майките. В лично обръщение към премиера Бойко Борисов и финансовия министър Владислав Горанов, майките заявяват: \"Освен че ни излъгахте отново, Вие ни се подигравате\".  \r\n\r\n „150 млн. са факт, но те не отиват за Закона за личната помощ. Не може да се гласува закон, за който няма пари. Това е прах в очите“. Това заяви в предаването „Преди всички“ Мая Стоицева – представител на родителите на деца с увреждания. \r\n\r\n „Тези 150 млн. лв. отидоха за Закона за хората с увреждания. Те на практика не са се изгубили, но отиват за новата финансова подкрепа, която ще влезе в сила от януари и която вече се определя до линията на бедността. Реално тези 150 млн. отиват за политики за хората с увреждания. Проблемът е, че се гласува един закон – този за личната помощ, за който няма финансиране. Това, което вчера „взриви“, беше една добавена алинея към преходните и заключителни разпоредби, която казва, че тези 71 млн., които са предвидени за лични асистенти, всъщност са предвидени от януари до септември и на практика оставят Закона за личната помощ без нито един лев подкрепа“, обясни Стоицева и попита какво става след 1 септември с асистентите. \r\n\r\n Тя подчерта още, че на практика идеята за отчитане на личните нужди се срива напълно. \r\n\r\n Майките на деца с увреждания не разбират защо политиците са направили този ход. Стоицева бе категорична, че са в готовност за протести. \"Ако протестите се възобновят, те вече трябва да са за отговорност за това защо няма средства, кой не го реши, кой и как го прецени, дали няма средства или няма воля\", отбеляза тя. \r\n \n\t\t\t\t\t\t", "date": "2018.11.28", "title": "Майките към Борисов и Горанов: Освен че ни излъгахте отново, ни се подигравате!"}
{"url": "http://www.bnews.bg/article/252815-sledvashtiyat_byudzhet_na_es_shte_pokazhe_ima_li_evropa_na_dve_osi", "text": "\n Следващият седемгодишен бюджет не трябва да разделя Европейския съюз на оси, на бедни и богати държави. От разпределението на финансовите средства ще стане ясно дали ще има Европа на няколко скорости.“ Това заяви вицепрезидентът Илияна Йотова при откриването на конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. Събитието се организира от Института за публична политика, Института за икономика и международни отношения, Съюза на икономистите в България, Института за държавата и правото на БАН и Българската асоциация по международно право. \r\nВ изказването си вицепрезидентът разгледа условията, в които се формира Многогодишната финансова рамка /МФР/ за периода 2021-2027 г. – излизането на Великобритания от ЕС и предстоящите европейски избори. „Намираме се в ситуация на безпрецедентна националистическа вълна, възход на популизма, лавинообразен спад в доверието към традиционните партии и тотална промяна в ценностите на съюза“, отбеляза вицепрезидентът. По думите на Илияна Йотова следващият многогодишен бюджет на ЕС може да се превърне в силен катализатор за трансформиране на недоволството на гражданите в апатия. \r\n„Съществуват рискове от изместване на приоритетите и нарушаване на основните принципи, които формираха политическата общност, наречена ЕС“, посочи вицепрезидентът. Илияна Йотова изрази опасенията си, че Европа върви към узаконяване на двойните стандарти. „Ако това се случи, няма как европейските граждани да бъдат убедени, че са пълноценна част от съюза“, изтъкна вицепрезидентът. Илияна Йотова е убедена, че липсва конкретна визия за бъдещето на Европа, която трябва да се определи и през Многогодишната финансова рамка и нейните приоритети. Липсва и ясно политическо послание в следващия бюджет на ЕС. \r\nВицепрезидентът направи кратък преглед на представените от Европейската комисия приоритети в следващия седемгодишен бюджет и постави въпроса дали те отговарят на очакванията на европейските граждани. Средствата за отбрана ще се увеличат с 22 пъти, за сигурност – почти с два пъти, за миграция – 2,6 пъти. Очакват се съкращения в Общата селскостопанска политика и в кохезионната политика – съответно с 5% и 7%. „Финансирането на новите приоритети не бива да става за сметка на старите. Трябва да се замислим дали държавите членки са готови да увеличат вноската си в бюджета, за да компенсират разликите“, посочи Илияна Йотова. \r\n„Необходим е по-задълбочен анализ на резултатите от изпълнението на предишната МФР, за да се поправят грешките и пропуските“, заяви вицепрезидентът. Държавите членки все още се затрудняват в усвояването на наличните структурни и инвестиционни фондове. Необходима е по-голяма гъвкавост, трябва да се намали административната тежест за бенефициентите. През 2017 г. ЕС е поел ангажимент за 158.7 млрд. евро. Плащанията са били обаче в размер на 124.7 млрд. евро, т.е. значително по-малко от бюджетираните средства. В края на 2017 г. общото средно ниво на усвояване е 16%. За сравнение, през 2010 г. то е било 22%. \r\n„Изразходваните средства трябва да се контролират по-ефективно“, отбеляза Илияна Йотова и даде пример със спешно мобилизираните 3 млрд. евро помощ за Турция за справяне с бежанската криза. Вицепрезидентът постави въпроса доколко тези средства са допринесли за създаването на трайни политики. Илияна Йотова заяви, че през 2014 г. с т. нар. План „Юнкер“ за първи път бе направен опит да се промени философията на европейското финансиране. „Тази инвестиционна програма е насочена към богатите държави“, посочи вицепрезидентът. Според изчисления на Европейската сметна палата 64% от общата сума от подписани договори по Плана „Юнкер“ за 2017 г. са концентрирани в шест държави членки, при това едни от най-добре развитите като Германия, Франция, Великобритания. България се нарежда на 17 място. \r\nИлияна Йотова е на мнение, че е необходим задълбочен анализ на ползите и рисковете от предлагания от Европейската комисия нов механизъм за защита бюджета на ЕС, свързан с принципите на правовата държава. \r\nВ изказването си вицепрезидентът постави редица въпроси, мнения по които бяха изразени на последвалата оживена дискусия. \r\n \n\t\t\t\t\t\t", "date": "2018.11.28", "title": "Следващият бюджет на ЕС ще покаже има ли Европа на две оси"}
{"url": "http://www.bnews.bg/article/252811-nasko_kolev_smeni_mariya_ilieva_s_po_mlada", "text": "\n Победителят в последния сезон на „ВИП Брадър“ Атанас Колев се похвали с ново гадже, което е доста по-младо от голямата му изгора Мария Илиева. Бившият на певицата показа новата си на феновете и отбеляза как трябва да изглежда едно момиче. По-малко от месец след излизането си от къщата Наско вече успя да представи новата си половинка. Младият рапър и бъдещ лекар публикува снимка на красавицата в официалния му Инстаграм профил, писа „Телеграф“. \r\n\r\n „До всички намазани, премазани, боядисани, остъргани, набоцкани, модифицирани мадами: Чуваме ли се? Това е красива жена“, написа Колев върху фотоса. \r\n\r\n Името на новата избраница на варненския рапър е Лора Маринова. За нея не се знае повече, освен че също живее във Варна. Профилът на красавицата е затворен и снимките й могат да бъдат разглеждани само от нейните приятели. \r\n\r\n От споделения фотос в профила на Наско се вижда, че Лора е със светла коса, сини очи и плътни устни, които не изглеждат много естествени, но очевидно Колев е убеден в това, предвид факта, че оплюва „набоцканите“ дами. Очевидно младата красавица е успяла да излекува разбитото сърце на Наско, който в къщата страдаше за бившата си половинка Надя. \r\n \n\t\t\t\t\t\t", "date": "2018.11.28", "title": "Наско Колев смени Мария Илиева с по–млада"}
{"url": "http://www.bnews.bg/article/252792-dayana_nauchili_za_vrazkata_na_charlz_i_kamila_dni_predi_svatbata", "text": "\n Историята и малките детайли от живота на трагично загиналата на 31 август 1997 година в Париж принцеса Даяна продължават да вълнуват целия свят. Всички искат да знаят какво се крие зад всеки малък детайл от визията, облеклото и миналото ѝ. \r\n\r\n Няколко дни преди сватбата си с принц Чарлс през 1981 г. принцеса Даяна разбрала, че той има тайна връзка с Камила, но въпреки това застанала пред олтара, се казва в новата биография за кралското семейство. \r\n\r\n В навечерието на сватбата бъдещите съпрузи са били отделени и той е изпратил на годеницата си емоционално послание. Съдържанието на съобщението се разкрива от кралския биограф Пени Джуниър. \r\n\r\n „Много се гордея с теб и когато застанеш пред олтара утре, аз ще бъда там за теб. Просто ги погледни в очите и ги убий с поглед \", пише принц Чарлз в съобщението. \r\n\r\n За съжаление техният брак не трая дълго, но любовта на принца с Камила продължава и до днес. \r\n \n\t\t\t\t\t\t", "date": "2018.11.28", "title": "Даяна научили за връзката на Чарлз и Камила дни преди сватбата"}
{"url": "http://www.bnews.bg/article/252789-yordan_tsonev_tri_pati_shte_hodim_na_izbori_dogodina", "text": "\n Догодина ще има избори 3 пъти. Това прогнозира пред bTV зам.-председателят на бюджетната комисия Йордан Цонев от ДПС. Според него предсрочният парламентарен вот е неизбежен. \r\n\r\n Цонев бе категоричен, че оставката на Валери Симеонов е победа на гражданското общество. По думите му обаче за ДПС тя не решава проблема, правителството генерира само нестабилност и трябва да си ходи. \r\n\r\n От ДПС са против депутатските заплати да бъдат замразени. \"Ние смятаме, че работим, избирателите също могат да кажат, че събота и неделя нашите депутати не почиват, правят срещи, обикалят районите\", подчерта народният представител от ДПС. \r\n\r\n Ако заплатата е обвързана с повишаване на заплатите в страната и те се вдигат, по какъв друг критерий да бъдат обвързани депутатските заплати, попита Цонев. \r\n\r\n \"Ние сме за това качеството на нашия труд да се повишава, но не по този популистки начин да обявяваме на хората: \"Не ни давайте пари, защото ние не ги заслужаваме\". Ами добре тогава, да не получаваме никакви пари. Ние разчитаме на тези пари\", отбеляза той. \r\n\r\n Според него най-големият недостатък на бюджета е, че не е ориентиран към икономическия цикъл. Многото разходи в тези неформирани системи не са насочени към реформи, а към неефективни плащания, смята той. \r\n\r\n По повод бюджета за здраве за догодина Цонев посочи, че всяка година се дават все повече пари в здравеопазването и всяка година пациентите и лекарите са все по-недоволни. По думите му бюджетът за здравеопазване за 20 години е нараснал 8 пъти, а според него 80 пъти е нараснало недоволството от системата на здравеопазването. Реформата спря през 2000 г. и оттогава нищо не се пипа. Нереформираността на системата предполага, че като изливаш повече пари, увеличаваш дефектите, а не ефектите, каза още Йордан Цонев. \r\n \n\t\t\t\t\t\t", "date": "2018.11.28", "title": "Йордан Цонев: Три пъти ще ходим на избори догодина"}
{"url": "http://www.bnews.bg/article/252790-bsp_iska_minimalna_rabotna_zaplata_ot_640_leva", "text": "\n 640 лева да стане минималната работна заплата искат депутатите от БСП. Предложението си левите направиха по време на второто четене на бюджета за ДОО за 2019 година. \r\n\r\n Припомняме, към момента минималната работна заплата е 510 лв. и ще стане 560 лв. от 1 януари 2019 г. \r\n\r\n Освен това депутатите от столетницата искат обезщетението при отглеждане на дете през втората година да се обвърже с минималната заплата, защото към момента, по думите им, сумата е обидно малка. \r\n\r\n Червените искат стимули за младите и за отглеждането на деца. Приходите в бюджета на ДОО са в размер на 11, 7 млрд. лева. \r\n\r\n Приходите от осигурителни вноски са в размер на 7,4 млрд. лева. Над 10 млрд. лева са разходите за пенсии и социални плащания, предаде Нюз.бг. \r\n \n\t\t\t\t\t\t", "date": "2018.11.28", "title": "БСП иска минимална работна заплата от 640 лева"}
{"url": "http://www.bnews.bg/article/252798-suzanita_se_pohvali_s_novi_tatusi", "text": "\n Сузанита упорито върви по стъпките на Николета Лозанова и Благой Димитров. Дъщерята на Охран Мурад е луда по татусите и не пропуска възможност да нашари тялото си. Преди дни скандалната блондинка се сдоби с поредна рисунка, този път точно над гърдите. Така Сузанита вече има няколко впечатляващи татуса, но се зарича, че няма да спре да си прави още. \r\nТя има идея изрисува цялото си тяло, пише „България днес”. В същото време обаче изгряващата звезда не забравя и работата си. Сузи ходи на уроци по танци и дори взе няколко урока, като вече има представа за най-популярните движения. \r\n  \r\n \n\t\t\t\t\t\t", "date": "2018.11.28", "title": "Сузанита се похвали с нови татуси"}
{"url": "http://www.bnews.bg/article/252803-bsp_i_dps_razkostiha_patriotite_s_iznenada_razbirame_che_osven_ot_pasporti_razbirate_i_ot_pensii", "text": "\n ДПС и БСП предложиха минималната пенсия догодина да стане 300 лева. Това доведе до люти спорове в пленарна зала между представители представителите на опозицията и но Обединени патриоти, чието предизборно обещание беше предлаганият ръст.  \r\n\r\n Това, което казвате е манипулация. През 2016 година, когато се гласуваше баланса на бюджета и увеличението на пенсиите на 300 лева, вие дадохте 4 гласа, скочи лидерът на НФСБ Валери Симеонов по повод обвиненията от страна на БСП и Георги Гьоков, който обяви от парламентарната трибуна, че по онова време социалистите са гласували \"за\" и обвини Патриотите, че са излъгали за повишаване на пенсиите.  \r\n\r\n Валери Симеонов припомни на червените, че преди гласуването е Патриотичен фронт по онова време са имали среща с лидерката Корнелия Нинова, на нея присъствал и Румен Гечев. Те обещали, че ще ги подкрепят за 300 лева пенсия, а после при гласуването се обърнали нещата. \r\n\r\n \"Изиграхте водевил, театър, а по въпроса защо не сме изпълнили обещанието си, крайно време е да разберете, че когато се управлява коалиция, трябва да се съобразяваш с по-големия партньор\", заяви лидерът на НФСБ и допълни, че именно благодарение на Обединените патриоти още в началото на мандата минималната пенсия е била увеличена на 200 лева, от което са се възползвали 823 хиляди човека. \r\n\r\n Рамадан Аталай от ДПС, заяви че пенсионерите сега са по-малко бедни, но не по-богати от времето когато те са били на власт. \r\n\r\n \"Ако не приемете сега числото 300 ще трябва да излезете и да кажете, защо държите нашите родители в недоимък\", каза Аталай и заяви, че нямало да говори много, че ще му се развърже езика. \r\n\r\n \"Пореден манипулатор на трибуната на Народното събрание. Никъде в предизборната кампания не сме казвали за 600 лв. минимална пенсия, винаги е била 300 лева. Добре, че бяха и Обединени патриоти, да няма втора протурска партия в парламента, добре, че ги има ОП, че да ги няма ДОСТ в парламента, и добре че бяха ОП, че сте четвърта политическа партия\", заяви Симеонов. \r\n\r\n \"Парите щели да дойдат от спрените концесии, а сега давате летище София на концесия\", обърна се от трибуната Надя Крисурска-Жекова от БСП \r\n\r\n .\"Лошо е когато някой си напрарви нова прическа и крещи от трибуната. Но трябва да се говори с факти. Направена е промяна за фалшивите ТЕЛ-кове\", заяви Юлиан Ангелов. Той допълни, че не са разчитали да лъжат пенсионерите, за да печелят гласове. \r\n\r\n \"От тази трибуна чухме как БСП заяви, че вдигането на пенсиите не са справедливи, обяснете го това. Излезте и обяснете, че не е справедливо да взимаш 220 лева, а колкото ти даваше Орешарски - 150 лева. Показахте си истинското лице, че искате да държите хората бедни\", разгорещи се депутатът от ВМРО. Ангелов запита Аталай къде е тази агенция за чужденци. \r\n\r\n \"Ние може да сме лоши и всякакви, но сме последователни. Но ДПС или както казват хората де па се трева не никне\", допълни още депутатът от ВМРО. \r\n\r\n Георги Гьоков пък се оправда, че по времето на Тройната коалиция пенсията се била вдигнала със 108 процента. \r\n\r\n С огромна изненада разбирам, че освен паспорти разбирате и от пенсии. Това което правите е социално подпомагане, а не социално осигуряване\", заяви от трибуната Хасан Адемов, предаде Канал 3. \r\n \n\t\t\t\t\t\t", "date": "2018.11.28", "title": "БСП и ДПС разкостиха патриотите: С изненада разбираме, че освен от паспорти, разбирате и от пенсии!"}
{"url": "http://www.bnews.bg/article/252794-misis_balgariya_evropa_anna_stefanova_s_nominatsiya_v_konkursa_mis_biznes_2018", "text": "\n „Мисис България – Европа“ Анна Стефанова, която стана трета подгласничка в конкурса „Мисис Европа“, е сред номинираните в първото издание на надпреварата „Мис Бизнес 2018“ в категория „Мис Бизнес на високи Токчета“. \r\n\r\n Церемонията по награждаването ще се проведе на 7 декември, а дотогава всеки който иска да гласува за третата по красота омъжена дама в Европа, може да го направи на фейсбук страницата на конкурса. \r\n\r\n „Казвам се Анна Стефанова и се занимавам с ръчно изработване на бонбони от белгийски шоколад „Anna’s Chocolates“, така скромно се представя „Мисис България – Европа“ във Фейсбук. \r\n\r\n Анна създава истински произведения на изкуството от шоколад. В начало започнала на шега да запълва свободното си време, майсторейки сладки изкушения. По-късно се записала на курс, който да й помогне да усъвършенства уменията си. Днес споделя, че е изключително щастлива от постигнатото. Анна Стефанова е омъжена. Има двама сина, в момента е в отпуск по майчинство. \r\n\r\n \r\n \n\t\t\t\t\t\t", "date": "2018.11.28", "title": "„Мисис България – Европа“ Анна Стефанова с номинация в конкурса „Мис Бизнес 2018″"}
{"url": "http://www.bnews.bg/article/252795-api_se_otchete_za_patishtata_v_snezhna_obstanovka_kade_e_ogranicheno_dvizhenieto", "text": "\n Всички републикански пътища са проходими при зимни условия. Близо 800 машини са обработвали пътните настилки през нощта и тази сутрин. Това съобщиха от пресцентъра на Агенция „Пътна инфраструктура“. \r\n\r\n За снегопочистване временно е ограничено движението на тежкотоварни автомобили над 12 тона по път I-1 Ботевград – Враца и по път II-17 АМ „Хемус“ – Ботевград на територията на област Враца, както и по път I-5 Русе – Бяла. Шофьорите на товарни автомобили над 12 тона е необходимо да изчакат на място.  \r\n\r\n Временно е ограничено движението на всички автомобили по път I-1 Видин - Враца в участъка Ружинци – Сумер на територията на област Монтана поради снегопочистване. Шофьорите на всички автомобили е необходимо да изчакат на място.  \r\n\r\n Без ограничение за всички превозни средства е преминаването през Прохода на Републиката, Ришки, Котленски, Айтоски, Обзорски, Печинско, Предел и Рожен. Ограничено е движението на МПС над 12 т през проходите Троянски, Петрохан и Шипка, над 10 т през Вратник и Твърдишки, а над 3,5 т през Дюлински и Пампорово. Целогодишно са затворени за движение Златишки и Върбишки.  \r\n\r\n Агенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. \r\n\r\n Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\n\r\n Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. \r\n \n\t\t\t\t\t\t", "date": "2018.11.28", "title": "АПИ се отчете за пътищата в снежна обстановка, къде е ограничено движението"}
{"url": "http://www.bnews.bg/article/252793-mizeriya_za_otglezhdane_na_vtoro_dete_380_leva", "text": "\n С 400 лева се увеличава максималният осигурителен праг, реши окончателно парламентът. От догодина той ще бъде 3000 лева, реши Народното събрание. \r\n\r\n Депутатите запазиха настоящото равнище на минималното и максималното обезщетение за безработица. Това означава, че всеки ден един безработен, който има право на минимално обезщетение, ще получава девет лева, а на максимално - малко над 74 лева. Георги Гьоков от левицата настояваше за увеличение на тези размери, за което ще са нужни 28 млн. лева допълнително в бюджета на държавното обществено осигуряване: \r\n\r\n \"Тези 28 милиона обяснихме откъде ще дойдат в бюджета на фонд \"Безработица\" - от увеличената минимална работна заплата, от увеличения максимален осигурителен доход и от трансфери от държавния бюджет\". \r\n\r\n По-рано депутатите замразиха и за догодина на 380 лева месечно обезщетението за втората година за отглеждане на дете. Депутатът от БСП Филип Попов настоя за увеличаване на месечната помощ до 640 лева \r\n\r\n \"С 380 лева, или под 400 лева, няма как да се отглеждат деца в България\". \r\n \n\t\t\t\t\t\t", "date": "2018.11.28", "title": "Мизерия: За отглеждане на второ дете - 380 лева!"}
{"url": "http://www.bnews.bg/article/252802-tsatsarov_razporedi_20_dni_za_proverka_na_apartamenta_na_goranov", "text": "\n По разпореждане на главния прокурор на Р България Сотир Цацаров, Върховна касационна прокуратура започна извършване на проверка по повод зададен въпрос в телевизионното предаване „Шоуто на Слави“ по bТV за това, че „министърът на финансите живее в апартамент от 180 кв.м. в луксозен жилищен комплекс, предоставен му безвъзмездно от български бизнесмен“. \r\n\r\n В рамките на извършената лично от прокурор от ВКП проверка, на 26.11.2018 г. бяха снети писмени обяснения от министъра на финансите Владислав Горанов, а на 27.11.2018 г. от две лица, собственици на жилището, ползвано от Владислав Горанов. \r\n\r\n С постановление от 28.11.2018 г. на основание чл.145 ал.1 т.3 от Закона за съдебната власт, чл.82 и чл.83, т.8 от Закона за противодействие на корупцията и за отнемане на незаконно придобитото имущество, Върховна касационна прокуратура разпореди на Дирекция „Противодействие на корупцията“ при КПКОНПИ извършване на отделни, конкретни действия по проверката. \r\n\r\n Проверката се извършва и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор г-н Сотир Цацаров и от председателя на КПКОНПИ Пламен Георгиев. \r\nВърховна касационна прокуратура е определила 20 дневен срок за извършване на проверката. \r\n \n\t\t\t\t\t\t", "date": "2018.11.28", "title": "Цацаров разпореди - 20 дни за проверка на апартамента на Горанов"}
{"url": "http://www.bnews.bg/article/252804-vlak_blasna_i_ubi_zhena_kray_stara_zagora", "text": "\n Влак е блъснал и убил жена тази сутрин в района на гара Стара Загора. Загиналата жена е пресичала на нерегламентирано място. Инцидентът е станал в 8.45 ч. с влака от Бургас за София. Композицията ще остане на място до приключване на огледа. \r\n\r\n Според очевидци загиналата е била клошарка, която е пресичала в района на старите гробища. Била е с качулка, заради дъжда и вятъра вероятно не е чула и видяла приближаващия се влак. Ударена е в главата и е починала на място, разказаха очевидци на трагедията, предаде БНР. \r\n\r\n Заради огледа се очаква влакът да се забави с близо 3 часа. В района на инцидента често пресичат граждани, мястото не е регламентирано, няма прелез, а точно там се събират двете железопътни линии от Тулово и от Бургас.  \r\n \n\t\t\t\t\t\t", "date": "2018.11.28", "title": "Влак блъсна и уби жена край Стара Загора"}
{"url": "http://www.bnews.bg/article/252785-rumen_gechev_sluginazhat_na_balgarskite_upravnitsi_dovede_do_tova_che_nie_sega_shte_klechim_na_trabata_da_chakame_gazta_prez_turtsiya", "text": "\n Не е нормално да има среднощни заседания и бюджетите да се приемат в 3 – 4 часа сутринта, каза в предаването „Тази сутрин” по bTV депутатът от БСП – Румен Гечев. Според него този бюджет не гарантира икономическо развитие на България и прилича на безпилотно летене. Депутатът  определи правенето на българското законодателство като „швейцарско сирене“. \r\n\r\n Гечев критикува управляващите, че не са обвързали бюджет 2019 с икономическия растеж. „Тази година те до края на септември не бяха изпълнили бюджета за 2018 г. за капиталови разходи с близо 70%. Тоест те са лишили българската икономика от капиталови средства, които те са заложили в техния бюджет. И сега правят същото през 2019 г., което е абсолютно неприемливо, тъй като за да бъде бюджетната политика обвързана с икономиката, тя трябва да отговаря на изискванията на т. нар. „фискална политика“, тоест да стимулира растежа. Нещо, което не виждаме в този бюджет“, поясни Гечев. \r\n\r\n „В България бюджетът се приема в последните години по един удивителен начин. Унгария си приеха бюджета в средата на годината. В Унгария, Чехия, Полша, както казваме, хората имат по три месеца обсъждане на бюджета. Тука правителството хвърли бюджета в последния възможен ден, съгласно закона, в последния срок и за 3 – 4 дни претупа в комисиите без никакви обсъждания, без взимането на мнението на професионалисти и на различни организации. И най-страшното е, че освен че се претупва бюджета и се хвърля в последния момент, както всички други закони, качеството на нашето законодателство е трагично в резултат на тези процедури, така и по отношение на среднощните заседания“, каза депутатът от БСП Румен Гечев. \r\n\r\n „Цената на българския слугинаж на нашите управници е изключително голяма. Проектът „Белене“ е заложен от 80-те години, вече сме 2018 г. Другите страни и народи си откриват други реактори. Г-н Борисов обикаля други страни и реже ленти на други големи обекти в Турция. А нашия обект той веднъж го нарича „прекрасен енергиен обект“, след това го нарича „гьол в Белене“. Сега май ще се окажем в ситуация, в която българският премиер ще изпрати телеграма на новата турска ядрена централа от „гьола в Белене“ или ще поздрави г-жа Меркел за вторите две тръби от Русия към Германия за газопровод, докато беше убит „Южен поток“. Вместо с „Южен поток“ ние да подаваме газ към Турция, ние да взимаме транзитните такси и да имаме стратегическо предимство, слугинажът на българските управници доведе до това, че ние сега ще клечим на тръбата да чакаме газта през Турция“, коментира депутатът темата за големите енергийни проекти и какво ще се случи с „Турски поток“. \r\n\r\n Според него това, че не сме изпълнили изискванията на Европа, е оправдание на управляващите. Той посочи, че причината е, че Вашингтон си има стратегически интереси през Брюксел и че са „натискали“ българското правителство като най-слабо звено в Източна Европа. Депутатът каза, че Международната атомна агенция е тази, която може да даде лиценз за строителство на АЕЦ „Белене“, а не Еврокомисията. \r\n \n\t\t\t\t\t\t", "date": "2018.11.28", "title": "Румен Гечев: Слугинажът на българските управници доведе до това, че ние сега ще клечим на тръбата да чакаме газта през Турция"}
{"url": "http://www.bnews.bg/article/252786-evroparlamentat_shte_iska_ekstraditsiyata_na_nikola_gruevski_ot_ungariya", "text": "\n Очаква се, че преди дебатите и гласуването на резолюцията на Европейския парламент по доклада на Комисията за напредъка на Република Македония, мнозинството евродепутати ще подкрепят поправката, в която се иска екстрадиция на бившия македонски премиер Никола Груевски от Унгария, пише скопският вестник \"Слободен печат\". Заместник-министърът на външните работи на Македония Андрей Жерновски в очакване на това гласуване осъществява тези дни многобройни срещи с евродепутати от всички политически групи в Европейския парламент. Той заяви, че очаква поправката на социалдемократите да получи подкрепа на гласуването в четвъртък, пише \"Слободен печат\", цитиран от БТА. \r\n\r\n Миналата седмица поправки внесоха социалдемократите и зелените, но поправката на зелените е по-остра към правителството на Виктор Орбан, отбелязва скопският вестник. Изданието пише, че получаването на убежище в Унгария и исканията за екстрадиция на Груевски засега не са предизвикали бурни реакции в Брюксел, особено в Европейската комисия и сред страните-членки, а според Жерновски този въпрос няма да се отрази на македонските евроатлантически аспирации. \r\n\r\n Скопските издания съобщават, че с 62 гласа \"за\" македонският парламент снощи е отнел депутатския имунитет на Никола Груевски. На заседанието не присъствали депутатите от опозиционната ВМРО-ДПМНЕ, почетен председател на която бе Груевски. \r\n\r\n Нямам време да дишам, а камо ли да се срещам с Груевски, заявил унгарският премиер Виктор Орбан, отговаряйки на депутатски въпроси в унгарския парламент, пише вестник \"Нова Македония\", позовавайки се на унгарския интернет портал \"Азонали\". \r\n\r\n Сред причините за решението на Орбан да даде политическо убежище на бившия македонски премиер се посочват идеологическият му съюз с Груевски, който, както се твърди, подтикнал унгарския премиер да започне кампанията \"Стоп Сорос\". Даденото убежище може да представлява и послание към западните партньори, че Орбан не вижда причина да се подчини на интересите на Вашингтон и Брюксел, смята унгарският анализатор Петер Креко, цитиран от в. \"Нова Македония\". \r\n \n\t\t\t\t\t\t", "date": "2018.11.28", "title": "Европарламентът ще иска екстрадицията на Никола Груевски от Унгария"}
{"url": "http://www.bnews.bg/article/252791-denis_rizov_i_nataliya_simeonova_se_razvedoha", "text": "\n Официално вече са разведени музикантът Денис Ризов и водещата Наталия Симеонова. \r\n„Да, разделихме се с Наталия, вече сме разведени и не сме заедно“, каза той пред „България Днес“. \r\nНаталия и Денис вече около месец са официално разведени. Бракът им издържа десет години, но последва разлъка въпреки добрите отношения, които те запазиха и до днес. Така и не е ясно защо двамата се разделиха. Според техен близък има забъркана изневяра, но кой, на кого и кога е слагал рога за момента не е ясно. \r\nВ последните месеци имената им са замесени в различни любовни авантюри, но засега и двамата не са потвърдили в живота им да има друг човек. Факт е, че въпреки, че са разведени Натали и Ризов продължават да са в добри отношения и той се грижи за нея и дъщеря им изключително щедро. Самият Денис отрича в момента да има гадже и е категоричен, че втори път няма да мине под венчило. \r\n  \r\n \n\t\t\t\t\t\t", "date": "2018.11.28", "title": " Денис Ризов и Наталия Симеонова се разведоха."}
{"url": "http://www.bnews.bg/article/252800-razsledvat_shefa_na_politsiyata_vav_vratsa_zhivyal_na_garba_na_mvr", "text": "\n Директорът на полицията във Враца Янко Янколов е използвал неправомерно ведомствено жилище, което е ремонтирано за сметка на МВР, а всички сметки са плащани от ведомството, включително и ремонтът на апартамента.  \r\n\r\n Това се посочва в сигнал до Янколов, който в момента е обект на проверка от МВР. Сигналът е подаден от зам.-директора на ОДМВР-Враца Николай Григоров. \r\n\r\n Според изнесените факти, Янколов се настанил в жилище на МВР, за което се изисква заповед на вътрешния министър. Такава обаче нямало. За ползване на жилището той трябвало да плаща наем, както и всички текущи разходи като ток, вода, парно и такса \"Смет\". Вместо това обаче, разходите са били за сметка на МВР.  \r\n\r\n Също за сметка на дирекцията Янколов е осигурил и ремонт на апартамента, въпреки че отново според разписаните правила, това трябвало да бъде за негова сметка. \r\n\r\n След подаването на сигнала срещ него, Янколов е опитал да се изнесе скоростно от жилището. Проверяващи от МВР обаче успели да извършат проверка, докато част от вещите му били все още в апартамента. \r\n\r\n Това обаче не е единственото нарушение на Янколов. В сигнала се посочва, че той е използвал служебни автомобили „Тойота Лексус“ и „Опел Вектра“ за лични цели. Всеки петък той пътува с тях до София, където всъщност е адресната му регистрация. Янколов обаче не е изпълнил задължението си да посочи настоящия си адрес и в нарушение на закона за гражданската регистрация се е опитал да го заобиколи, като към момента не може да се установи точното му местоживеене.  \r\n\r\n В сигнала се посочва, че автомобилът навърта на ден около 440 км, тъй като шофьорът на автомобила е длъжен да го върне във Враца, след като докара началника си в София.  \r\n\r\n Твърди се, че от назначаването на Янколов на поста, атмосферата във врачанската полиция е станала тежка. Напуснали са много ръководни кадри   \r\n\r\n Старши комисар Янко Янколов беше назначен на поста от тогавашния главен секретар на МВР Младен Маринов. Той пое поста в ОДМВР-Враца от временно изпълняващият длъжността директор Цветелин Стоянов, който пък пое дирекцията след отстраняването на Димитър Газибарски, около когото също се вихреха скандали, съобши Офнюз. \r\n \n\t\t\t\t\t\t", "date": "2018.11.28", "title": "Разследват шефа на полицията във Враца, живял на гърба на МВР"}
{"url": "http://www.bnews.bg/article/252788-euractiv_karakachanov_zaharieva_i_andrey_kovachev_sa_otgovorni_za_nezakonnoto_prodavane_na_balgarski_pasporti_na_chuzhdentsi", "text": "\n Вицепремиер, министър и български евродепутат са отговорни за незаконното продаване на български паспорти на чужденци,  , предоставяйки пакет от документи, които изглежда потвърждават обвинението. \r\n\r\n Вицепремиерът Красимир Каракачанов, бившият министър на правосъдието Екатерина Захариева (сега външен министър) и евродепутатът Андрей Ковачев (от партията ГЕРБ на Бойко Борисов) са хората на най-високи постове, обвинени в извършването на измама, която позволи на хиляди чужденци да получат български паспорти срещу пари, като с тези документи предлагат безвизови пътувания в целия ЕС, съобщава информаторът. \r\n\r\n Тези твърдения бяха отправени към EURACTIV от лицето, подало сигнал - Катя Матева, бивш директор на Съвета за гражданство, орган, участващ в процеса на вземане на решения за предоставяне на българско гражданство на чужденци. Матева бе уволнена от Захариева през 2016 г., след като отказва да участва в измамата, разказва Матева. \r\n\r\n Държавната агенция за българите в чужбина участва в огромен скандал след разкритията, че е издала фалшиви удостоверения от български произход, документ, въз основа на който могат да се издават български документи за гражданство и документи за самоличност. \r\n\r\n Няма агенция, няма проблем \r\n\r\n Скандалът с паспортите срещу корупция може да свали правителството на Бойко Борисов. Ръководителят на агенцията Петър Харалампиев бе арестуван по обвинения, че е част от организирана престъпна група. А Харалампиев бе назначен по препоръка на ВМРО, партията на Каракачанов. \r\n\r\n След като разследването на агенцията продължава, еквивалентът на приблизително 285 000 евро в брой бе открит в сейф, който принадлежи на Красимир Томов, главен секретар на тази институция. Томов е в ареста, заедно с Харалампиев и още двама служители, заподозрени в участие в организирана престъпна група. \r\n\r\n В понеделник (26 ноември) . Борисов твърди, че има други институции, като министерството на правосъдието и вътрешните работи, които да изпълняват тази задача. \r\n\r\n По-късно обаче в понеделник  \r\n\r\n Нестабилна коалиция, тромави съюзници \r\n\r\n Парламентарното мнозинство в парламента на Бойко Борисов зависи от коалицията му с Обединените патриоти: Атака на Волен Сидеров, Националния фронт за спасение на България на Валери Симеонов и ВМРО - политическа партия, която твърди, че е наследник на историческия вътрешен македонски революционер Организация. ВМРО се ръководи от Красимир Каракачанов. Когато правителството е създадено през май 2017 г., Симеонов и Каракачанов са назначени за заместник министър-председатели, а Сидеров става лидер на групата на Обединения патриот в Народното събрание. На 16 ноември Валери Симеонов подаде оставка като заместник министър-председател, след седмици улични протести от страна на майки на деца с увреждания, които той обиди, и които настояха той да напусне поста си. \r\n\r\n Подалата сигналите Матева заяви пред EURACTIV, че основният източник на доходи за ВМРО, под ръководството на Каракачанов, е схемата за паспорти срещу пари, която по времето, когато тя е била в Съвета за гражданство. Тя споделя, че е казала на българската прокуратура, че Каракачанов е получил между 550 и 1500 евро за всеки македонски гражданин, получил български паспорт от тази измама. Броят на кандидатите на ден е бил 150-200, зоявила Матева пред прокуратурата. \r\n\r\n Според измамната схема македонците плащат пари, за да получат фалшив сертификат от български произход. Матева се противопоставила на измамата и блокирала над 7000 заявленияц.  Каракачанов (тогава в качеството си на председател на ВМРО) оказал натиск върху министъра на правосъдието Захариева да я уволни и да деблокира заявленията. \r\n\r\n Матева заяви, че Каракачанов е под натиск от македонци, които са платили подкупи, но са с блокирани документи и си искат парите обратно. \r\n\r\n Според Матева самата Захариева е била подложена на натиск от страна на Каракачанов и се е противопоставила в първоначално, докато евродепутатът Андрей Ковачев не организира среща на 3 юни 2016 г. с представители на българска неправителствена организация в Македония. \r\n\r\n Оттогава Захариева направила завой, казва Матева, и настоява за задоволяване на политиката на Каракачанов да дава паспорти на клиентите си. В същото време Захариева полага усилия да премахне Матева от вземането на решения и скоро я изритва от поста. \r\n\r\n Ковачев е виден български евродепутат, заместник-председател на групата на ЕНП. \r\n\r\n Матева твърди, че е предоставила достатъчно доказателства за твърденията си пред прокуратурата, но никой от тримата високопоставени служители, посочени в тази статия, не е разследван. Тя твърди, че отстраняването й и последователното игнориране на нейните свидетелски показания е част от коалиционното споразумение между Каракачанов и Борисов. \r\n\r\n Европейската комисия критикува България за прекомерните правомощия на главния прокурор, над който няма институционален надзор. Сегашният главен прокурор Сотир Цацаров се възприема като приятелски настроен към Борисов. \r\n\r\n \r\nЕURACTIV покани Каракачанов, Захариева и Ковачев да отговорят на обвиненията срещу тях. Захариева нарече изявлението на Матева \"изненада\", защото твърди, че като ръководител тя винаги е предлагала \"пълна подкрепа\". Захариева казва, че Матева отхвърлила предложението да назначи още пет служители и да въведе подобрения в Ай Ти системата. \r\n\r\n Документите, предоставени от Матева, обаче показват, че тя е казала на прокуратурата, че подобни опити \"да спомогнат за работния поток\", насочени към посредници, които имат за цел да улеснят незаконното доставяне на сертификати, а не да подобрят ефикасността на процеса. \r\n\r\n Ковачев също казва, че е изненадан от тълкуването на Матева за неговата роля. Евродепутатът заяви, че срещата, която е улеснил с българската неправителствена организация в Македония, има за цел да преодолее блокираните от нея кандидатури. По-специално, едно от заявленията се отнася до внука на историческа фигура и води до смущение. \"Жалко, че тази тема се използва за политически обвинения и дивиденти\", коментира Ковачев. \r\n\r\n Бившият посланик на България Велизар Енчев каза пред EURACTIV, че е изпратил писма до Комисията, включително до председателя Жан-Клод Юнкер, комисаря по вътрешните работи Димитрис Аврамопулос и комисаря по правосъдието Вера Журова, като предостави подробности за измамата и поиска от изпълнителната власт на ЕС да предприеме действия. Енчев твърди, че ЕС не може даси обйрне главата в обратна посока, когато европейското гражданство се предоставя по криминален начин на хиляди чужденци, които плащат подкупи. Много от тях са арестувани в чужбина за престъпления. \r\n\r\n Корупционната измама с български паспорти бе спомената накратко на стр. 19 от последния доклад на Комисията за напредъка в рамките на така наречения механизъм за сътрудничество и проверка. \r\n \n\t\t\t\t\t\t", "date": "2018.11.28", "title": "EURACTIV: Каракачанов, Захариева и Андрей Ковачев са отговорни за незаконното продаване на български паспорти на чужденци!"}
{"url": "http://www.bnews.bg/article/252787-yan_zahradil_admiriram_opita_na_nikolay_barekov_da_obedini_konservatorite_v_balgariya_ima_moyata_palna_podkrepa_snimki", "text": "\n Адмирирам опита на моя колега Николай Бареков да обедини консервативните сили в България и да изгради един общ Консервативен блок. Готов съм по всякакъв начин да го подкрепям. Съвместната ни работа ще засили възможността ЕКР да е с много висок резултат и съответно да се борим заедно за постигане на общи цели. Със сигурност през месец май 2019 година ние ще имаме една много по-силна и устойчива група в Европейския парламент. Това заяви лидерът на Алианса на европейските консерватори и реформисти /АКРЕ/ и водещ кандидат на Групата на европейските консерватори и реформисти /ЕКР/ за председател на Европейската комисия /ЕК/ на общите европейски избори през май 2019 година Ян Захрадил по време на конференция, която се проведе в Брюксел и чийто домакин бе Николай Бареков. \r\n\r\n На форума присъстваха десетки представители на акадимичните общности в България. Сред тях имаше студенти и професори от Университета за национално и световно стопанство /УНСС/, Технически университет – София /ТУ-София/ и Университета по библиотекознание и информационни технологии /УНИБИТ/. „Заради моите усилия и тези на българската консервативна общност да се създаде една силна коалиция за изборите за Европейски парламент, Ян Захрадил посети няколко пъти България, последният път беше по моя покана на една съвместна конференция с колегата Волен Сидеров, на която ние представихме нашата визия за един бъдещ Консервативен алианс и съюз“, припомни Николай Бареков и обяви, че лидерът на АКРЕ ще участва в кампанията за европейските избори в цяла Европа, включително и в България. \r\n\r\n В тази връзка българският евродепутат сподели, че в рамките на посещението на лидера на „Атака“ Волен Сидеров в Брюксел заедно са провели поредица от важни срещи с ключови представители на консерваторите. Лични разговори са били проведени със съпредседателя на Групата на Европейските консерватори и реформисти професор Решард Легутко и с генералния секретар Франк Барет. „На тези срещи дискутирахме бъдещето на Консервативен алианс, както в България, така и в Европа“, разкри още Бареков по време на конференцията. Евродепутатът обясни пред академичните общности и защо е толкова необходимо консерваторите в България да излъчат най-малко три мандата на предстощите европейски избори – първо, защото след Брекзит Групата на ЕКР ще загуби двайдет британски консерватори и второ, защото държавата ни ще получи „огромен излаз в европейските институции“. \r\n\r\n Бареков обоснова своята теза, като отбелзява, че в другите две големи партии (ПЕС и ЕНП) българските делегации се губят, тъй като самите партии са големи като обем. „Групата на ЕНП в този мандат беше над триста човека, сред които само шест български представители“, припомни той и отбелязя, че ако в една група от сто души, каквато се очаква да бъде тази на консерваторите, България е представлявана от трима, четирима или петима евродепутати, това ще предаде тежест на нашите представители и възможност на България за първи път в своята история да има заместник-председател, а при правилно разиграни карти – и председател на ЕК. \r\n\r\n Бареков отбеляза, че именно това са причините с Волен Сидеров да си поставят като цел между три и пет мандата за престоящия вот. Когато източноевропейци вземат най-високите длъжности в тези институции, те ще имат значително по-голяма чуваемост към социалните проблеми на Европа, убеден е евродепутатът. В тази връзка той припомни, че в този мандат беше направен първият пробив – „Доналт Туск, макар и представител на коалицията от Полша, оглави Европейския съвет и за първи път има кандидат за председател на ЕК от Източна Европа в лицето на Ян Захрадил“. \r\n\r\n Бареков разкри също така, че в кулоарите на Европейския парламент все по-усилено се коментира през последните седмици, че кампаниите на европейските политически формации, които кандидатстват, трябва да се подредят по такъв начин, че новият парламент да започне с незабавни реформи на европейските уредби, в това число и на Европейската Конституция. \r\n\r\n „Ако ние не променим основните договори, проблемите ще се задълбочат и накрая нещата ще завършат с Европа на три скорости, а това означава краят на Европа“, прогнозира евродепутатът.   \r\n\r\n \r\n\r\n В края на форума лидерът на Алианса на европейските консерватори и реформисти Ян Захрадил бе удостоен с почетен знак \"Ябълка на мъдростта и познанието\" от ректорското ръководство на УниБИТ. Причината - активната му позиция за ролята на младите хора за бъдещето на Обединена Европа и за принос към Университетската младежка академия за управление на знания. Наградата му бе връчена тържествно от професор Иван Гарванов и доцент Тереза Тренчева. \r\n \n\t\t\t\t\t\t", "date": "2018.11.28", "title": "Ян Захрадил: Адмирирам опита на Николай Бареков да обедини консерваторите в България, има моята пълна подкрепа (СНИМКИ)"}
{"url": "http://www.bnews.bg/article/252781-kakvi_sa_pravata_na_balgarite_v_angliya_sled_brekzit_vizhte_kakvo_kazvat_ot_posolstvoto_ni", "text": "\n В българското посолство в Лондон се проведе информационна среща за българските граждани на територията на Обединеното кралство за техните права след Брекзит и схемата за кандидатстване за „статут на уседналост“. Присъстващите българи получиха уверения от служители на британските ведомства, ангажирани в този процес, че нямат основания за притеснения за съблюдаването на правата им дори и в случай на излизане от ЕС без сделка.  \r\n\r\n Посолството ни организира този семинар съвместно с министерството за Брекзит и министерството на вътрешните работи. Заместник-министърът за Брекзит Робин Уокър отговори на въпроса дали българите трябва да се притесняват за получаването на така наречения „статут на уседналост“ и да побързат след обявената дата за Брекзит – 29 март 2019 година: \r\n\r\n \"Тези, които са граждани на ЕС, които са тук легитимно, независимо дали са с техните семейства, дали работят или учат, ще бъдат защитени от сключеното споразумение, а това означава, че ще имат право на „статут на уседналост“. Няма нужда да се бърза. Те ще имат две години след напускането на ЕС да уредят този статут и дори допълнителен гратисен период след преходния период“.   \r\n\r\n Служители на двете ведомства запознаха българските граждани с процедурата и необходимите документи. Те отговориха изчерпателно на многото зададени въпроси и за напълно конкретни случаи. На срещата присъстваше и българският заместник-министър по труда и социалната политика Зонрица Русинова. На въпроса как гледа българското правителство на целия този процес, тя отговори: \r\n\r\n \"Първото нещо, което трябва да кажем, е, че интересът на българското правителство е да запази правата на всички хора, които живеят и работят във Великобритания по възможно най-добрия начин за тях и в техен интерес. Преговорният процес беше изключително труден и ние като председател на Еевропейския съвет през първите 6 месеца на тази година водихме част от тези преговори. За нас, като страна-членка, е удовлетворително наистина, че ЕС успя да приеме в неделя споразумението“. \r\n\r\n Още подобни семинари се предвиждат и на други места както в Обединеното кралство, така и в България,съобщи БНР. \r\n \n\t\t\t\t\t\t", "date": "2018.11.28", "title": "Какви са правата на българите в Англия след Брекзит? Вижте какво казват от посолството ни!"}
{"url": "http://www.bnews.bg/article/252780-minyori_i_energetitsi_izlizat_na_miting_v_zashtita_na_rabotnite_si_mesta", "text": "\n Миньори и енергетици от „Марица-изток\" излизат в защита на работните си места на митинг в Раднево, организиран от КНСБ, съобщава БНТ. \r\n\r\n Те настояват за позиция на държавата за осигуряване бъдещото развитие на Комплекса \"Марица-изток\", който осигурява 45% от електроенергията в страната. Миньорите искат нова енергийна стратегия с хоризонт от 2030-та до 2050-та година. \r\n\r\n Поскъпването на въглеродните емисии, на база Парижкото споразумение, би довело до закриването на над 100 000 работни места. Това се казва в отворено писмо до президента Румен Радев. Предстои държавният глава да защити българската позиция на среща в Катовице, Полша. На протеста се очаква да присъства и министърът на енергетиката Теменужка Петкова. \r\n\r\n В сутрешния блок на БНТ от синдиката казаха, че има неяснота за бъдещето. Те настояват за ясна държавна политика за това какво ще се случва в кратки срокове. Предстои те да подпишат декларация, в която да представят исканията си на Министерството на енергетиката. \"Ние сме основната мощност, която произвежда светлото и топлото за държавата\", коментираха от КНСБ. По техни данни комплексът произвежда до 60% от енергията през четирите зимни месеци. \r\n\r\n Според енергийния министър Теменужка Петкова обаче, управляващите имали чудесен диалог с миньорите и държавата нямало да закрие въгледобивните мини. Щом се стига до протести, на диалога явно нещо му куца. \r\n \n\t\t\t\t\t\t", "date": "2018.11.28", "title": "Миньори и енергетици излизат на митинг в защита на работните си места"}
{"url": "http://www.bnews.bg/article/252782-poroshenko_opana_detsa_da_kopayat_okopi_gotvyat_se_za_voyna_s_rusiya_video", "text": "\n В Украйна изтекоха последните часове мирен живот. От днес в редица райони, които граничат с Крим и Донбас се въвежда военно положение. \r\n\r\n В интервю пред 3 централни украински тв канала президентът Петро Порошенко обяви вчера, че над страна е надвиснала заплаха от пълномащабна война, която може да започне всеки момент. Причината за това е продължаващото струпване, по думите на Порошенко, на руски войски и бойна техника, по границата с Украйна, предаде БЛИЦ. \r\n\r\n В цяла Украйна се забелязва повишаване на напрежението, хората, вслушвайки се във воинствените речи на политиците, са в тревожно очакване на началото на голяма война. На места вече се готвят за ожесточени сражения.  \r\n\r\n В Мариупол също ще бъде въведено военно положение по силата на указа на Порошенко. И първо го усетили на гърба си децата. Повече от 60 сирачета от приюта \"Република Пилигрим\" били откарани да копаят окопи за украинските военни на брега на Азовско море. \r\n\r\n \r\n\r\n \r\n  \r\n \n\t\t\t\t\t\t", "date": "2018.11.28", "title": "Порошенко опъна деца да копаят окопи, готвят се за война с Русия! (ВИДЕО)"}
{"url": "http://www.bnews.bg/article/252784-tramp_plashi_putin_da_nyama_sreshta_mezhdu_tyah_zaradi_ukrayna", "text": "\n Президентът на САЩ Доналд Тръмп заяви, че може да отмени планираната среща с руския президент Владимир Путин по време на срещата на върха на Г-20 в Аржентина заради случилото се в Керченския проток, предадоха световните агенции. \r\n\r\n В интервю за в. \"Вашингтон пост\" Тръмп заяви, че очаква \"пълен доклад\" от своя екип по национална сигурност във връзка с инцидента. \r\n\r\n В неделя Русия откри огън срещу украински военни кораби, след което задържа плавателните съдове и екипажите им близо до Крим - анексиран от Москва през 2014 г. \r\n\r\n Тръмп каза, че докладът ще има решаващо значение за това дали ще се срещне с Путин. \"Не харесвам тази агресия. Изобщо не искам тази агресия\", заяви той. \r\n\r\n Американският президент би следвало да се срещне с руския си колега в кулоарите на срещата на върха на Г-20 в Буенос Айрес, която ще се състои в петък и събота. Съветникът на Тръмп по въпросите на националната сигурност Джон Болтън заяви пред журналисти, че на срещата с Путин ще бъдат обсъдени темите за сигурността, контрола над въоръжаването, Близкия изток и Украйна. \r\n\r\n Междувременно говорителката на държавния департамент Хедър Науърт заяви, че САЩ очакват европейските страни да окажат по-голяма подкрепа на Украйна в нейната борба с Русия за Крим, да наложат по-строги санкции и да преосмислят подкрепата си за газопровода \"Северен поток 2\". \r\n\r\n От днес Украйна е във военно положение с продължителност 30 дни. \r\n\r\n Русия засили драстично военното си присъствие на украинската граница, заяви  украинският президент Петро Порошенко и предупреди за заплаха от \"тотална война\" с Москва. \r\n\r\n \"Броят на танковете в (руските военни) бази, намиращи се по границата ни, се е утроил\", заяви Порошенко пред три украински телевизии. \"Броят на военните части, разположени по протежение на границата ни, е нараснал драстично\", допълни той. \r\n\r\n Вчера градският съд на Керч постанови мярка задържане под стража и за тримата моряци, които бяха ранени при инцидента в Керченския проток и сега са в болница в Керч, предаде ТАСС. Те ще останат в ареста за два месеца. \r\n\r\n По-рано съд в Симферопол постанови мярка задържане под стража за два месеца за още 12 моряци от военноморските сили на Украйна, намирали се на трите кораба, замесени в инцидента в протока. \r\n\r\n Същевременно в телефонен разговор с германския си колега Хайко Маас дипломат номер едно на Русия Сергей Лавров призова Берлин да повлияе на Киев, за да бъдат предотвратени нови провокации след инцидента в Керченския проток, предаде ТАСС. \r\n \n\t\t\t\t\t\t", "date": "2018.11.28", "title": "Тръмп плаши Путин да няма среща между тях заради Украйна"}
{"url": "http://www.bnews.bg/article/252783-bivsh_zam_vatreshen_ministar_balgariya_chupi_klasatsiyata_na_es_v_useshtaneto_za_prestapnost_i_strah_ot_nasilie", "text": "\n Има много голямо недоверие на хората към институциите, свързано с престъпността, заяви в предаването „Преди всички“ на БНР бившият зам.-министър на вътрешните работи Филип Гунев. Той посочи, че страхът от престъпността е много голям още от средата на 90-те години: \r\n\r\n „Страхът от престъпления се дължи на много фактори, започвайки от огромните нива на престъпност през 90-те, но също и недоверие в институциите – недоверие, че ще те опазят или че ще има наказание за престъпността“.  \r\n\r\n Гунев даде пример, че убийствата през миналата година са били двойно по-малко, отколкото през 80-те години.  \r\n\r\n „А сега всеки остава с впечатление, че сега едва ли не се извършват убийства всяка седмица, всеки ден, гледайки новините. Всъщност реалността е по-различна“, подчерта бившият заместник-вътрешен министър. По думите му същото се отнася и за катастрофите. Според него отчасти медиите играят роля в създаването на страховете у хората. \r\n\r\n Повод за коментара на Гунев е изследване на Евростат, оповестено вчера. Според него България чупи класацията на ЕС в усещането за престъпност и страх от насилие. Изследването е за 2017 година. Проучването цели да определи какъв дял от населението е бил изправен пред престъпление, насилие или вандализъм. Страната ни е на върха в черната класация. \r\n\r\n Според Филип Гунев политиците трябва да се притесняват от тези изследвания, защото те са индикатор за това, че проблемът е в доверието към тях.  \r\n \n\t\t\t\t\t\t", "date": "2018.11.28", "title": "Бивш зам. вътрешен министър: България чупи класацията на ЕС в усещането за престъпност и страх от насилие"}
{"url": "http://www.bnews.bg/article/252778-vizhte_kakva_e_mrachnata_prognoza_na_sinoptitsite_i_v_koi_oblasti_e_v_sila_oranzhev_kod", "text": "\n Днес в Северна България и високите полета ще вали сняг и ще се образува снежна покривка. \r\n\r\n В по-голямата част от Южна България дъждът ще се примесва и ще преминава в сняг. Ще духа умерен, в Източна България силен до бурен север-североизточен вятър и в Добруджа, Лудогорието и по планинските проходи ще има снежни виелици и ще се образуват преспи и навявания. Застудяването ще продължи и в по-голямата част от страната температурите ще са с обратен дневен ход. Това сочи прогнозата на дежурния синоптик Красимир Стоев от НИМХ. \r\n\r\n Атмосферното налягане е значително по-ниско от средното за ноември – от север бързо ще се повишава. Сутринта температури ще са минус 2 - 0° в Северна България до 4-8° в Южна България, а към 14 часа: минус 4 - минус 2° в Северна България и по високите полета, 2-4° в Горнотракийската низина. През нощта срещу четвъртък снеговалежите ще продължат, значителни ще са в Южна България и там ще се образува снежна покривка с изключение на крайните югозападни райони. В Северна България снеговалежите ще отслабнат. \r\n\r\n Над планините ще е облачно, ще вали сняг. По старопланинските проходи ще има снежни виелици и ще се образуват навявания. Ще духа силен вятър от изток-североизток. Ще застудява и на 1200 метра максималната температура ще е около минус 2°, на 2000 метра – около минус 5°. По Черноморието ще духа силен и бурен северен вятър. Ще има валежи, като по северното крайбрежие дъждът ще премине в сняг. Температурите ще се понижават и към 14 часа ще бъдат от минус 2 – 0° по северното крайбрежие до 6-8° по южното. Температурата на морската вода е 10-13°. Вълнението на морето ще бъде 4-5 бала. \r\n\r\n За 28 ноември е в сила оранжев и жълт код за обилни валежи от дъжд и сняг, а на места и за бурен вятър. \r\n\r\n За 6 области на Североизточна и Източна България е в сила оранжев код за сняг, поледици и бурен вятър. Предупреждението е за: Разград, Търговище, Шумен, Добрич, Варна и Бургас. В Източна България, Добруджа и Лудогорието и по планинските проходи ще има снежни виелици и ще се образуват преспи и навявания. За останалите области на страната е обявен жълт код. За 7 области на страната предупреждението е заради очаквани валежи от сняг: Видин, Монтана, Враца, Плевен, Перник, София-град и Област София. За 10 области жълтият код е обявен заради очаквани валежи от дъжд и сняг. Това са: Кюстендил, Благоевград, Пазарджик, Пловдив, Смолян, Стара Загора, Хасково, Кърджали, Сливен и Ямбол. За областите Ловеч, Габрово, В. Търново, Русе и Силистра жълтият код е за сняг и бурен вятър. \r\n  \r\n \n\t\t\t\t\t\t", "date": "2018.11.28", "title": "Вижте каква е мрачната прогноза на синоптиците и в кои области е в сила оранжев код!"}
{"url": "http://www.bnews.bg/article/252779-taksimetrovite_shofyori_izlizat_na_protest_pod_prozortsite_na_fandakova", "text": "\n Таксиметрови шофьори в София излизат днес на мирен протест пред сградата на Столичната община. Основното им искане е незабавна актуализация на максималната и минималната цена за километър превоз, както и преразглеждане на местата на съществуващите стоянки. Протестът е организиран от Националният таксиметров синдикат и подкрепен от няколко организации на превозвачи и водачи в България. \r\n\r\n Водачите настояват Столичен общински съвет да определи максимални и минимални цени за тексиметровия превоз на пътници за км пробег.  По закон тарифите, валидни за територията на всяка община, се определят именно от местния парламент. \r\n\r\n Според таксиметровите шофьори ниските цени, които в момента се държат на пазара, влошават услугите и позволяват нелоялна конкуренция в бранша. Водачите искат да бъдат чути при формирането на цената, защото се опасяват от злоупотреба на компаниите с голям пазарен дял в столицата. \r\n\r\n Те настояват и за незабавно актуализиране на местоположението на таксиметровите стоянки в София. Според тях, на много места стоянките са нефункционални и трябва да се преразгледа тяхното съществуване. \r\n\r\n В същото време водачите очакват активни действия от страна на Столична община, за ограничаване на паркиращите частни коли на техните стоянки. Протестиращите настояват те да се вдигат с репатрак.  \r\n\r\n Не на последно място таксиметровите шофьори настояват за разрешение да се движат в бус-лентите, в случаите когато превозват пътници. Така според тях ще се облекчи трафика в столицата, а и услугата няма да се оскъпява излишно заради задръстванията.  \r\n \n\t\t\t\t\t\t", "date": "2018.11.28", "title": "Таксиметровите шофьори излизат на протест под прозорците на Фандъкова!"}
