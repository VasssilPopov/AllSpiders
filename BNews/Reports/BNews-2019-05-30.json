{"url": "http://www.bnews.bg/article/261270-evrohold_tarsi_finansirane_ot_3_zapadni_banki_za_sdelkata_s_chez", "text": "\n \"Еврохолд\" ще използва финансиране от три западни банки за придобиването на българските активи на ЧЕЗ, съобщи ръководителят на холдинга Асен Христов в интервю за \"Лидове новини\", цитирано от БНР. \r\n\r\n Журналистът на чешкото издание Ондрей Кутник е бил в България заедно с колеги от други чешки медии на посещение, организирано заради сделката. \r\n\r\n В интервюто за \"Лидове новини\", председателят на Надзорния съвет на \"Еврохолд\" Асен Христов обяснява, че са водени разговори със седем банки, пет от които са изразили готовност да финансират покупката на българските активи на ЧЕЗ. Избрани са три от тези банки, които са западни и са в топ 10. \r\n\r\n От публикацията става ясно, че \"Еврохолд\" възнамерява да използва одиторските услуги на \"Грант Торнтон\", както и експертизата на руската \"Ренесанс Кепитъл\". Христов обаче подчертава, че тя няма да участва с финансиране в сделката. \r\n\r\n Интервюто е озаглавено с цитат от Асен Христов: \"Политиците стрелят по ЧЕЗ\", а материалът репортажно - как от високия етаж от офиса си Христов вижда София на дланта си, а в активите му липсва единствено ЧЕЗ. Христов е представен като един от най-влиятелните бизнесмени, който има близки познанства в политическите кръгове. Попитан дали познава Цветан Цветанов, Христов подчертава, че го е срещал преди години, но познава много хора, което не означава, че се вижда с тях. \r\n\r\n Кутник отбелязва, че целият борд на директорите на \"Еврохолд\" не са пропускали възможност да подчертаят, че при тази сделка \"няма руски пари и руско влияние\". \r\n \n\t\t\t\t\t\t", "date": "2019.05.30", "title": "\"Еврохолд\" търси финансиране от 3 западни банки за сделката с ЧЕЗ"}
{"url": "http://www.bnews.bg/article/261264-svetovnata_1_otnovo_pokaza_harakter_na_rolan_garos", "text": "\n Наоми Осака върви по трънлив път към трета поредна купа в турнир от Големия шлем - този път \"Ролан Гарос\" Световната №1 отново изживя тежки мигове на корта, но оцеля, обърна мача срещу Виктория Азаренка и продължава в надпреварата. Японката победи с 4:6, 7:5, 6:3, за да запази жива надеждата за успех в Париж. \r\n\r\n Осака влезе в турнира като фаворит, след като спечели последните две надпревари от Шлема - US Open 2018 и Australian Open 2019. \r\n\r\n Но в миналия кръг я измъчи Ана-Каролина Шмиедлова (Словакия), като Осака дори се разплака на корта, а сега дойде ред на нови драми срещу двукратната шампионка Азаренка. \r\n\r\n Тя спечели първия сет и водеше с 4:2 във втория, като изглеждаше, че лидерката в ранглистата е на път към отпадане. Наоми се вдигна, обърна тази втора част, а с това и мача. \r\n\r\n Други резултати при жените: \r\n\r\n Екатерина Александрова (Русия) - Саманта Стоусър (Австралия) 3:6, 6:1, 6:4 \r\n\r\n Алиона Задойнов (Испания) - Сорана Кирстеа (Румъния) 7:6, 7:6 \r\n\r\n Аманда Анисимова (САЩ) - Арина Сабаленка (Беларус) 6:4, 6:2 \r\n\r\n Ашли Барти (Австралия) - Даниеле Колинс (САЩ) 7:5, 6:1 \r\n\r\n Белинда Бенчич (Швейцария) - Лаура Зигемунд (Германия) 4:6, 6:4, 6:4 \r\n\r\n София Кенин (САЩ) - Бианка Андрееску (Канада), отказване на канадката. \r\n\r\n    \r\n \n\t\t\t\t\t\t", "date": "2019.05.30", "title": "Световната №1 отново показа характер на \"Ролан Гарос\""}
{"url": "http://www.bnews.bg/article/261265-ogranichavat_vremenno_dostapa_do_registri_na_agentsiyata_po_vpisvaniyata_prez_yuni", "text": "\n Достъпът на някои регистри на Агенцията по вписванията ще бъде ограничен в определени дни на юни, като целта оптимизацията на компютърните системи и програмните продукти, съобщават от агенцията. \r\n\r\n Като първи етап от планираното оптимизиране, в периода от 15.00 ч. до 18.30 ч. на 1 юни 2019 г. (събота), както и на 8-9 юни 2019 г. (събота/неделя) и 15-16 юни 2019 г. (събота/неделя) електронните услуги, предоставяни от Имотен регистър, Търговски регистър, Регистър БУЛСТАТ и Регистър на имуществените отношения на съпрузите няма да бъдат достъпни. \r\n\r\n Потребителите на електронните услуги, ще бъдат допълнително уведомени, на официалния сайт на Агенцията по вписванията за точното времетраене на спиранията, за датите 8-9 и 15-16 юни 2019 г. \r\n\r\n Периодите и времетраенето на процедурите, в които ще се извършват действията по оптимизация, са съобразени с очакваните натоварвания на системите. \r\n\r\n Първият етап от планираното оптимизиране е предвиден непосредствено след края на кампанията за деклариране на действителните собственици - 31 май и възможно най-отдалечен от пика на кампанията по подаване на годишни финансови отчети - 30 юни, пише в съобщението. \r\n \n\t\t\t\t\t\t", "date": "2019.05.30", "title": "\r\nОграничават временно достъпа до регистри на Агенцията по вписванията през юни"}
{"url": "http://www.bnews.bg/article/261271-silna_gradushka_udari_tryavna_darvo_padna_varhu_mikrobus", "text": "\n Силна градушка удари Трявна. Дърво падна върху малък микробус. За щастие, вътре не е имало хора. Пострадала е и жп линията в района. Прекъснато е движението на влаковете.  \r\n\r\n По първоначална информация, пострадали хора няма. Щетите обаче вероятно са значителни. \r\n\r\n Към 17 ч. времето в страната е сравнително спокойно. Вали слаб дъжд на отделни места. В следващите часове, обаче, все още ще има условия за краткотрайни валежи и градушки в Западна и Централна България. \r\n \n\t\t\t\t\t\t", "date": "2019.05.30", "title": "Силна градушка удари Трявна, дърво падна върху микробус"}
{"url": "http://www.bnews.bg/article/261257-nova_pasarelka_na_rusenskiya_key_e_v_protses_na_izpitvane", "text": "\n Нова пасарелка на кея в Русе е в процес на изпитване. Това съобщиха от общинската управа, след като днес кметът на града Пламен Стоилов и заместник-кметът по устройството на територията Димитър Наков са инспектирали напредъка по проекта \"Интегрирана система за градски транспорт на гр. Русе - 2 етап\", изпълняван по оперативната програма \"Региони в растеж\". \r\n\r\n Двамата са посетили новата пасарелка, свързваща булевард \"Придунавски\" с кея, където се извършват действия по изпитване на конструкцията. Съгласно техническия проект се изследват хоризонталните и вертикалните деформации на определени места. \r\n\r\n По думите на Наков, след като се направи анализ на резултатите от деформационните процеси и те отговарят на нормите, ще се пристъпи към довършителните дейности. Те включват доизграждане на парапета, осветлението и повърхностния слой на настилката. \r\n \n\t\t\t\t\t\t", "date": "2019.05.30", "title": "Нова пасарелка на русенския кей е в процес на изпитване"}
{"url": "http://www.bnews.bg/article/261268-ruska_kompaniya_plashta_bonusi_na_sluzhitelkite_da_nosyat_kasi_poli", "text": "\n Руска компания бе остро разкритикувана, че предложила на служителките си парични бонуси, за да носят поли или рокли на работа, предаде Би Би Си, цитирана от БНР. \r\n\r\n \"Татпроф\", производител на алуминий, организира \"маратон по женственост\" до 30 юни. На дамите, които носят рокля или пола не по-дълга от 5 см над коляното получават по 100 рубли ($1,50) допълнително към дневната си надница. За да получат бонуса, служителките трябвало да изпращат снимка на компанията. \r\n\r\n Мнозина потребители на социалните медии осъдиха това \"ужасно отношение към жените\". Компанията, доставчик за зимната Олимпиада 2014 в Сочи и за световното първенство по футбол 2018, отхвърли обвинения в сексизъм. \r\n\r\n \"Целта ни е да внесем светлина в нашите работни дни\", заяви неин говорител. \r\n \n\t\t\t\t\t\t", "date": "2019.05.30", "title": "Руска компания плаща бонуси на служителките да носят къси поли"}
{"url": "http://www.bnews.bg/article/261259-mazh_se_samozapali_blizo_do_beliya_dom_video", "text": "\n Мъж, идентифициран като Арнав Гупта, се запали край Белия дом и почина по-късно в болница, съобщи полицията във Вашингтон, цитирана от Ройтерс. \r\n\r\n Инцидентът е станал вчера на обяд в Елипсата - популярен сред туристите парк между Белия дом и Вашингтонския монумент. \r\n\r\n На кадрите, публикувани в социалните мрежи, се вижда мъжът, който се запалва и разхожда на поляната до монумента на Вашингтон, докато полицията се опитва да потуши огъня с пожарогасител. \r\n\r\n Предполага се, че е носил защитен костюм. В болницата е приет с 85 процента изгаряния, където през нощта е починал.  \r\n\r\n Това е втори подобен случай през последните два месеца. По-рано мъж, придвижващ се с електрически скутер за инвалиди, беше приет в болница, след като запали якето си пред оградата на Белия дом. \r\n\r\n \r\n\r\n   \r\n \n\t\t\t\t\t\t", "date": "2019.05.30", "title": "Мъж се самозапали близо до Белия дом (ВИДЕО)"}
{"url": "http://www.bnews.bg/article/261261-gergana_pasi_osadi_paparatsite_na_nikoleta", "text": "\n Гергана Паси осъди фотографи от предаването \"Папараци\", по времето, когато водеща бе Николета Лозанова. За това съобщи самата тя. Семейство Паси бяха разтревожени от факта, че две коли ги преследват непрестанно. Публикуваха във Фейсбук снимки на евентуалните преследвачи и потърсиха помощ от властите. В крайна сметка на първа инстанция съдът решава, че личното им пространство е нарушено.  \r\n\r\n Делото идва след подадена жалба в полицията. Семейство Паси печелят първия тур.  \r\n\r\n \"Свободата на медиите срещу свободите на личността Софийският районен съд поставя началото на българска съдебна практика по делото Гергана Паси срещу \"Папараци\" С признателност за тихата, професионална защита на адвокат Александър Кашъмов. Едва ли си спомняте онази сага от преди 4 години, в която моето семейство беше следено в продължение на седмици, различни коли паркираха пред дома ни, следяха ни на частни и публични събития, във фризьорски салон, в автомивката, на светофара, на летището... В продължение на повече от месец нито на мен, нито на Соломон ни хрумна дори и за секунда, че това са \"журналисти\". Но пък всяка друга болна мисъл мина през главите ни - от \"Наглите\" и \"Недосегаемите\", през трафиканти на дрога, до обикновени крадци на апартаменти. Започнахме да отменяме ангажименти, за да сме при децата, наложи се да аташираме човек към малките през деня, да се чуваме много по-често с учителите в детската градина, с бабите и дядовците и пр. Описвам тези подробности, за да стане ясно, че това не беше каприз или \"мрънкане на публични хора\", а вопъл на нормален човек, когато личната му свобода е превзета с комерсиални цели, без да е налице сериозен обществен интерес\" жалва се Гергана Паси в личния си профил.  \r\n\r\n \"Колизията между основните права и свободи на различните граждани е регламентирана чрез общия правен принцип, възпроизведен в чл.57 от КРБ, недопускащ злоупотреба с права и тяхното упражняване, ако то накърнява права или законни интереси на други. В частност свободата на словото и печата и другите средства за масова информация следва да бъде разглеждана като своеобразен балансьор между правата на личността и интереса на обществото да бъде информирано, като при постигане на изискуемия законен баланс следва да се еднакво добре защитени и правата на личността, и правата на обществото... Публиката няма правно защитим интерес да се осведомява за неща от личния живот на лицето, независимо, че е същото е публична личност. Дори такъв интерес да е налице, публикуване на информация с комерсиална цел следва да се подчини на правото на личен живот\", пише в решението си Софийския районен съд.  \r\n \n\t\t\t\t\t\t", "date": "2019.05.30", "title": "Гергана Паси осъди папараците на Николета"}
{"url": "http://www.bnews.bg/article/261266-bdzh_podaryava_bezplatno_patuvane_na_detsata_po_sluchay_1_yuni", "text": "\n По повод Международния ден на детето БДЖ и тази година ще спази добрата си традиция и ще подари безплатно пътуване на всички български деца на възраст до 14 години, съобщиха от превозвача. \r\n\r\n Младите пътници могат да се възползват от тази възможност от 00.00 ч. до 24.00 ч. на 1 юни във всички пътнически и бързи влакове /2-ра класа/. При условие, че пътуването започва с нощен влак, който заминава преди 24.00 ч. на 1 юни, безплатното пътуване важи до пристигането на влака в крайната гара на следващия ден. \r\n\r\n На празничния ден безплатното пътуване за децата до 14 години ще важи и за влака по маршрута Пловдив - Одрин - Пловдив. \r\n\r\n Възрастта на децата се удостоверява с копие на акт за раждане или друг документ доказващ възрастта, както и с железопътни карти \"Дете\" и \"Учащ\". Запазените места за всички категории влакове и спалните места се заплащат. Децата на възраст до 10 години задължително пътуват с придружител. \r\n\r\n БДЖ поздравява своите най-малки пътници с предстоящия празник - Международния ден на детето, и им пожелава щастливо детство, усмивки и весели игри през лятната ваканция, се посочва в съобщението. \r\n \n\t\t\t\t\t\t", "date": "2019.05.30", "title": "БДЖ подарява безплатно пътуване на децата по случай 1 юни"}
{"url": "http://www.bnews.bg/article/261262-arda_se_gotvi_za_elita_poiska_osvetlenie_ot_darzhavata", "text": "\n Кърджалийският Арда постигна най-големия успех в 95-годишната си история и от следващия сезон ще е част от родния елит. \r\n\r\n До историческата промоция се стигна след победа с 1:0 над Септември в баража, а празненствата за местните фенове започнаха. \r\n\r\n Днес Областният управител на Кърджали - Никола Чанев, ще предостави безвъзмездно 6 декара държавна земя, в района на парк \"Горубсо\", за изграждане на помощни игрища за нуждите на клуба. Това посочиха от областната администрация. От там допълниха, че Чанев се е срещнал днес с футболния тим и техния президент Петър Пешев, след вчерашния исторически успех. \r\n\r\n Областният управител е поел ангажимент да разговаря с министъра на младежта и спорта Красен Кралев за осигуряване на осветление на стадион \"Арена Арда\" за следващия футболен сезон и е гарантирал, че футболистите ще могат да ползват и новата многофункционална спортна зала, която предстои да бъде изградена в Кърджали. \r\n\r\n Междувременно общинските съветници на Кърджали гласуваха на днешното си заседание терен на общината да бъде прехвърлен безвъзмездно, чрез дарение, в собственост на Министерството на младежта и спорта, за изграждане на въпросната зала. За нея още през 2018г. правителството отпусна 3 663 000 лв. Имотът е с площ от 7 310 кв. м., в парк \"Арпезос\". До отдаването му се стигна след като първоначално определеният за многофункционалното съоръжение терен в района на бившия селскостопански техникум не срещна одобрението на спортните клубове, а по темата бе проведен обществен дебат. \r\n \n\t\t\t\t\t\t", "date": "2019.05.30", "title": "Арда се готви за елита, поиска осветление от държавата"}
{"url": "http://www.bnews.bg/article/261258-zhalti_zhiletki_okupiraha_sklad_na_amazon_sled_uvolnenie_na_bremenni", "text": "\n Около 50 участници в протестното движение на \"жълтите жилетки\" блокираха тази нощ вход към склад на американската компания за онлайн търговия Амазон (Amazon) в Източна Франция, предадоха Франс прес и ТАСС, цитирани от БТА. \r\n\r\n Протестиращите са попречили на няколко камиона да влязат и излязат от логистичния център на Амазон в Сатолаз-е-Бонс, уточни един от тях. Протестните действия са срещу \"уволненията на бременни жени\" и \"неплащане на данъци\", извършвани от Амазон според протестиращите. \r\n\r\n Служителите на склада не са били възпрепятствани да влизат и излизат. \r\n\r\n Полицията не се е намесвала. \r\n\r\n Местните власти също потвърдиха, че се е състоял такъв протест. \r\n\r\n Масовите съботни демонстрации на \"жълтите жилетки\" във Франция започнаха на 17 ноември 2018 година. Първоначално те бяха предизвикани от повишаването на цените на автомобилните горива. \r\nТогава като униформа на протеста бе избрана жълтата автомобилна жилетка. Оттогава участниците в протестите разшириха исканията си, като включват не само социално-икономически въпроси, но и политически, припомня ТАСС. \r\n \n\t\t\t\t\t\t", "date": "2019.05.30", "title": "\"Жълти жилетки\" окупираха склад на Амазон след \"уволнение на бременни\""}
{"url": "http://www.bnews.bg/article/261260-direktorat_na_granichna_politsiya_v_elhovo_prav_vidyal_izdirvaniya_zaykov", "text": "\n Директорът на Регионалната дирекция Гранична полиция в Елхово комисар Деян Моллов е човекът, който пръв е забелязал издирвания Стоян Зайков, съобщи БНР. Заедно със свой колега те се опитали да задържат беглеца, който по думите им е открил стрелба. \r\n\r\n Стоян Зайков е стрелял по двамата служители на Гранична полиция с ловна пушка 12 калибър. Те също са стреляли, за да локализират беглеца. \r\n\r\n \"Беше засечен тук в тази местност. При опит да бъде задържан той открива огън срещу колегите. Те са отговорили, но по-скоро с предупредителна стрелба, тъй като такива са инструкциите. Предприети са незабавни действия с екипи на СОБТ, Гранична полиция, група \"Кобра\" на СДВР, колегите от Национална полиция. Колегите са чули изстрел и най вероятно лицето се е самоубило вследствие на тези заградителни мероприятия\", разказа пред БНР вътрешният министър Младен Маринов. \r\n\r\n При престрелката униформени служители на МВР не са пострадали. \r\n\r\n Зайков се е самоубил с един изстрел в тялото. За да разсеят всякакви съмнения, че служители на МВР са стреляли по него, случаят се поема от следовател, който трябва да изясни всички факти около акцията на полицията и смъртта на Зайков. \r\n\r\n \"Разговарях със служителите. Според тях изстрелите, които са произвели не са били по посока на него, не са били с цел да го наранят, така че очакваме експертизите\", каза министър Маринов. \r\n\r\n Стоян Зайков от Костенец беше издирван близо 20 дни. Преди това той преби и застреля бившата си жена, от която има дете. Дни по късно беше открит застрелян негов съсед и братовчед в съседна къща в града. \r\n \n\t\t\t\t\t\t", "date": "2019.05.30", "title": "Директорът на Гранична полиция в Елхово пръв видял издирвания Зайков"}
{"url": "http://www.bnews.bg/article/261250-tragediyata_v_budapeshta_korabcheto_s_koreyski_turisti_e_potanalo_za_7_sekundi", "text": "\n Потъването на туристическото корабче в Будапеща, при което загинаха най-малко седем южнокорейски туристи, е станало за около седем секунди, предаде Асошиейтед прес,цитирана от БТА. АП се позова на унгарската полиция. \r\n\r\n Трагедията се разигра снощи към 21.15 часа местно време. \r\n\r\n На корабчето е имало общо 35 души - двама членове на екипаж и 33-ма южнокорейски туристи. 14 от туристите бяха извадени от водата, седем от тях починаха, а седем оцеляха и са в стабилно състояние, съобщи южнокорейското външно министерство. \r\n\r\n Издирването на 21-те души, които са в неизвестност след потъването на корабчето, продължава и в Сърбия. От тях 19 са южнокорейски туристи, а двама са членовете на екипажа - унгарци. Спасителната операция е затруднена от дъждовете и бързите течения на придошлата река Дунав. Шансовете са минимални, каза говорител на унгарската Бърза помощ. \r\n\r\n Унгарската полиция започна разследване на инцидента. \r\n\r\n Какво се случи във водите на Дунава \r\n\r\n Унгарските власти съобщиха, че туристическото корабче \"Русалка\", което бе закотвено край сградата на унгарския парламент, се е преобърнало и потънало, след като било ударено от по-голям плавателен съд. Според полицията другият кораб е на компанията за круизи \"Викинг\". Служител на южнокорейската туристическа агенция, организирала пътуването, каза обаче, че корабът е бил пуснал котва, когато е бил ударен. \r\n\r\n Южнокорейските туристи не са носели спасителни жилетки, съобщи Асошиейтед прес, позовавайки се на южнокорейското външно министерство. То научило това от свои служители в Будапеща. Според южнокорейските дипломати в унгарската столица било нещо обичайно туристите на корабчетата за разходки по Дунава да не носят спасителни жилетки. \r\n\r\n Реката е била придошла след проливни дъждове и течението е било много силно. Температурата на водата е между 10 и 12 градуса. Един от спасените е бил намерен на 3 километра от мястото на корабокрушението, станало между Верижния мост (моста Сечени) и моста Маргит. \r\n\r\n През последните години Будапеща се затвърди като популярна туристическа дестинация. \r\n \n\t\t\t\t\t\t", "date": "2019.05.30", "title": "Трагедията в Будапеща: Корабчето с корейски туристи е потънало за 7 секунди"}
{"url": "http://www.bnews.bg/article/261267-za_parvi_pat_v_istoriyata_na_avstriya_zhena_kantsler", "text": "\n Президентът на Австрия Александър ван дер Белен ще назначи председателката на Конституционния съд Бригите Бирлайн за временен канцлер, след като в понеделник парламентът гласува вот на недоверие на правителството на Себастиан Курц заради скандален видеозапис, предадоха Ройтерс и Асошиейтед прес. \r\n\r\n Бригите Бирлайн ще бъде първата жена, която ще заеме канцлерският пост в историята на Австрия. Новината съобщи държавният глава Александър Ван дер Белен на кратка пресконференция във Виена. \r\n\r\n 69-годишната Бирлайн е председател на Конституционния съд от февруари 2018 г. Тя ще формира и ръководи преходно правителство до предсрочните избори, които вероятно ще са през септември. \r\n\r\n \"Тя е настоящият председател на австрийския Конституционен съд, а в близките дни ще я назнача за федерален канцлер на Република Австрия\", заяви Ван дер Белен. \r\n\r\n Австрийският президент поясни, че под управлението на Бирлайн няма да има големи, устойчиви законодателни инициативи - нейната задача е надеждно продължаване на текущите дела. \r\n\r\n Бирлайн благодари на Ван дер Белен за гласуването доверие и обяви, че ще започне веднага с разискванията за  разпределението на министерските постове. Макар да беше изненадващо от страна на Бирлайн, тя все пак представи някои от лицата, които ще влязат в преходното правителство. \r\n\r\n До избора на нов временен канцлер на Австрия се стигна, след като досегашният канцлер Себастиан Курц сложи край на коалицията между своята дясна Австрийска народна партия и крайнодясната Австрийска партия на свободата (АПС), след публикуването на запис със скрита камера, на който лидерът на АПС Хайнц-Кристиан Щрахе предлага да осигури на мнима племенница на руски олигарх важни договори за обществени поръчки в замяна на незаконно финансиране. \r\n\r\n Виенчанката Бирлайн бе главен прокурор от 1990 до 2002 г., от 2003 г. е член на Конституционния съд, а от 2018 г. е и негов председател. Идеята за конституционен съдия, но бивш, а не действащ, да стане канцлер, е на опозиционната социалдемократическа партия. \r\n\r\n Правителството, което ще формира Бирлайн, ще трябва да осигури нормална работа на администрацията и провеждане на избори, но едва ли ще предприеме някакви действия с дългосрочни последици. В политически план е вероятно първите месеци да са спокойни, тъй като започва лятото, което обикновено е спокоен сезон. \r\n\r\n Политическата аритметика показва, че не е изключено след септемврийските извънредни избори в Австрия да дойде на власт коалиция между социалдемократите, зелените и либералната партия \"Неос\". Това би променило курса към защита на социалната държава и смекчаване на политиката по въпросите на миграцията. \r\n\r\n Но в следващите седмици може да се променят настроенията на избирателите, а и в Австрия сглобяването на коалиция обикновено е продължителен процес, който може да отнеме месеци. \r\n \n\t\t\t\t\t\t", "date": "2019.05.30", "title": "За първи път в историята на Австрия: Жена канцлер"}
{"url": "http://www.bnews.bg/article/261252-kupuvat_11_5_dka_za_vtori_greben_kanal_v_plovdiv", "text": "\n Закупуването на 11,5 дка срещу 1 354 000 лева ще гласува на днешното си заседание ОбС на Пловдив. Земята се намира край Гребната база и е за изграждането на Втори гребен канал. Данъчната оценка на терена е малко над 420 000 лева. \r\n\r\n Градските старейшини ще приемат и годишните финансови отчети на болниците и Диагностично-консултативниje центрове (ДКЦ-jd) в Пловдив, които са еднолични търговски дружества - 100% собственост на Община Пловдив. \r\n\r\n Местният парламент ще трябва да даде съгласие и за провеждането на конкурс за възлагане управлението на Центъра за психично здраве и на ДКЦ II, както и да отдаде под наем за срок от 5 години възрожденската \"Антова\" къща в Стария град. \r\n \n\t\t\t\t\t\t", "date": "2019.05.30", "title": "Купуват 11,5 дка за втори гребен канал в Пловдив"}
{"url": "http://www.bnews.bg/article/261246-denitsa_zlateva_stava_vremenen_shef_na_bsp", "text": "\n Досегашната кандидатка за евродепутат и настоящ зам.-шеф на БСП става временен лидер на Столетницата, научи първо Lupa.bg. Наши източници в червената централа на \"Позитано\" 20 твърдят, че след оставката на Корнелия Нинова е започнал мигновен залп от предложения кой да оглави партията до избора на нов председател - процес, който се оказва по-труден, отколкото дори юристите сред висшите социалисти са предполагали. Най-консенсусна според настоящето ръководство била фигурата на Златева, която доскоро бе равноотдалечена от Нинова и от фланга на опозиционерите й в лицето на Сергей Станишев, Михаил Миков и Георги Гергов. \r\n\r\n Златева не е влизала досега и в остри конфронтации, с което и да е от левите крила и се ползва с уважението и на модерните млади, и на по-възрастните бесепари.  \r\n\r\n Окончателното решение кой да стане изпълняващ длъжността шеф на БСП ще вземе не 49-ят конгрес, а пленумът. Всъщност обявеното от Нинова предстоящо заседание на всички близо 800 делегати има за цел да приеме нейния доклад за изборите, както и някои опорни точки за вота за местна власт през октомври, да определи процедурата по прекия избор на нейния наследник, както и да гласува оставката й. \r\n\r\n Прависти на \"Позитано\" 20 разясниха за читателите на Lupa.bg, че няма опасност конгресът да не я приеме, въпреки че повечето делегати са на нейна страна. Причината за това е, че де факто това не е искане за гласуване на вот на доверие, а е декларация за отказ от поста шеф на партията, която няма как да бъде спряна или бламирана.  \r\n\r\n Въпрос на тълкувание на устава на БСП обаче било как точно ще се оформи бъдещият избор на председател, предвид прекия вот. Най-вероятно всяка общопартийна организация ще свика конференция за номинации на лидер, като тя ще се слее и с избора на лица за местните избори. \r\n\r\n След това номинираните ще бъдат предложени за разглеждане от пленума и събралите най-много гласове от първичните организации де факто ще се появят в бюлетината за прекия вот за нов червен лидер. Сроковете за това са особено разтеглени, уточняват запознати и допълват, че никак не е изключено временният шеф на червените да продължи да изпълнява длъжността си чак до местния вот.  \r\n \n\t\t\t\t\t\t", "date": "2019.05.30", "title": "Деница Златева става временен шеф на БСП"}
{"url": "http://www.bnews.bg/article/261245-piyan_sofiyanets_zaplashi_s_ubiystvo_kmeta_na_mursalevo", "text": "\n 65-годишен мъж в нетрезво състояние е отправил закана за убийство срещу кмета на село Мурсалево, съобщиха от Областната дирекция на МВР – Кюстендил. \r\n\r\n Мъжът е задържан на 29 май в Районно управление на МВР – Рила. \r\n\r\n Според данните той е софиянец и е арестуван за отправена заплаха за убийство спрямо длъжностно лице – кмета на село Мурсалево. \r\n\r\n Задържаният е бил в явно нетрезво състояние. \r\n\r\n По случая е започнато бързо полицейско производство. Уведомен е дежурен прокурор. \r\n \n\t\t\t\t\t\t", "date": "2019.05.30", "title": "Пиян софиянец заплаши с убийство кмета на Мурсалево\r\n"}
{"url": "http://www.bnews.bg/article/261256-nso_otkazva_informatsiya_za_ohranyavani_litsa", "text": "\n Националната служба за охрана /НСО/ напомня, че разпоредбите на Закона за защита на класифицираната информация ограничават възможностите й да предоставя информация за конкретно охранявано лице. Това се посочва в разпространена до медиите позиция на НСО \"по повод традиционно повишения интерес относно реализирани от Националната служба за охрана функции и правомощия по Закона за НСО\". \r\n\r\n Широкият обществен интерес предизвика депутатът от ДПС Делян Пеевски, който се появи в НС. Оказа се, че той е с охрана на НСО. \r\n\r\n Охрана от НСО има и почетния лидер на ДПС Ахмед Доган. \r\n\r\n През годините медии и обществени организации се опитваха да получат информация от институцията за охраняваните от нея лица на базат на Закона за достъп до обществена информация. Такава обаче не им бе дадена, което доведе до съдебни дела. \r\n\r\n Разгласяването, в т.ч. потвърждението или отрицанието, на факти и обстоятелства относно оперативно изпълняваните задължения на Службата, включително посочването на конкретни охраняеми лица, ще постави под условие спазването и на духа, и на буквата на закона, в чиито обхват попада дейността на Националната служба за охрана, се казва в позицията. \r\n\r\n \"Като проявява пълно разбиране към обяснимия от гледна точка на моментния публичен дневен ред интерес, НСО е длъжна да заяви, че и занапред ще се придържа стриктно към разпоредбите на приложимото законодателство за дейността на Националната служба за охрана и за защита на класифицираната информация.\". \r\n\r\n НСО апелира към медиите и към гражданите да проявят разбиране към принципите, към които Службата е призвана по закон да се придържа, включително спазване на Конституцията, законите и международните договори, по които България е страна; зачитане правата и свободите на гражданите и тяхното достойнство; политически неутралитет /чл. 3 от Закона за НСО/. \r\n\r\n Без да прави компромис с прилагането на законодателството Националната служба за охрана ще продължи да полага усилия за повече откритост, отзивчивост и акуратност в подкрепа на обществената функция на медиите и винаги в интерес на сигурността на българските граждани, се заявява още в позицията. \r\n \n\t\t\t\t\t\t", "date": "2019.05.30", "title": "НСО отказва информация за охранявани лица"}
{"url": "http://www.bnews.bg/article/261244-gugal_maps_pokazva_kamerite_na_kat_i_ogranicheniyata", "text": "\n Навигационното приложение „Гугъл Мапс” получи много полезно за шофьорите обвновление – данни за ограниченията в скоростта и местоположението на камерите за скорост в над 40 държави, сред които е и България, съобщава „ТехКрънч”. \r\n\r\n Тези функционалности до момента бяха достъпни само в платформата „Уейз”, която също е собственост на технологичния гигант. \r\n\r\n Освен нашата страна, информация има за Австралия, Бразилия, САЩ, Канада, Великобритания, Индия, Мексико, Русия, Япония, Андора, Босна, Хърватия, Чехия, Естония, Финландия, Гърция, Унгария, Исландия, Израел, Италия, Йордания, Кувейт, Латвия, Литва, Малта, Мароко, Намибия, Холандия, Норвегия, Оман, Полша, Португалия, Катар, Румъния, Саудитска Арабия, Сърбия, Словакия, ЮАР, Испания, Швеция, Тунис и Зимбабве, допълва бТВ. \r\n\r\n Източник на информацията са самите потребители, но също и платформи, с които „Гугъл” си партнира. \r\n\r\n От близо година в „Гугъл Мапс” се появява информация в реално време за пътни инциденти, а представените днес функционалности се тестваха сред малки групи потребители от доста време. Глобалният дебют на обновлението е започнал преди около две седмици. \r\n\r\n Наскоро стана възможно и през приложението да се проверява разписанието на Столичния градски транспорт. \r\n\r\n   \r\n \n\t\t\t\t\t\t", "date": "2019.05.30", "title": "„Гугъл Мапс” показва камерите на КАТ и ограниченията\r\n"}
{"url": "http://www.bnews.bg/article/261269-samoletat_s_marinela_arabadzhieva_katsna_na_letishte_sofiya", "text": "\n Бизнесдамата Маринела Арабаджиева, която бе арестувана в Испания, кацна със самолет на летище София малко след 17:10 часа, в което бе изпълнена екстрадицията й. Тя бе разрешена от испанските съдебни власти по дело на Специализираната прокуратура срещу нея и част от семейството й за участие в престъпна група, данъчни престъпления и пране на пари. \r\n\r\n Арабаджиева бе върната в София с редовен полет от Мадрид. Както е известно, тя и съпругът й Ветко Арабаджиев бяха задържани на 7 март, след 6-месечно издирване, в имение на Георги Семерджиев в градче край Барселона.  \r\nСъпругът й бе върнат в началото на май. \r\n\r\n От летище София Арабаджиева бе качена в кола на съдебна охрана и откарана в следствен арест, където разследващи ще я запознаят с обвиненията, които са й повдигнати.  \r\n\"Прибираме си олигарсите от цял свят по родните места. Това е ситуацията след повдигнати обвинения\", заяви зам.-главния прокурор Иван Гешев по повод на екстрадицията на Маринела Арабаджиева. \r\n\r\n Екстрадицията на Арабаджиева се забави заради изискани допълнителни документи за обвиненията срещу нея.Тя е с обвинение за участие в организирана престъпна група за пране на пари и данъчни престъпления. \r\n\r\n \"Няма как ти да засегнеш сериозни икономически интереси - говоря за случая с Арабаджиеви, говоря за случая с Баневи, за случая с кой ли още не - с Миню Стайков, защото зад това стоят пари. Няма как тези хора независимо дали се харесват или не се харесват, дали се обичат или не се обичат, да не се обединяват в клубове по интереси. И техният интерес е това да не се случи да не продължава, те да не бъдат арестувани, да бъдат оправдани, да бъдат пуснати, да докажат че нищо не се е случило и прокуратурата е виновна. Това са нормални защитни реакции. Атаката, която се развива срещу определени представители на прокуратурата и изпълнителната власт, е лесно обяснима и предвидима\", категоричен е Гешев. \r\n\r\n \"Стараем се максимално бързо да приключваме досъдебните производства, в разумен срок, въпреки че това са едни огромни разследвания - говорим за десетки милиони само по обвиненията по това дело. Естествено и анализ на доказателства, и документи и какво ли още не, доста сериозна фактическа сложност и правна и говоря не само в България. А в България при тези закони, които съществуват, нивото на трудност се повишава десетина пъти в сравнение, с която и да е друга европейска държава\", заяви още Гешев. \r\n \n\t\t\t\t\t\t", "date": "2019.05.30", "title": "Самолетът с Маринела Арабаджиева кацна на летище София"}
{"url": "http://www.bnews.bg/article/261254-chistata_pechalba_na_gazprom_za_razpredelenie_skochila_s_44_2", "text": "\n Чистата печалба на Газпром, която подлежи на разпределение сред акционерите, е нараснала с 44,2 процента през тримесечието от януари до март спрямо същия период на миналата година до 535,91 млрд. рубли. Това сочат данни на компанията, цитирани от ТАСС. \r\n\r\n Приходите на концерна за отчетния период са се повишили със 7,2 на сто до 2,26 трлн. рубли. \r\n\r\n Приходите от продажби са се свили с 1,9 на сто до 458,76 млрд. рубли, но печалбата преди отчитане на данъци е нараснала с 43,8 на сто до 711,93 млрд. рубли. \r\n\r\n Увеличаването на печалбата е било подпомогнато от растежа на финансовите приходи, които са скочили 2,8 пъти до 258,22 млрд. рубли, и намаляването на финансовите разходи с 35,8 на сто до 68,99 млрд. рубли. \r\n\r\n Общите активи на компанията от началото на 2019 г. са се увеличили с 2 на сто до 21,23 трлн. рубли, а съвкупните задължения - с 0,8 на сто до 7,09 трлн. рубли. \r\n \n\t\t\t\t\t\t", "date": "2019.05.30", "title": "Чистата печалба на Газпром за разпределение скочила с 44.2%"}
{"url": "http://www.bnews.bg/article/261243-17_000_lv_ili_kola_shtyal_da_poluchi_obvineniyat_za_smartta_na_milionerkata_ot_sina_y", "text": "\n 17 000 лева или БМВ Х5 е обещал синът на убитата милионерка Виолета Балабанова на Здравко Дечкин, за да задигне той чантата й с нотариални актове за скъпи имоти. Това се разбра в Пловдиския апелтивен съд, където Дечкин обжалваше ареста си. Той бе задържан миналата седмица, като срещу него е повдигнато обвинение за грабеж на Балабанова и нанасяне на средна телесна повреда, в резултат на която тя е починала. \r\n\r\n В съда стана ясно, че Дечкин се е познавал със сина на Балабанова - Георги. Според разследващите именно той е поръчал нападението над майка си. Искал е да прибере нотариални актове за скъпи имоти в Пловдив и впоследствие да ги продаде.  \r\n\r\n Балабанов е знаел, че майка му е носила въпросните документи винаги в дамската си чанта. Във фаталната вечер на 30 септември 2009 г. Дечкин и Георги Балабанов са провели 14 разговора помежду си. Синът на Баланова вечерял с нея, след което я оставил в дома й в Пловдив на ул.\"Св. Климент\". \r\n\r\n Точно там я е нападнал Здравко Дечкин, издърпал чантата й, но тъй като тя оказала съпротива, я намушкал 5 пъти. На 8 октомври 2009 г. жената е издъхнала в болница.  \r\n\r\n Извършителят на нападението е разкрит след 10 години по два отпечатъка на входната врата на Балабанова. \r\n\r\n \"Нито съм бягал от полицията, нито имам намерение да го направя. Развивам законен бизнес вече 11 години. Досега не съм влизал в съд\", каза самият Здравко Дечкин, който е съсобственик на билярден клуб. \r\n\r\n Адвокатът му Славчо Николов пък посочи любопитната подробност, че заведението на задържания е на метри от Окръжната следствена служба и в продължение на 10 г. полицаи са си пили кафето и играли билярд в клуба.  \r\n\r\n Пловдивският апелативен съд потвърди ареста на Здравко Дечкин, като посочи, че има достатъчно доказателства за авторството на престъплението. Мъжът е тестван след задържането си на полиграф, който показал, че лъже. Веднага след ареста му си е признал за нападението пред разследващ полицай. Днес в съда обаче заяви, че е невинен. \r\n \n\t\t\t\t\t\t", "date": "2019.05.30", "title": "17 000 лв. или кола щял да получи обвиненият за смъртта на милионерката от сина й\r\n"}
{"url": "http://www.bnews.bg/article/261263-putin_imash_li_monopol_pri_izkustveniya_intelekt_stavash_svetoven_lider", "text": "\n На съвещание, посветено на развитието на изкуствения интелект, руският президент Владимир Путин отбеляза важността на развитието на технологията, която позволява да се взимат бързи решения и да се повиши ефективността на управлението, предаде ТАСС и БТА. \r\n\r\n \"Механизмите на изкуствения интелект осигуряват в реално време бързо взимане на оптимални решения въз основа на анализ на гигантски обеми от информация, което дава огромни предимства в качеството и ефективността\", подчерта президентът. \r\n\r\n \"Ако някой успее да си осигури монопол в областта на изкуствения интелект, последствията ще са ясни за всички - той ще придобие световно господство\", добави Путин. \r\n\r\n \"Борбата за технологично лидерство, най-вече в областта на изкуствения интелект, вече стана поле за глобална конкуренция. Скоростта на създаването на нови продукти и решения нараства в геометрична прогресия\" заяви президентът. \r\n\r\n Руският държавен глава подчерта, че тази сфера е една от ключовите в технологичното развитие, доколкото тя ще определя бъдещето на целия свят. По думите му подобни разработки нямат аналог в историята по своето влияние върху икономиката, производителността на труда, ефективността на управлението, образованието, здравеопазването и ежедневието на хората. Путин напомни, че много страни вече са приели собствени стратегии за развитие на изкуствения интелект. \r\n\r\n \"И ние, естествено, трябва да гарантираме технологичен суверенитет в сферата на изкуствения интелект, което е най-важното условие за устойчивостта на нашия бизнес и икономика, за качеството на живота на руските граждани, за сигурността и отбранителната способност на държавата\", заяви руският лидер и добави: \"Става дума не само за алгоритмите за отделни, тясно специализирани задачи, трябват ни именно универсални решения, чието използване дава максимален ефект, при това във всеки отрасъл\". \r\n\r\n Руският президент посети основаното от Сбербанк училище за програмиране, където се запозна с разработки в областта на изкуствения интелект. В началото на изложението го приветства цифровият аватар на Сбербанк, създадената в Русия с помощта на изкуствен интелект виртуална телевизионна водеща на име Елена. \r\n\r\n Путин се запозна също и с разработки за визуално разпознаване на лица и обекти на компанията \"Вижън лабс\", със системи за анализ на транспортните потоци в Москва и технологии за издирване на заподозрени лица на оживени публични места. \r\n \n\t\t\t\t\t\t", "date": "2019.05.30", "title": "Путин: Имаш ли монопол при изкуствения интелект, ставаш световен лидер"}
{"url": "http://www.bnews.bg/article/261251-obrat_sharlot_kaziragi_se_omazhva_za_dimitri_rasam", "text": "\n Поредната кралска сватба предстои. След като наскоро Габриела Уиндзор каза \"да\" на Томас Кингстън, погледите са насочени към Шарлот Казираги. \r\n\r\n Въпреки че в началото на годината излезе информация, че тя се е разделила с годеника си Димитри Расам, сега става ясно, че двамата ще се оженят на 1 юни. Гражданската церемония ще се състои в държавните помещения на кралския дворец в Монако, а след нея ще има тържествен обяд в тесен кръг. Смята се, че двойката ще използва момента, за да кръсти сина си Балтазар, който се роди на 1 октомври 2018 г. \r\n\r\n Както и други аристократични особи от Монако, в това число и братята на Шарлот - Пиер и Андреа Казираги, тя и Димитри ще имат по-пищно тържество по-късно. Църковната венчавка ще се състои във Франция, в Сен-Реми-дьо-Прованс, където е израснала Шарлот. \r\n\r\n Принцеса Каролин и децата ѝ се местят в село Миди след смъртта на Стефано Казираги през 1990 г. Той умира при инцидент с лодка, когато Шарлот е едва 4-годишна. Семейството се усамотява в селото, за да може децата да израснат необезпокоявани от пресата. \r\n\r\n Според германското списание \"Бунте\" 5-годишният син на Шарлот - Рафаел, ще бъде шафер, заедно с децата на принц Албер и принцеса Шарлийн - принц Жак и принцеса Габриела. \r\n\r\n 32-годишната Шарлот и 37-годишният Димитри станаха родители на малкия Балтазар през октомври 2018 г. Двамата трябваше да се оженят миналото лято, но решиха да отложат сватбата за след раждането на сина им. Тогава се смяташе, че двамата ще направят втората си сватба на италианския остров Пантелерия, където майката на Димитри - актрисата Карол Буке, притежава разкошна вила. \r\n \n\t\t\t\t\t\t", "date": "2019.05.30", "title": "Обрат: Шарлот Казираги се омъжва за Димитри Расам"}
{"url": "http://www.bnews.bg/article/261242-problem_s_okonchatelnite_rezultati_na_tsik_ima_nesaotvetstviya_v_chislata", "text": "\n \r\n\r\n 1. Брой на избирателите според избирателните списъци при предаването им на СИК – 6 288 656. \r\n\r\n 2. Брой гласували избиратели според положените подписи в избирателните списъци – част І и част ІІ, включително в допълнителната страница (под чертата) – 2 095 575. \r\n\r\n 3. Общ брой на намерените в избирателните кутии бюлетини и потвърдените гласове от машинното гласуване – 2 095 561. \r\n\r\n 4. Общ брой на действителните гласове (бюлетини и машинно гласуване) – 2 015 341: \r\n\r\n 4.1. Брой действителни гласове, подадени за кандидатите на партии, коалиции и инициативни комитети – 1 954 291: \r\n\r\n а) брой намерени в избирателната кутия действителни гласове (бюлетини), подадени за кандидати на партии, коалиции и инициативни комитети – 1 800 800; \r\n\r\n б) брой действителни гласове от машинно гласуване, подадени за кандидати на партии, коалиции и инициативни комитети – 153 501. \r\n\r\n \r\n\r\n 4.2. Брой действителни гласове с отбелязвания в квадратчето „Не подкрепям никого“– 61 029: \r\n\r\n а) брой намерени в избирателните кутии действителни гласове (бюлетини) с отбелязвания „Не подкрепям никого“ – 55 192; \r\n\r\n б) брой действителни гласове с отбелязване „Не подкрепям никого“ от машинното гласуване – 5837. \r\n\r\n . \r\n\r\n 5. Общ брой недействителни гласове: 80 238. Броят на избирателите според избирателните списъци при предаването им на СИК според решението на ЦИК за окончателните резултати е 6 288 656. Активността на изборите от 32.64% (2 095 575 гласа), пак според окончателните данни на ЦИК, е изчислена на базата на 6 419 472 избиратели.   \r\n  \r\n \n\t\t\t\t\t\t", "date": "2019.05.30", "title": "Проблем с окончателните резултати на ЦИК!? Има несъответствия в числата!\r\n\r\n"}
{"url": "http://www.bnews.bg/article/261248-bandit_ot_kilarite_2_e_arestuvan_v_montana", "text": "\n 15 души са арестувани до този момент при спецакцията, която се проведе тази сутрин в Монтана. Това каза пред журналисти зам.главният прокурор Иван Гешев. Сред задържаните е и Мартин Антов, който беше подсъдим по делото \"Килърите 2\". \r\n\r\n По това разследване се е работило около година, става дума за опасна група, която рекетирала богати бизнесмени. \r\n\r\n Претърсени са 25 адреса, като са намерени много наркотици, оръжия, пари и доказателства, свързани с престъпленията на групата. „Знае се, че зад групата стои жена и известна охранителна фирма, която се занимава с тормоз над земеделски производители\", обясни той. \r\n\r\n Сред задържаните в София е и Мартин Антов от Монтана, свързан с делото „Килърите 2\". Към момента за Антов няма повдигнато обвинение, уточни Гешев. \r\n\r\n Името на ММА боеца Мартин Антов е замесено и в групата на Антон Петров-Хамстера, набирала моделки за секс. Антов е бандит, който след като дълго време помагал на Хамстера и подчинения му Мистър България 2003 Мирослав Йончев, а междувременно се включил и в групата за мокри поръчки „Килърите 2“. \r\nКариерата на Антов започнала да се гради покрай бандата на Хамстера. Тарторът предпочитал да си наема за охранители яки момчета от Северозападна България. Покрай спорта Антов се запознал с доверените хора от обкръжението на Хамстера и му станал шофьор и бодигард. Преди 4 години колата на Мартин Антов беше взривена до столичния комплекс \"Макси\", като основната версия за инцидента бе, че това е последно предупреждение от негови конкуренти в ъндърграунда. \r\n\r\n Очаквайте подробности. \r\n \n\t\t\t\t\t\t", "date": "2019.05.30", "title": "Бандит от \"Килърите 2\" е арестуван в Монтана"}
{"url": "http://www.bnews.bg/article/261249-otlagat_s_3_mesetsa_bitkata_za_rektor_na_meditsinskiya", "text": "\n С три месеца се отлагат изборите за ректор в Медицинския университет в Пловдив. Така очакваната оспорвана битка ще се проведе във фатален петък - 13 септември.  \r\nПроф. Стефан Костянев, който ръководи вуза вече два мандата и няма право да се кандидатира повече, се е възползвал от възможността да удължи срока на управление с 3 месеца. Целта е по този начин изборите да се изтеглят след края на кандидатстудентската кампания.  \r\n\r\n Така на практика ректорът ще предаде щафетата в навечерието на новата академична година. За МУ по традиция тя стартира в първия учебен ден за учениците, който тази есен е понеделник, 16 септември. \r\n \n\t\t\t\t\t\t", "date": "2019.05.30", "title": "Отлагат с 3 месеца битката за ректор на Медицинския"}
{"url": "http://www.bnews.bg/article/261255-uefa_mozhe_da_prati_sledvashtiya_final_v_otkrito_more_naprimer_na_kruizen_korab", "text": "\n Челси прибра у дома трофея от турнира Лига Европа, след като разби градския съперник Арсенал с 4:1. Мачът си струваше като футболно зрелище - голове, положения... \r\n\r\n Ако сте го гледали без звук от телевизора и с \"едно око\" от канапето, докато правите нещо по-важно в сряда вечер, дори може да ви се е сторил като шоу. \r\n\r\n Всъщност, това е един от най-срамните моменти в новата история на европейския футбол. И Челси, и Арсенал, не носят вина за това. Те бяха изпратени да играят в Баку, столицата на Азербайджан, като проблемът в това едва започва с факта, че чисто географски градът дори не е в Европа. А турнирът се казва Лига Европа. \r\n\r\n Над 7 хиляди празни места останаха по трибуните, защото фенове от Англия масово отказаха да пътуват. Защо да жертваш спестяванията си и лятната семейна почивка, за да идеш да видиш 90 минути футбол? Едно пътуване от Великобритания до Баку за този финал струваше около 4 хиляди лири, отнемаше 5-6 дни и бе абсолютно неприемливо за обикновения запалянко. \r\n\r\n Така от 12 хиляди билета за фенове на Челси и Арсенал в Англия, едва около половината места бяха запълнени. Темата с това защо 12 000 са пропуските за фенове на двата финалиста при 68-хиляден стадион, изобщо не бива да я започваме. \r\n\r\n По трибуните имаше хиляди местни фенове - виждаха се фланелки на Фенербахче (Турция), Зенит (Русия), Манчестър Юнайтед (Англия, куриозно) и дори Байерн. Освен тези на Арсенал и Челси. \r\n\r\n Песни? Не. Типичното за финал наелектризиране на атмосферата при всеки корнер, удар, опасна контраатака? Не. \r\n\r\n Атмосферата бе като за предсезонна контрола в САЩ, каквито, между впрочем, Арсенал и Челси изиграха немалко в последните години. Част от турнета, за да им се порадват местните фенове. \r\n\r\n Предаде се и на играчите, особено до първия гол. Някак летаргично вървеше всичко, чуваха се подвикванията от скамейките на треньорите, както и шутовете по топката. Това не беше като на европейски финал. В никакъв случай. \r\n\r\n Някои от местата на трибуните са били толкова далеч, че на феновете са им трябвали бинокли. Типичен стадион за страните от бившия СССР, с огромно пространство за лекоатлетическа писта и съоръжения за провеждане на \"мултифункционални състезания\". Това не бе футболен стадион. И това не бе футболна атмосфера на голям мач. \r\n\r\n В резултат получихме нещо, което по-старите запалянковци у нас помнят от времето, когато по руските канали хващахме по някой мач от съветската лига. Една особена атмосфера - уж има хора по трибуните, но ... все едно няма никой. Отвреме-навреме, когато тръгне атака, се надига някакъв шум. \r\n\r\n Всичко това може да ви се стори дребно заяждане. Но не е. Футболът е измислен заради феновете - това е клише. Но и днес, когато е бизнес в машина за милиарди, играта отново е движена именно от феновете. Защото тези милиарди нямаше да се въртят из нея, ако телевизионните аудитории из цял свят не бяха гладни да гледат мачовете, а милиони не пътуваха и не плащаха луди пари за билети, за да видят на живо героите. \r\n\r\n УЕФА мина всякакви граници в стремежа да угоди на спонсори, приятели и партньори. Загърби душата на футбола - именно хората, които пеят с пълно гърло, спят по летища и дават последните си пари, за да са на трибуните. \r\n\r\n Така че, защо следващият домакин на финал да не е някой круизен кораб? В открито море няма \"опасност\" изобщо да дойдат фенове, а ще си се продават само ВИП пакетни билети за 1000-2000 костюмирани партньори и това е. \r\n\r\n Може да се пусне и музика за фон, защото футболна атмосфера също ще липсва. Само да не е от филма \"Титаник\", че асоциациите може да дойдат в повече. Особено пък на кораб... \r\n\r\n   \r\n \n\t\t\t\t\t\t", "date": "2019.05.30", "title": "УЕФА може да прати следващия финал в открито море, например на круизен кораб"}
{"url": "http://www.bnews.bg/article/261247-izverg_shofyor_napadna_zhena_v_invalidna_kolichka", "text": "\n Жена в инвалидна количка е била нападната и обиждана от непознат шофьор на оживено кръстовище в Айтос. \r\n\r\n До агресията се стигнало, защото мъжът нямал търпение да изчака преминаването на жената в неравностойно положение. Потърпевшата е подала жалба в полицията. \r\n\r\n Деянието е извършено в сряда. М. Д. отишла да си купи хляб от търговски обект, но била нападната в гръб от агресивния шофьор. \r\n\r\n „Той ме хвана отзад, зад гърба и започна да ме ругае, да ме блъска, да ме обижда, да ме псува. Това беше”, сподели в сутрешния блок на \"Нова телевизия\" потърпевшата. \r\n \n\t\t\t\t\t\t", "date": "2019.05.30", "title": "ИЗВЕРГ! Шофьор нападна жена в инвалидна количка"}
{"url": "http://www.bnews.bg/article/261253-zakonoproekt_v_sarbiya_predvizhda_uzakonyavane_na_evtanaziyata", "text": "\n В проекта за Граждански кодекс на Сърбия ще бъде включено и предложение за легализация на евтаназията в страната, съобщава в. \"Политика\". След две години обсъждане правителствената комисия за подготовка на кодекса е решила да включи в него и разпоредба, според която болните от тежки и неизлечими болести да завършат живота си по достоен начин, по свое решение или със съгласието на най-близките им роднини. \r\n\r\n \"Правото на евтаназия като право на физическо лице на доброволно и достойно прекратяване на живота може да се осъществи, ако са изпълнени нужните хуманни, психосоциални и медицински условия. Злоупотребата с правото на евтаназия за придобиване на неоснователна материална или друга полза представлява основание за наказателна отговорност\", се посочва в член 86 от проекта за Граждански кодекс. \r\n\r\n \"Политика\" посочва, че ще бъде приет специален закон, който ще определи прецизно условията и процедурата за ползване на правото на евтаназия. Ще бъдат необходими и изменения в Наказателния кодекс, предвиждащ наказания за \"убийство от състрадание\". \r\n \n\t\t\t\t\t\t", "date": "2019.05.30", "title": "Законопроект в Сърбия предвижда узаконяване на евтаназията"}
{"url": "http://www.bnews.bg/article/261236-prenasyat_tyaloto_na_zaginaliya_alpinist_ivan_tomov_v_balgariya", "text": "\n „Това е чудо, че се обади Бойко Борисов и сега мъката ни намаля на половина. Говорихме лично. Средствата получихме веднага на следващия ден. Приятелката на Иван – Янислава пое цялата рабора по докарването на тялото в България“, каза майката на загиналия алпинист Иван Томов в подножието на връх Охотце. \r\n\r\n Иван и приятелката му са били зедно при изкачването, но по пътя се разделят, като тя поема към по-ниския връх. Смъкването на тялото на Иван Томов е протекло сложно, но успешно. \r\n\r\n „Изказвам моята благодарност на г-н Борисов и на кмета Пламен Стоилов, както и на цялата партия ГЕРБ, които бяха с нас и помогнаха сега за погребението на сина ни“, каза бащата на Иван - Юрий Томов в сутрешния блок на Би Ти Ви. \r\n\r\n Родителите на алпиниста казват, че никога не са се опитвали да го разубедят да се занимава с алпинизъм. Тленните останки ще бъдат пренесени в Русе, където ще бъде погребението. Все още не е ясно кога ще бъде то. \r\n \n\t\t\t\t\t\t", "date": "2019.05.30", "title": "Пренасят тялото на загиналия алпинист Иван Томов в България\r\n"}
{"url": "http://www.bnews.bg/article/261241-peevski_vnasya_zakonoproekti_za_svalyane_na_dds_na_hlyaba_na_5_i_na_lekarstvata_spomena_i_za_bezplatni_detski_gradini", "text": "\n Мислим да внесем законопроекти за сваляне на ДДС на хляба на 5%, за лекарствата, да помислим и за безплатни детски градини. Това каза пред журналисти в парламента народният представител от ДПС Делян Пеевски. \"Вчера питахте какви законопроекти- мислим да внесем законопроект за сваляне ДДС на хляба на 5%, за лекарствата да помислим и за безплатни детски градини и за книгите\", каза Пеевски. \"Колегите ще ви разкажат и ще се видим скоро. От всички ще търсим подкрепа\", коментира народният представител от ДПС.   \r\n  \r\n \n\t\t\t\t\t\t", "date": "2019.05.30", "title": "Пеевски внася законопроекти за сваляне на ДДС на хляба на 5% и на лекарствата, спомена и за безплатни детски градини"}
{"url": "http://www.bnews.bg/article/261239-luksozna_yahta_potana_v_sredizemno_more", "text": "\n Луксозна яхта потъна в Средиземно море, след като падна от товарен кораб. Инцидентът станал по време на транспортирането на 40-метровата суперяхта от испанския остров Майорка до италианския град Генуа. \r\n\r\n Поръчковата лодка е собственост на италианския милиардер и моден магнат Пиерлуиджи Лоро Пиана. Състоянието му, според Форбс, възлиза на милиард и половина долара. Яхтата, с името \"My Song\", е печелила няколко титли, включително \"Най-добра яхта\" на Световните награди за суперяхти. \r\n\r\n Поставила е и рекорд за най-висока скорост по време на Трансатлантическа регата миналата година. \r\n \n\t\t\t\t\t\t", "date": "2019.05.30", "title": "Луксозна яхта потъна в Средиземно море"}
{"url": "http://www.bnews.bg/article/261237-knyaz_igor_v_afisha_na_opera_v_letniya_teatar_varna_2019", "text": "\n На 30 и 31 май 2019 от 19 часа, на сцената на Варненската опера,  ще се играят двата предпремиерни спектакъла на операта „Княз Игор“ от Александър Бородин. Спектакълът е включен в десетото издание на Опера в Летния театър и на ММФ \"Варненско лято\". Премиерата ще е на 2 юли. \r\n\r\n Ето какво споделя диригентът Кръстин Настев за работата си по спектакъла: \r\n\r\n - Как се чувстваш на първата си среща с „Княз Игор“? \r\n\r\n - Както каза и Маестро Иванов, за всеки диригент „Княз Игор“ е предизвикателство. Познавах отчасти заглавието, но не се бях занимавал с цялостен анализ. Сега виждам, че това е наистина шедьовър. Отскоро съм във Варненската опера и за мен е истинска привилегия да бъда асистент на такъв опитен диригент като Маестро Иванов. Следя отблизо как се прави, как се подрежда целият репетиционен процес по класически образец със задължителните 6 седмици преди да излезе премиерата. \r\n\r\n Това тук си е истински лукс, защото в много театри напоследък най-голямата липса не е на финанси, а на време. Нещата се правят все по-бързо и от това обикновено страда качеството. В този смисъл при нас всичко върви по утвърдената класическа схема, която дава възможност пиесата да улегне, всеки да научи добре партията си и да се почувства по-близо до образа, който изпълнява. Същото се отнася и за нас, диригентите. \r\n\r\n - Как ще заинтригува съвременния зрител операта „Княз Игор“ с нейния сюжет от Средновековието? \r\n\r\n - Ако вникнем в психологическите връзки между героите, ще установим, че няма голяма разлика между епохата, когато е писана творбата и днес. В съвременния свят ще открием същите взаимоотношения, както между персонажите – сложните връзки между сестра и брат (Ярославна –Галицки), изпитанията на любовта (Ярославна – Княз Игор), съперничеството между противници (Княз Игор – Кончак). Победителят Кончак приема победения Княз Игор не като пленник, а като свой гост и си заслужава да поразсъждаваме над това сякаш днес позабравено уважение, което дължим на достойния противник. \r\n\r\n - Какво е разстоянието от Верди, който дирижира наскоро, до Бородин? \r\n\r\n - Ще цитирам тук диригента Емил Чакъров, който казва, че на музиканта не е необходимо да му се обяснява как се издигат облаците или как шуми рекичката. Той иска да знае кога, къде, защо и как да изсвири този или онзи пасаж. В този смисъл нашите оркестранти са мултифункционални, за тях е от значение добре да изпълнят това, което в момента им е подадено. Дали ще бъде опера, симфония или мюзикъл, не е съществено. Същественото е, че всяка работа, всяка репетиция усъвършенства майсторството, надгражда и изгражда музиканта като творец. \r\n\r\n Това е и професионалният подход във всеки театър, който работи по немски стил на 3 писти - опера, мюзикъл и драматичен театър. Варненският театър е точeн образец на немския Dreispartentheater и на мен ми е приятно да съм част от неговия творчески екип. \r\n\r\n   \r\n\r\n   \r\n\r\n \"КНЯЗ ИГОР\" \r\n\r\n от Александър Бородин \r\n\r\n   \r\n\r\n Диригент Кръстин Настев \r\n\r\n Постановка и сценография Кузман \r\n\r\n Костюмография Лора Маринова \r\n\r\n Хореография Светлана Тоншева \r\n\r\n Диригент на хора Цветан Крумов \r\n\r\n Асистент-режисьор Сребрина Соколова. \r\n\r\n В ролите: \r\n\r\n КНЯЗ ИГОР - Свилен Николов, Иво Йорданов; \r\n\r\n ЯРОСЛАВНА - Димитринка Райчева, Линка Стоянова; ВЛАДИМИР - Валерий Георгиев, Арсений Арсов, Георги Султанов; \r\n\r\n КНЯЗ ГАЛИЦКИ - Пламен Димитров, Гео Чобанов; КОНЧАК - Евгений Станимиров, Гео Чобанов, Петър Петров; \r\n\r\n КОНЧАКОВНА - Даниела Дякова, Михаела Берова; \r\n\r\n ОВЛУР - Пламен Долапчиев, Христо Ганевски; \r\n\r\n ЕРОШКА - Владислав Владимиров, Димитър Илиев; СКУЛА - Людмил Петров, Петър Петров; \r\n\r\n НЯНЯ - Бойка Василева, Силвия Ангелова; \r\n\r\n ПОЛОВЕЦКА ДЕВОЙКА - Илина Михайлова, Лиляна Кондова. \r\n\r\n Предпремиера 30, 31 май 2019, 19.00, Основна сцена \r\n\r\n Премиера 2 юли 2019, 21.00, Опера в Летния театър, ММФ \"Варненско лято\" \r\n\r\n БИЛЕТИ: \r\n\r\n Online в Еventim.bg чрез услугата Print@Home: \r\n\r\n http://www.eventim.bg/bg/bileti/tmpc-varna-21/promo.html… \r\n\r\n Каса ТМПЦ, пл. „Независимост“ 1, пон-пет 9.00-20.00, почивка 13.30-14.30; съб 10.00-19.00, почивка 13.30-14.30; нед 11.00-16.00, без прекъсване; тел. 052 665 022; Заявки: тел. 052 665 051, 052 665 020, www.tmpcvarna.com \r\n\r\n Каса ФКЦ - всеки ден 10.00-21.00, почивка 14.00-14.30, 16.30-17.30, тел. 052 685 214 \r\n \n\t\t\t\t\t\t", "date": "2019.05.30", "title": "„Княз Игор“ в афиша на Опера в Летния театър – Варна 2019"}
{"url": "http://www.bnews.bg/article/261240-voenen_helikopter_se_razbi_v_ukrayna_chetirima_zaginaha", "text": "\n Военен хеликоптер се разби в западната част на Украйна, съобщават световните агенции, цитирани от БГНЕС. На борда е имало четирима души, които са загинали. \r\n\r\n Хеликоптерът Ми-8 се е разбил западния регион Ривн по време на тренировъчен полет вчера вечерта. Все още не е ясно какво е довело до катастрофата. \r\n\r\n Новоизбраният президент на Украйна Владимир Зеленски изрази съболезнованията си и възложи на новоназначения генерал Руслан Хомчак да наблюдава разследването. \r\n\r\n „Нашата армия не трябва да губи хората си по време на учения”, заяви 41 годишния президент.  \r\n \n\t\t\t\t\t\t", "date": "2019.05.30", "title": "Военен хеликоптер се разби в Украйна, четирима загинаха"}
{"url": "http://www.bnews.bg/article/261238-tsvetanov_aut_hvarli_ostavka", "text": "\n \r\nСлед разговор между председателя на ПП ГЕРБ Бойко Борисов и Цветан Цветанов, Цветанов подава оставка от всички ръководни постове на ГЕРБ, съобщиха от пресцентъра на ГЕРБ. \r\n\r\n Оставката вече е депозирана и приета от председателя на ГЕРБ Бойко Борисов. Борисов благодари на Цветан Цветанов за свършената работа през годините. \r\n\r\n Даниела Дариткова каза пред журналисти в парламента, че Цветанов ще остане редови член на партията. \r\n\r\n Според бившият евродепутат Николай Бареков след освобождаването на Цветанов от всички постове в ГЕРБ, премиерът Бойко Борисов сам трябва да сезира прокуратурата за възобновяване на делото за изборните престъпления от въпросното лице. Ето и целия му коментар по този повод: \r\n\r\n \"Считам, че след освобождаването на Цветанов от всички постове в ГЕРБ, г-н Борисов сам трябва да сезира прокуратурата за възобновяване на делото за изборните престъпления от въпросното лице. Схемата Костинброд работи и до днес и очевидно лицето Цветанов има какво да разкаже, ако този път прокуратурата си свърши съвестно докрай работата. Очевидно, че до момента имаше политически и съдебен чадър върху лицето, а Цветан Цветанов е все още обществено опасен и опасно богат. Доказано и видни за гражданите има престъпни наклонности и аморално недемократично самосъзнание. Ако все пак от ГЕРБ се ослушват, предлагам група граждани да внесем петиция по въпроса до МС и до г-н Цацаров, който е добре запознат с фактите от схемата за изборни измами “Костинброд” \r\n\r\n \r\n\r\n \" \r\n \n\t\t\t\t\t\t", "date": "2019.05.30", "title": "ЦВЕТАНОВ АУТ! Хвърли оставка! "}
{"url": "http://www.bnews.bg/article/261231-kakvo_vreme_ni_ochakva_dnes", "text": "\n Днес отново ни очаква дъжд на много места в страната, придружен с гръмотевици. Това съобщават от НИМХ. \r\n\r\n Ще има условия за градушки. \r\n\r\n Ще духа слаб до умерен вятър от запад-северозапад. \r\n\r\n Максималните температури ще са между 25 и 30 градуса. \r\n\r\n Атмосферното налягане е по-високо от средното за месеца и ще остане без промяна. \r\n\r\n През следващите дни не се очакват съществени промени. \r\n \n\t\t\t\t\t\t", "date": "2019.05.30", "title": "Какво време ни очаква днес?"}
{"url": "http://www.bnews.bg/article/261232-zhelanie_za_zhivot_izpisaha_nay_malkoto_bebe_v_sveta_rodilo_se_edva_245_grama", "text": "\n Най-малкото бебе в света беше изписано от болницата и се прибра у дома. Сейби е родена с тегло от едва 245 грама и ръст 23 сантиметра в болница в Сан Диего, Калифорния, съобщава БНТ. \r\n\r\n Бременността на майката е продължила само 23 седмици, след което заради застрашаващи живота ѝ усложнения се е наложило тя да бъде оперирана. \r\n\r\n Лекарите предупредили бащата, че ще има един час с дъщеря си, преди тя да умре. Под грижите на лекарите обаче бебето оцеляло. На пет месеца тя напусна болницата в добро здраве и тегло от 2 килограма и 300 грама. \r\n \n\t\t\t\t\t\t", "date": "2019.05.30", "title": "Желание за живот: Изписаха най-малкото бебе в света, родило се едва 245 грама"}
{"url": "http://www.bnews.bg/article/261234-izvanredno_sedem_arestuvani_pri_spetsaktsiya_na_gdbop_v_montana", "text": "\n Мащабна операция на ГДБОП и жандармерията се провежда в Монтана, предаде БНР. \r\n\r\n Целият град е блокиран от полиция. \r\n\r\n По предварителна информация до момента са арестувани най-малко седем души заради подозрения за участие в група за изнудване на бизнесмени в региона и разпространение на наркотици. \r\n \n\t\t\t\t\t\t", "date": "2019.05.30", "title": "Извънредно! Седем арестувани при спецакция на ГДБОП в Монтана\r\n"}
{"url": "http://www.bnews.bg/article/261235-koshmarat_svarshi_stoyan_zaykov_e_otkrit_spored_politsiyata_se_e_samoubil", "text": "\n Издирваният за убийството на бившата си жена и неин приятел Стоян Зайков е бил открит в района на Долна баня. \r\n\r\n Стана ясно, че той се е самоубил след престрелка с полицията, предаде \"Нова\". \r\n\r\n Няма пострадали полицаи, въпреки че Зайков е стрелял по тях. \r\n\r\n При полицейска операция е бил обграден от сили на Специализирания отряд за борба с тероризма, Главните дирекции \"Гранична полиция\" и \"Национална полиция\", Жандармерия и отряда \"Кобра\" при СДВР. При опит да бъде задържан е открил огън по полицаите. Те са отговорили с предупредителна стрелба, според инструкциите. Чул се е изстрел, с който най-вероятно Зайков е отнел живота си, съобщи вчера късно вечерта на извънреден брифинг вътрешният министър Младен Маринов. \r\n\r\n Той уточни, че в операцията по издирването са били предприети различни издирвателни действия с технически средства, фотокапани, направен е бил анализ на движението на беглеца. На тази база са били предприети действия по отвличане на вниманието му. На място е извършен оглед, след което под юрисдикция на прокуратурата и следствието ще се изясняват всички обстоятелства. Трябва да се изчакат и резултатите от множеството назначени експертизи, допълни министър Маринов, като отбеляза, че към този момента няма данни някой да е помагал на Зайков. \r\n\r\n Това съобщиха от пресцентъра на МВР \r\n\r\n Припомняме, че 20-ти ден продължи издирването на Зайков в Костенец, предаде Нова телевизия. \r\n\r\n Вчера стана ясно, че полицията е открила нови следи от издирвания за двете убийства в града. \r\n\r\n Служителите на реда установили, че между 20 и 24 май Зайков се укривал в три вили край село Света Петка. В тях беглецът от закона нощувал, хранил се и се къпал. \r\n\r\n По данни на полицията за последно Зайков е бил забелязан в ягодарници между Костенец и село Света Петка. \r\n\r\n Припомняме, на 24 май стана ясно, че полицията разпитва сина на Стоян Зайков, като се е работело и по версията, че Зайков е успял да избяга в Гърция след убийството на братовчед си Валентин Петров, който бе намерен мъртъв в дома си на 14 май. \r\n\r\n Той се укривал във вили в района на Долна баня \r\n\r\n На 10 май 38-годишната Милена Шишкова беше открита в безпомощно състояние до дома си. До момента предположенията на полицията са, че убиецът е бившият й партньор Стоян Зайков. \r\n\r\n По-късно беше намерено оръжие от едно от двете убийства - ловна пушка. \r\n\r\n Хора, евентуално застрашени от Стоян Зайков, бяха изселени. \r\n \n\t\t\t\t\t\t", "date": "2019.05.30", "title": "КОШМАРЪТ СВЪРШИ! Стоян Зайков е открит! Според полицията се е самоубил!"}
