{"url": "http://www.bnews.bg/article/260967-testat_ot_maturata_po_balgarski_ezik_i_literatura_s_vernite_otgovori", "text": "\n Министерството на образованието и науката публикува теста, паднал се на провелия се днес държавен зрелостен изпит по български език и литература. \r\n\r\n Тестът - с 41 въпроса, последният от които е задачата за писане на текст - бе избран от над 11 милиона комбинации чрез жребий. \r\n\r\n Изпитът се състои от три модула: първият модул е от 30 въпроса със затворен отговор, които носят 30 точки; вторият - включва 10 въпроса със свободен отговор и работа с текст, като носи 40 точки; третият модул е интерпретативно съчинение или есе, което носи останалите 30 точки до общия сбор от 100. \r\n\r\n На днешния държавен зрелостен изпит по български език и литература се явиха 49 334 ученици. Анулираните писмени работи са 11. \r\n\r\n Верните отговори можете да изтеглите от ТУК. \r\n \n\t\t\t\t\t\t", "date": "2019.05.21", "title": "Тестът от матурата по български език и литература с верните отговори"}
{"url": "http://www.bnews.bg/article/260965-glasuvame_za_sofiya_paskaleva_nashata_predstavitelka_na_mrs_top_of_the_world", "text": "\n Започна гласуването за участничките в конкурса „Mrs. Top of the World“. „Мисис България Top of World 2018“ София Паскалева ще представи България на престижния конкурс, който ще се проведе в Латвия от 28 май до 1 юни 2019г. \r\n\r\n Всеки, който иска да подкрепи нашата участничка може да даде своя глас за нея на страницата на конкурса:  \r\n\r\n  Всеки лайк носи една 1 точка, а споделянето - 2 точки. Отчитат се точките само под снимката на София Паскалева! \r\n\r\n  Можете да подкрепите със своя глас София и на този адрес: \r\n\r\n  „Това за мен е изключително важен вот – вотът на обикновените хора. Много се вълнувам от участието си в предстоящия конкурс. За мен това е изключителна чест и привилегия да представя родината си пред цял свят. Благодаря на всички, които гласуват за мен и ме подкрепят в този момент“, споделя София Паскалева. \r\n\r\n  Мисис България Top of World 2018“ София Паскалева ще дефилира с традиционна тракийска носия и с рокли на дизайнера Христо Чучев. В тура по бански ще се представи с модел на Love Sensation – марката на която красавицата е рекламно лице. \r\n\r\n  Пожелаваме успех на София Паскалева! \r\n \n\t\t\t\t\t\t", "date": "2019.05.21", "title": "Гласуваме за София Паскалева - нашата представителка на Mrs. Top of the World"}
{"url": "http://www.bnews.bg/article/260974-poroi_v_germaniya_predizvikvat_navodneniya", "text": "\n\r\nПоройни дъждове в Германия предизвикаха масови тежки наводнения, особено в южната част на страната, като засега се съобщава за един загинал човек, информира \"Асошиейтед прес\".\r\n\r\nПолицията в провинция Бавария уточни, че 44-годишен шофьор е загинал, след като е загубил контрол над автомобила си на мокър път в близост до град Аурах, като се е забил в крайпътни дървета.\r\n\r\nДопълва се, че покривът на болнично родилно отделение е рухнал в северния град Хелмщед, след като отводнител е бил блокиран.\r\n\r\nНай-малко три железопътни линии в Южна Германия са били прекъснати заради наводнението.\r\n\r\nВластите в няколко области се подготвят за преливането на реки и потоци, след като прогнозата е за още дъждове в сряда \n\t\t\t\t\t\t", "date": "2019.05.21", "title": "Порои в Германия предизвикват наводнения"}
{"url": "http://www.bnews.bg/article/260969-sled_5_yuni_reshavat_myarkata_na_minyu_staykov", "text": "\n След 5 юни решават мярката за неотклонение на алкохолния бос Миню Стайков. Състав на апелативния спецсъд насрочи делото за тогава, пише \"24 часа\". \r\n\r\n Причината за това е, че на днешното съдебно заседание се яви само едно вещо лице от общо четирима. \r\n\r\n След справка от кабинета на директора на \"Пирогов\" проф. Асен Балтов съдът обяви, че тримата отсъстващи лекари са ангажирани със спешни операции и изпити. Те трябваше да бъдат разпитвани като свидетели във връзка с нова съдебномедицинска експертиза за здравето на Стайков. \r\n\r\n Припомняме, преди дни от \"Пирогов\" публикуваха позиция, че техни лекари не са преглеждали сина на Миньо Стайков - Стайко Стайков. \r\n\r\n Адвокатът на Стайков - Лъчезар Траков държи на присъствието на всички вещи лица и не желае експертизата да бъде приемана, без разпит на всеки един от тях. Експертизата трябва да установи дали Стайков може да остане зад решетките въпреки болестите и въпреки обявената от него гладна стачка. \r\n\r\n Припомняме, Миню Стайков е обвинен за ръководене и за участие в организирана престъпна група за производство на цигари без бандерол, данъчни престъпления, пране на пари и за злоупотреби с еврофондове. \r\n\r\n С допълнително обвинение той се сдоби в началото на май, когато стана ясно, че Специализираната прокуратура разследва 8 души за престъпления с евросредства по ПРСР и Програмата за конверсия на лозята, като зам.-главният прокурор Иван Гешев определи разследването като \"разбиване на империята \"Карнобат\". \r\n\r\n След разпита си по разследването срещу Миню Стайков от 9 май в Спецпрокуратурата досегашният министър на земеделието Румен Порожанов, като бивш шеф на ДФ \"Земеделие\", заяви, че е готов да подаде оставка. На 14 май той подаде оставка и тя бе приета от премиера Борисов. \r\n \n\t\t\t\t\t\t", "date": "2019.05.21", "title": "След 5 юни решават мярката на Миню Стайков"}
{"url": "http://www.bnews.bg/article/260954-vizhte_kakvo_otkriha_v_kiliite_na_mityo_ochite_i_minyu_staykov", "text": "\n Специализираната прокуратура сезира министъра на правосъдието Данаил Кирилов и главния прокурор Сотир Цацаров за резултатите от проверка на ГДНП в болницата към Софийския затвор. \r\n\r\n Претърсвания и лични обиски на лишени от свобода в спалните помещения на \"Вътрешно отделение\" на болницата към затвора в София са извършени на 17 май. \r\n\r\n В резултат на проверките са иззети множество забранени предмети, които не са били налични в документацията. \r\n\r\n В помещение \"Реанимация\", където са настанени Димитър Желязков и Миню Стайков, са намерени и иззети 59 броя CD, 1 карта за цифрова телевизия и 1 разтегателен колан. \r\n\r\n При извършения личен обиск на Желязков е намерен 1 мобилен телефон марка \"iPHONE\". Желязков лично извадил от колана на кръста си и го ударил в земята, с цел да го унищожи. \r\n\r\n Установено е, че в спалното помещение, в което са настанени Желязков и Стайков се държат голямо количество хранителни продукти - стекове с безалкохолни напитки, минерална вода, захарни изделия, колбаси, плодове, олио и други. \r\n\r\n Към момента на извършване на претърсването Миню Стайков вече е бил обявил гладна стачка. \r\n\r\n В помещението са намерени медикаменти и хранителни добавки, за които не са издавани медицински рецепти. \r\n\r\n В шкаф, ползван от Димитър Желязков, са намерени \"Конкор\", \"Селеногин\", препарат \"Сладки сънища\", \"Ексфордж\", \"Валсартан\", \"Терафлу\", \"Роватинекс\", \"Небилет\", \"Нурофен\", \"Хамацинк крем\", \"Авирон\", аминокиселини, \"Витабиотикс\", \"Простамол уно\", \"Валидол\", \"Алора\", \"Флуанксол\". За тях на името на Желязков няма издадени рецепти, поради което те са иззети с протокол от служители на НОС при затвора в София. \r\n\r\n На Желязков са върнати осем други медикамента, които по данни на медицинския персонал от СБАЛЛС при затвора са му били предписани. \r\n\r\n В шкафчето на Миню Стайков са намерени \"Синелан\", \"Прополки\", \"Хексоралетен Ен\", \"Нурофен\", \"Деприм Депресион\", \"Простамакс\", \"Валидол\", препарат за инсектициди \"Айкън\". Те са иззети с протокол от служители на НОС, тъй като за тях няма издадени рецепти. На Стайков са върнати пет от намерените лекарства, които са му били предписани. \r\n\r\n В спално помещение №1 са намерени и иззети 1 бр. USB кабел, 1 адаптор, 1 телевизор с дистанционно и с адаптор, 1 котлон. В спалня №2 е намерен и иззет 1 бр. USB кабел. В помещение №3 пък е намерен и иззет 1 бр. USB кабел. \r\n\r\n При личен обиск на лишения от свобода Румен Янакиев е намерен и иззет мобилен телефон \"SAMSUNG\" с поставена в него SIM карта.  \r\n\r\n От спално помещение №4, в което е настанен лишеният от свобода Янко Ваташки, са иззети 1 мобилен телефон \"NOKIA\" със SIM карта, машинка за подстригване, зарядно за телефон, 3 вентилатора, 1 кафемелачка и 1 бр. слушалки. \r\n\r\n В спално помещение №5, където е настанен лишеният от свобода Пеньо Мангъров, са намерени и иззети мобилен телефон \"ALKATEL\" и зарядно за него, 2 броя USB кабел и 1 адаптор. \r\n\r\n Иззетите мобилни телефони дават възможност на задържаните да поддържат контакти с трети лица, което от своя страна създава опасност да се влияе на свидетели, както и на нормалния ход на събиране на доказателства по досъдебни производства. \r\n\r\n За извършената проверка е уведомен правосъдния министър Данаил Кирилов и главният прокурор Сотир Цацаров, които да предприемат съответните мерки за решаване на проблема. \r\n \n\t\t\t\t\t\t", "date": "2019.05.21", "title": "Вижте какво откриха в килиите на Митьо Очите и Миню Стайков"}
{"url": "http://www.bnews.bg/article/260957-predsrochnite_izbori_v_ukrayna_na_21_ili_na_28_yuli", "text": "\n Две са възможните дати за провеждането на предсрочните избори в Украйна – 21 и 28 юли. Това съобщи първият заместник-председател на Върховната рада – Ирина Геращенко, след консултация при новия президент на страната – Владимир Зеленский. \r\n\r\n „Президентът планира да подпише такъв указ – не днес, а в близките дни. За да се придържаме към сроковете, изборите ще бъдат обявени 60 дни по-рано. Може да се проведат на 21 или на 28 юли”, коментира Геращенко, цитирана от ТАСС. \r\n\r\n В същото време лидерът на фракцията на Радикалната партия в украинския парламент – Олег Ляшко, обяви, че датата ще е 21 юли: „Президентът и лидерите на фракциите колективно се съгласиха да проведат предсрочни избори. Указът за разпускане на Върховната рада и предсрочните избори най-вероятно ще бъде подписан утре, а изборите ще са ориентировъчно на 21 юли”, каза Ляшко също след консултация със Зеленски. \r\n\r\n Дотогава обаче, отбеляза депутатът, трябва да бъде променено изборното законодателство. \r\n\r\n Зеленский покани на консултации лидерите на фракциите, за да обсъдят предсрочните избори, след в понеделник – при встъпването си в длъжност, разпусна украинския парламент.  \r\n \n\t\t\t\t\t\t", "date": "2019.05.21", "title": "Предсрочните избори в Украйна – на 21 или на 28 юли"}
{"url": "http://www.bnews.bg/article/260973-v_sofiya_dva_pati_sa_obrabotvani_parkove_i_gradinki_sreshtu_karlezhi", "text": "\nДва пъти са обработвани паркове и градинки срещу кърлежи, съобщиха от Столична община. Обработките стават при окосени тревни площи и сухо време поне едно денонощие. Столичната Регионална здравна инспекция контролира  използването на препаратите (биоциди). Те са одобрени от Министерство на здравеопазването.\r\n\r\nОбработени са тревите в Южния парк - 1, 2 част, Борисова градина, Градската градина, градина Докторски паметник, Северен парк и др.\r\n\r\n\r\nНовини от България и света, актуална информация 24 часа в денонощието\r\n\r\nВ София два пъти са обработвани паркове и градинки срещу кърлежи\r\n\r\n\r\nДва пъти са обработвани паркове и градинки срещу кърлежи, съобщиха от Столична община. Обработките стават при окосени тревни площи и сухо време поне едно денонощие. Столичната Регионална здравна инспекция контролира  използването на препаратите (биоциди). Те са одобрени от Министерство на здравеопазването.\r\n\r\nОбработени са тревите в Южния парк - 1, 2 част, Борисова градина, Градската градина, градина Докторски паметник, Северен парк и др.\r\n\r\nИзвадиха над 50 кърлежа от дете след разходка в Южния парк в София\r\nИзвадиха над 50 кърлежа от дете след разходка в Южния парк в София\r\n\r\nДруго дете пък е имало по тялото си 20-30 кърлежа\r\n\r\nНаправена е обработка срещу кърлежи и в зелените площи в районите Красно село, Възраждане, Оборище, Изгрев, Лозенец, Триадица, Илинден, Искър, Овча Купел, Люлин, Банкя, Панчарево, Кремиковци, Витоша, Връбница, Слатина и Подуяне.\r\n\r\nНа територията на останалите райони е започнало извършване на обработки и дейността продължава при сухо време.\r\n\r\nЗа да има ефект от обезпаразитяването на тревните площи, трябва поне 24 часа след пръскане да не вали. Наличието на влага и подходяща температура благоприятства развитието и размножаването на третираните организми.\r\n\r\nПрез април е направена ларвицидна обработка срещу комари, както и дератизация, съгласно даденото предписание от СРЗИ във всички райони на Столична община.\r\n\r\nОбработките срещу кърлежи се правят рано сутрин до 10.00 часа, а срещу комари късно вечерта след 20.00 часа. Сигналите за общински терени се предават на фирмата изпълнител за допълнителни третирания. \n\t\t\t\t\t\t", "date": "2019.05.21", "title": "В София два пъти са обработвани паркове и градинки срещу кърлежи"}
{"url": "http://www.bnews.bg/article/260972-sasht_smekchiha_za_90_dni_sanktsiite_sreshtu_huawei", "text": "\n САЩ смекчиха за 90 дни санкциите срещу китайската технологична компания Huawei. \r\n\r\n До 19-ти август ще действа временен общ лиценз, позволяващ на компанията да предоставя актуализации на софтуера на съществуващите мобилни устройства. Така досегашните клиенти няма да срещнат толкова сериозни проблеми, коментират анализатори. \r\n\r\n В същото време създателят на компанията предрече конфликт със Съединените щати. Той заяви, че Вашингтон подценява силата на Huawei. \r\n \n\t\t\t\t\t\t", "date": "2019.05.21", "title": "САЩ смекчиха за 90 дни санкциите срещу Huawei"}
{"url": "http://www.bnews.bg/article/260958-vas_otmeni_ekootsenkata_za_promyana_na_ustroystveniya_plan_na_primorsko", "text": "\n ВАС отмени Становище за екологична оценка на министъра на околната среда и водите за изменение на Общия устройствен план на Община Приморско, съобщиха от  съда. Решението може да се обжалва в 14-дневен срок. \r\n\r\n Административно дело е образувано по жалби на Фондация \"Българска Фондация Биоразнообразие\" и на \"Перла Г\" АД. \r\n\r\n Според тричленния състав на съда са допуснати пропуски и непълноти при изследване на характеристиките на околната среда за територии, които вероятно ще бъдат значително засегнати от измененията в Общия устройствен план. \r\n\r\n Съдиите посочват още, че не са взети предвид всички съществуващи екологични проблеми, установени на различно ниво, имащи отношение към проекта, включително отнасящите се до райони с особено екологично значение, като защитените зони по Закона за биологичното разнообразие. \r\n\r\n За някои местообитания не са преценени вероятните значителни въздействия върху биологичното разнообразие, фауната и флората, се казва още в определението на съда. \r\n \n\t\t\t\t\t\t", "date": "2019.05.21", "title": "ВАС отмени екооценката за промяна на устройствения план на Приморско"}
{"url": "http://www.bnews.bg/article/260961-es_predpriema_merki_za_borba_s_gorskite_pozhari", "text": "\n Европейската комисия обяви днес обособяването на флот от специализирани самолети за борба с горските пожари през това лято. Засега седем противопожарни самолета и шест вертолета ще бъдат част от флота, се отбелязва в съобщението на комисията, цитирано от БТА. \r\n\r\n Пет държави от ЕС, често страдащи от горски пожари в последните години, са предоставили на разположение свои въздухоплавателни средства за тази година - Хърватия (2 самолета), Франция (1 самолет), Италия и Испания (по 2 самолета), Швеция (6 вертолета). \r\n\r\n През лятото денонощният център на ЕС за действия в извънредна обстановка ще бъде подсилен с екип за работа с горски пожари, съставен от експерти от европейските държави. През цялото лято ще се свикват редовни видео съвещания с държавите за споделяне на данни за опасността от пожари. Спътниковата система на ЕС \"Коперник\" ще бъде използвана, за да се картографират горски пожари. \r\n\r\n В последните години Европа претърпя сериозни природни и причинени от човека бедствия - горски пожари, наводнения, бури и земетресения. Тези събития доведоха до повече от 100 човешки жертви през миналата година. Досега механизмът за гражданска защита на ЕС се основаваше на система за съгласуване на разгръщането на доброволно предоставената от участващите държави помощ в страната, поискала подкрепа. Предложенията за помощ се съгласуват от център в Брюксел.  \r\n\r\n През последните години лошото време и нововъзникващи заплахи поставиха на изпитание способността на държавите в ЕС да си помагат взаимно, особено когато няколко държави са изправени пред един и същ вид бедствие едновременно. В случаите, когато възможностите за отговор са ограничени или липсват, ЕС не разполагаше със запас за подпомагане на затруднените държави, пояснява ЕК. \r\n \n\t\t\t\t\t\t", "date": "2019.05.21", "title": "ЕС предприема мерки за борба с горските пожари"}
{"url": "http://www.bnews.bg/article/260968-poroshenko_na_sad_za_darzhavna_izmyana", "text": "\n Държавното бюро за разследване на Украйна възбуди наказателно дело за държавна измяна срещу бившия президент Петро Порошенко. Това съобщиха от пресслужбата на министерството, цитирано от БГНЕС. Причината за разследването е заявление от Андрей Портнов, бивш заместник-ръководител на президентската администрация на Виктор Янукович. \r\n\r\n Става дума за събитията от ноември миналата година, когато кораби на украинския флот се опитаха да преминат от Черно море в Азовско море през Керченския проток и бяха задържани от руски граничари. Портнов обвинява Порошенко във факта, че той, като държавен глава, е извършил предателство, като е изпратил моряци в Керченския проток. \r\n\r\n \"Президентът Порошенко се опита да въведе военно положение в страната. За това той пожертва граждани, украински моряци. Трябваше да осъзнае и да предвиди, че те поне ще бъдат заловени и, най-вече, че те биха могли да умрат. Ние смятаме, че тези действия са извършени в ущърб на националната сигурност”, каза Портнов по телевизионния канал Newsone. \r\n\r\n Освен обвинението в държавна измяна, делото съдържа и пледиране за „действия, насочени към насилствено изменение или премахване на конституционната система и към изземване на държавната власт” и „злоупотреба на служебно лице с власт или служебно положение”. \r\n\r\n В утрото на 25 ноември 2018 г. два катера на украинския флот и влекач нарушиха държавната граница на Русия в Черно море и маневрираха опасно за няколко часа, без да отговарят на законовите изисквания на руските власти. Граничната охрана задържа корабите, за което трябваше да използват оръжия. По-късно всички бяха арестувани за незаконно преминаване на държавната граница на Русия. \r\n\r\n Киевските власти обвиниха Москва в агресия и наложиха военно положение в десет региона, граничещи с Русия и Приднестровието в продължение на 30 дни. Този режим продължи до 26 декември. \r\n\r\n Руският президент Владимир Путин подчерта, че граничните служители са изпълнявали задълженията си, а инцидентът в Керченския проток нарече предварително подготвена провокация, която Порошенко е използвал заради ниския рейтинг в навечерието на президентските избори. \r\n\r\n Андрей Портнов е заместник-ръководител на президентската администрация на Виктор Янукович. Той напуска Украйна през февруари 2014 г., веднага след държавния преврат и оттогава живее в Москва и Виена. В момента възнамерява да се занимава с политика и юриспруденция в Украйна. Бившият ръководител на администрацията на Янукович възнамерява да подаде и други искове срещу Порошенко. Според него следващото му заявление ще се отнася до предприятие за корабостроене в Киев, което Порошенко е притежавал преди да бъде продадено през 2018 година. \r\n\r\n „Престъплението се състои в това, че тогавашният президент на Порошенко, имащ своя фракция, е сформирал военен бюджет за закупуване на военна техника на ниска цена във военната си фабрика. След като е формирал този бюджет, той го е реализирал чрез министър-председателя и Министерството на финансите. Той е изпълнявал едновременно три роли: сформирал е бюджет, реализирал го е и го купил от себе си на завишени цени, т.е. облагодетелствал се е от това”, каза Портнов в интервюто. \r\n\r\n Друг съдебен процес ще бъде свързан с телевизионния канал \"Прямой\", който, според Портнов, Порошенко също купува за пране пари.  \r\n \n\t\t\t\t\t\t", "date": "2019.05.21", "title": "Порошенко на съд за държавна измяна"}
{"url": "http://www.bnews.bg/article/260962-polyakinya_rodi_shest_bebeta", "text": "\n Жена от Краков роди шест деца в университетската болница в понеделник. Майката се чувства нормално. Бебетата тежат по около 1 кг. Всички са настанени в кувьози. \r\n\r\n Майката на бебетата е на 29 години. Четири от тях са момичета. Лекарите са били леко изненадани, тъй като са очаквали само пет бебета. \r\n\r\n Това е първият случай на раждане на шест деца едновременно в Полша, каза представителката на болницата - Мария Влодковска. \r\n\r\n Като цяло всички деца са родени здрави. Те са дошли на бял свят чрез цезарово сечение в 29-ата гестационна седмица. \r\n\r\n Президентът на Полша Анджей Дуда поздрави родителите и медицинския персонал на клиниката, а също така отбеляза, че раждането на шесторката е първото в страната. \r\n\r\n   \r\n \n\t\t\t\t\t\t", "date": "2019.05.21", "title": "Полякиня роди шест бебета"}
{"url": "http://www.bnews.bg/article/260963-gradushka_s_razmera_na_oreh_udari_tozi_pat_shkorpilovtsi", "text": "\n В района на Варна и Бургас падна градушка днес следобед. \r\n\r\n В Шкорпиловци размерът на градовите зърна беше колкото орех. \r\n\r\n И през следващите часове до полунощ, предимно в Източна България и планинските райони, ще има все още условия за силни гръмотевични бури и градушки. \r\n \n\t\t\t\t\t\t", "date": "2019.05.21", "title": "Градушка с размера на орех удари този път Шкорпиловци"}
{"url": "http://www.bnews.bg/article/260964-katastrofa_kray_vratsa_po_chudo_se_razmina_bez_zhertvi", "text": "\n Инцидент с два тежкотоварни автомобила край Враца по чудо се размина без жертви. Катастрофата е станала на околовръстния път на града. \r\n\r\n По неизяснени към момента причини тир със старозагорска регистрация спира внезапно и в него се удря идваща отзад цистерна, превозвала цимент.  \r\n\r\n Вследствие на удара кабината на цистерната е смляна. По чудо шофьорът се е отървал без сериозни наранявания. \r\n\r\n Два екипа на пожарната са пристигнали на мястото на инцидента заради изтекло гориво. Движението е напълно блокирано и се отбива през града. \r\n\r\n Водачът на камиона обяснил, че набил спирачки, защото пред него били спрени други автомобили, но не знаел каква е причината. \r\n\r\n Камионът е превозвал месни продукти за Италия. Очевидци разказват, че на мястото на инцидента се носи неприятна миризма – на развалено месо. \r\n \n\t\t\t\t\t\t", "date": "2019.05.21", "title": "Катастрофа край Враца по чудо се размина без жертви"}
{"url": "http://www.bnews.bg/article/260944-prof_hristo_bondzholov_e_preizbran_za_rektor_na_vtu", "text": "\n Днес (20 май 2019 г.) Общото събрание на Великотърновския университет „Св. Св. Кирил и Методий“ (ВТУ) с 207 гласа „за“ от 334 гласували избра за втори мандат ректорът проф. д-р Христо Бонджолов. Той спечели в битка с двама конкуренти, които получиха съответно 71 гласа за проф. д-р Венка Кутева и 45 гласа за проф. д-р Мирослав Гълъбов. Недействителните бюлетини от проведения таен избор са 11 на брой.  \r\n\r\n За председател на Общото събрание бе избрана проф. д-р Антоанета Анчева, която получи подкрепа от 202 гласа при гласували общо 331 членове. Недействителните бюлетини при този избор са 10 на брой. .   С гласуването си, академичната общност подкрепи призива на професор Бонджолов от 11 май 2019 г. Великотърновският университет да бъде „свободна територия, територия на свободния дух“. \r\n  \r\n\r\n \r\n  \r\n \n\t\t\t\t\t\t", "date": "2019.05.21", "title": "Проф. Христо Бонджолов е преизбран за ректор на ВТУ\r\n\r\n"}
{"url": "http://www.bnews.bg/article/260945-slavi_dokaza_che_6_partii_ot_gerb_do_vazrazhdane_lapat_po_6_5_miliona_otgore_subsidii_na_godina", "text": "\n Вместо да вземат по 11 лева на действителен глас, подаден за тях, партиите в парламента плюс тези, спечелили над 1% от действителните гласове на последните парламентарни избори, са взели по 13,23 лева. Това показа \"Шоуто на Слави\" в специално предаване. \r\n\r\n Изчисленията са на база разписаното в Закона за политическите партии, както и на официални данни от Министерството на финансите. \r\n\r\n Защо се получава така? \r\n\r\n Оказва се, че към реалните гласове за всяка партия към общата субсидия се добавят и гласовете за партиите, които са под границата от 1%, плюс гласовете за независимите кандидати за депутати, плюс всички, гласували с новата опция \"Не подкрепям никого\". \r\n\r\n Отделно от \"Шоуто на Слави\" посочват, че ЦИК са добавили и \"71 гласа\" към всички тези гласове. Причината е ново решение колко точно са гласовете \"Не подкрепям никого\" - 71 повече от първоначално приетото. Всичко това е урегулирано в Закона за политическите партии - чл. 27, ал. 2, като сегашният правосъден министър и бивш депутат от ГЕРБ Данаил Кирилов, който беше и председател на правната комисия в парламента, коментира според официална стенограма в стил \"да не стане така, че да вземем едни пари повече\". \r\n\r\n Общо предоставена държавна субсидия за 2018 година е 38 648 384 лв., макар че ако се спазват чл. 25, ал. 1, чл. 25, ал. 2 и чл. 26 от Закона за политическите партии, би трябвало субсидията да е 32 128 844 лв. Оказва се, че ГЕРБ печелят малко над 2,5 млн. лева повече, БСП - малко над 1,5 млн. лева, \"Обединени патриоти\" - малко над 700 хил. лева, ДПС - малко над 650 хил. лева, \"Воля\" - малко над 300 хил. лева, а партия \"Възраждане\" - малко над 80 хил. лева. \r\n\r\n Формулата, по която се изчислява действителната партийна субсидия, е следната - броят на действителните гласове за съответната партия, разделен на общия брой на получените действителни гласове, който се умножава по общата сума за разпределение. Заради тази ситуация \"Шоуто на Слави\" припомни инициираният от предаването референдум през 2016 година, в който имаше въпрос дали партийната субсидия на един действителен глас да е 1 лев. \r\n\r\n Макар че беше решено, че референдумът не минава границата, за да станат автоматично задължителни решенията му, на въпроса за партийната субсидия преобладаващият отговор беше да стане 1 лев на глас. Беше припомнено и последното гостуване на премиера Бойко Борисов в \"Шоуто на Слави\" и как той обеща да предложи на парламента да бъдат намалени партийните субсидии. Публично беше поставен и въпросът защо всъщност субсидиите са по-големи - към всички отговорни институции. \r\n  \r\n \n\t\t\t\t\t\t", "date": "2019.05.21", "title": "Слави доказа, че 6 партии от ГЕРБ до “Възраждане” лапат по 6,5 милиона отгоре субсидии на година"}
{"url": "http://www.bnews.bg/article/260946-kupila_li_e_zhenata_na_geshev_apartament_ot_ofshorka_v_koyato_dyal_e_imal_i_vaklin", "text": "\n Жената, която живее със зам.-главния прокурор Иван Гешев - Детелина Ханчева, си е купила чисто нов апартамент в София на много ниска цена, показва разследване на Frognews.  \r\n\r\n Медията посочва нотариален акт, според който през декември 2014 г. за близо 86 км. м. в Зона Б -17, на ул. „Ген. Столетов“ № 8, Ханчева е дала 40 000 лева. С други думи говорим за цена от 465 лв. или 234 евро на квадратен метър. Според Frognews цените на имотите в този район и в периода на сделката показва, че най-ниските са между 800 и 900 евро за кв. метър.  \r\n\r\n Има още един много любопитен факт - цената на въпросния апартамент е в пъти по-ниска дори от данъчната му оценка, казва медията.  \r\n\r\n Сделката става чрез решение на офшорна компания, която купува дяловете на фирма, собственост на Александър Ваклин, който е свидетел по делото \"Иванчева\", и неговия бивш, по думите на самия Ваклин, съдружник Марио Кръковски.  \r\n\r\n Детелина Ханчева купува последователно от фирма \"МС Консулт 2010\" ЕООД три имота. На 9 декември 2014 г., няколко дни преди рождения ѝ ден, тя купува жилище с площ 71,730 квадратни метра без общите части, съгласно данните от Имотния регистър. Апартаментът се намира на столичната ул. \"Ген. Столетов\" 8. Също през декември, но две години по-късно, през 2016 г. към жилището е добавен и гараж с размер 18 кв. метра. Година по-късно имуществото е окрупнено с 542 кв. метра поземлен имот, върху който е сградата с апартамента и гаража. Фирмата-продавач е инвеститор на проекта, който е завършен през 2014 година. Сградата е четириетажна, \"с 12 апартамента, на парцел с голямо лице и тесни калкани\", както пише в описанието ѝ. Данъчната оценка на недвижимия имот е 102 183,60 лева. Пазарната към този момент е около 150 000 лева. Имотът обаче е продаден за 40 000 лева.  \r\n\r\n Представляващият продавачът - \"МС Консулт 2010\" ЕООД, Мирослав Чергаров заявява, че сумата е изплатена по банков път. В нотариалния акт от 2014 г. е записано, че апартаментът се състои от антре, коридор, дневна с кухненски бокс и трапезария, спалня, кабинет, баня с тоалетна и балкон. Като се добавят и 14 кв. метра идеални части от общите части, целия имот е записано, че е 85,77 кв. метра + 7 кв. метра мазе. Облагодетелствал ли се е бащата на ръководителя. \r\n\r\n Освен всички документи за право на собственост, в нотариалния акт е записано, че е приложено и решение на едноличния собственик на \"МС Консулт 2010\" ЕООД от 09.12.2014 г. То е от същият ден, в който е подписан акта. Към този момент това решение следва да е взето от офшорната компания \"Трансвю Холдинг Лимитид\", защото от 2012 до 2015 г. тя се води едноличен собственик на капитала на \"МС Консулт 2010\" ЕООД. \"Трансвю Холдинг Лимитид\" обаче е представлявана от Марио Кръковски - съдружник на Детелина Ханчева в \"Отеа\". Офшорната компания \"Трансвю Холдинг Лимитид\" е регистрирана на Сейшелите. Тя е представлявана или от Марио Кръковски, или от Валентина Никова Исакова-Николова, която е управител на други фирми свързани с бизнесмена. На 7 август 2012 година Марио Кръковски и Александър Ваклин продават своите дялове от \"МС Консулт 2010\" на същата офшорка - \"Трансвю Холдинг Лимитед\", като в сделката Кръковски е пълномощник на представляващите офшорната компания Панайота Стефани и Христала Менелау.  \r\n\r\n При сделката с продажбата на имота на Ханчева, \"Трансвю Холдинг Лимитид\" е едноличен собственик на фирмата-продавач \"МС Консулт 2010\". \"Не познавам Иван Гешев и Детелина Ханчева. Гешев го видях веднъж в специализираната прокуратура и той си обърна главата на другата страна. През 2009 година се разделихме с Кръковски. Имахме два общи проекта заедно, които изпълнихме. Единият беше за сградата на \"Скобелев\" 11 - той взе два офиса там, които продаде. Действително не сме ликвидирали фирмата, защото е сложна процедурата. Така ми стоят съдружия с всевъзможни хора, с които отдавна нямам нищо общо\", коментира Александър Ваклин пред \"Капитал\". \r\n\r\n   \r\n \n\t\t\t\t\t\t", "date": "2019.05.21", "title": "Купила ли е жената на Гешев апартамент от офшорка, в която дял е имал и Ваклин?\r\n\r\n"}
{"url": "http://www.bnews.bg/article/260947-potroshiha_kolata_na_bivshiya_kmet_na_sozopol_panayot_reyzi", "text": "\n Неизвестни счупиха предното дясно стъкло на колата, която се ползва от бившия кмета на Созопол Панайот Рейзи.  \r\n\r\n Колата е била паркирана по пътя от къмпинг \"Златна рибка\" близо до входа на Созопол. \r\n\r\n По думите на Рейзи няма нищо откраднато от автомобила. Предстои да се видятзаписите от камерите за видеонаблюдение,които се намират близо до мястото на инцидента. \r\n\r\n Към момента от полицията отказват коментар. \r\n \n\t\t\t\t\t\t", "date": "2019.05.21", "title": "Потрошиха колата на бившия кмет на Созопол Панайот Рейзи"}
{"url": "http://www.bnews.bg/article/260970-vinagi_me_slushayte_mnogo_vnimatelno", "text": "\n Председателят на Европейската комисия Жан-Клод Юнкер заяви, че нямал да дава съвет на Австрия как да се справи с видеоскандала, който свали правителството, и след това даде съвет така или иначе. \r\n\r\n Юнкер беше във Виена за годишната конференция на Европейската конфедерация на профсъюзите. Говорейки пред журналисти пред конферентната зала, той коментира: \"Не аз задействах тази правителствена криза и не дойдох във Виена, за да я оправям. Австрийците сами трябва да направят това. В неделя за изборите за Европейски парламент. Това е денят, който може да бъде използван, за да се обърне гръб на опасността отдясно.\" \r\n\r\n Той добави: \"Няма да коментирам тук как канцлерът (Себастиан) Курц се справя с тази криза. Не съм отговорен за коментиране на действията на националните правителства, въпреки че бих искал да го сторя... Никога не давам на ръководители на правителства публични съвети, но един съвет би бил винаги да ме слушат много внимателно.\" \r\n\r\n Юнкер отбелязал, че видеозаписът, който доведе до падане на правителството в Австрия, в който вицеканцлерът и лидер на крайнодясната Партия на свободата Хайнц-Кристиан Щрахе се опитва да търгува държавни поръчки срещу финансова подкрепа за партията му от жена, за която е смятал, че богата племенница на руски олигарх, \"не е решаващ фактор\". \r\n\r\n По-важно, заяви той, е \"идеята, че една страна е поставена на сребърен поднос, така че другите да могат да си помогнат\". Това, добави Юнкер, \"не отговаря на моите патриотични чувства\". \r\n\r\n В речта пред конференцията на синдикатите, Юнкер не е споменал австрийската правителствена криза, като само е казал, че събитието е на \"точното място и в точното време\". \r\n\r\n Той също така е използвал случая, за да говори за Великобритания, като се заял с нея по начин, който не използва за първи път: \"Всеки разбира английски, но никой не разбира Англия.\" \r\n\r\n Юнкер също така заявил, че \"доста тъжен\", че времето му в комисията изтича, но заяви, че е \"много доволен\", че се пенсионира. \r\n \n\t\t\t\t\t\t", "date": "2019.05.21", "title": "Винаги ме слушайте много внимателно"}
{"url": "http://www.bnews.bg/article/260949-pochina_emblematichna_nasha_zhurnalistka", "text": "\n На 20 май 2019 г. от този свят си отиде журналистът от Българското национално радио Даниела Бенишева. Ще я запомним като светъл и добър човек, колега и приятел. За Дани радиото беше не просто работа, а мечта, превърната в кауза. И всеки ден отдаваше най-доброто от себе си в името на красотата и истината. И затова, когато пишеше или говореше за култура и изкуство, тя \"гореше“, а срещата с всеки творец, неин събеседник, приемаше като вдъхновение и пристан за един по-чист и по-добър свят, пишат колегите й от БНР.  \r\n\r\n Даниела Бенишева е част от екипа на Радио София от 2007 година. В годините работи неуморно като репортер, редактор и водещ в емблематични предавания, като \"Арте вива“, \"Арт посоки“, \"Чуй София!“, \"София днес“, \"Кой-кой е“, \"Радио кафе“, \"Ритъмът на столицата“ и други. Реализирала е стотици интервюта с едни от най-големите имена на нашето време, хора на изкуството и културата, интелектуалци, общественици, политици… Преди да стане част от Българското национално радио, Даниела Бенишева сътрудничи на различни издания от периодичния печат, като в.\"Сега“, в.\"Българска армия“, в.\"Земя“, \"Програмата“ и други. \r\n \n\t\t\t\t\t\t", "date": "2019.05.21", "title": "Почина емблематична наша журналистка"}
{"url": "http://www.bnews.bg/article/260950-balgarski_turist_zagina_pri_intsident_na_olimp", "text": "\n Български турист загина заради инцидент в планината Олимп в Гърция, съобщава Нова телевизия. \r\n\r\n 25-годишният мъж е паднал по скалист пътв местността Кофто. Неговият спътник - също българин, незабавно се е обадил за помощ. \r\n\r\n След мащабна спасителна акция на гръцката спасителна служба сънародникът ни е бил свален от планината жив и е бил откаран в болница в Солун. \r\n\r\n При падането обаче той е получил черепно-мозъчна травма и други наранявания, които са се оказали несъвместими с живота. Въпреки усилията на лекарите по информация на българския консул в Солун Румен Лозанов младият мъж е починал. \r\n \n\t\t\t\t\t\t", "date": "2019.05.21", "title": "Български турист загина при инцидент на Олимп"}
{"url": "http://www.bnews.bg/article/260952-shemata_kostinbrod_shte_garantira_izbornite_pobedi", "text": "\n ”Костинбродската афера” никога не е била фалшива новина. Това е зловеща реалност, която посяга на най-важното условие на свободата и демокрацията - правото на свободен избор на гражданите кой да управлява от наше име обществените дела и общите ни ресурси. Не случайно един премиер не спира да говори “аз дадох...,аз направих...” с нашите пари. \r\n\r\n Защо Борисов се страхува от “нов Костинброд”? Нима има поне една останала свободна телевизия или журналист “с топки”, който да посмее да разобличи, както направих аз през 2013 година, изборните измами на ГЕРБ? Няма, разбира се. За последните шест години задкулисните ментори на властта се погрижиха всички медии да бъдат в техен плен. Отдавна журналист в България стана синоним на “баджак”. \r\n\r\n Но дали Борисов не се опитва да бъде крадецът, който вика “Дръжте крадеца”!? В случая Цветанов. Нали самият лидер на ГЕРБ заплаши подчинения си Цветанов и то през Панорама, че ще реши съдбата му на 26 май! От резултата в урните зависи дали Цветанов ще се прости с главата си и с частния си асансьор. Това е самата истина. \r\n\r\n С последните промени в Изборния кодекс ГЕРБ и техните подлоги ВМРО и Марешки получиха пълен контрол върху ЦИК и върху избирателните секции. Тук ще се случат големите измами при преброяването на бюлетините на 26 май. Ние от опозицията ще бием всички рекорди по недействителни бюлетини или направо ще ни задраскат резултата по протоколите, а ГЕРБ и слугите им ще си вдигат резултата за наша сметка. На Цветанов вече дори не му трябват “фалшиви бюлетини”. Той направо ще си купи избирателните комисии, а никой няма да брои след тях чувалите. Това ще бъде новият Костинброд. Това очаквам аз и затова Борисов ви готви. \r\n\r\n Докато ГЕРБ пишат законите и Цветанов брои бюлетините - схемата “Костинброд” ще гарантира изборните “победи”. Благодарение на умрялото гражданско общество вече няма медии или журналисти, които да се противопоставят. Ниската избирателна активност, гарантирана от отвратения електорат, работи точно за това. Повече по темата “Костинброд” довечера на живо от 21 часа по Евроком с мен и Байрактаров в Презареди България! \r\n \n\t\t\t\t\t\t", "date": "2019.05.21", "title": "Схемата “Костинброд” ще гарантира изборните “победи”"}
{"url": "http://www.bnews.bg/article/260971-tri_miliona_venetsueltsi_sa_emigrirali_ot_2015_g", "text": "\n Три милиона души са напуснали Венецуела от 2015 г. насам, бягайки от тежката икономическа и политическа криза в страната, съобщи ООН, предаде БТА. \"Всеки ден виждаме средно между 3000 и 5000 души, които напускат Венецуела\", заяви говорителката на Върховния комисариат на ООН за бежанците Лиз Тросел пред журналисти в Женева. \"Има около 3 милиона души, които са напуснали Венецуела от 2015 г.\", добави Тросел. \r\n\r\n Върховният комисариат смята, че общо 3,7 милиона венецуелци са в чужбина, като 700 000 са емигрирали преди 2015 г. В края на миналата година около 460 000 венецуелци са кандидатствали за убежище, предимно в съседните латиноамерикански държави. \r\n\r\n Около 1,4 милиона са получили различни разрешения или визи - например хуманитарни или работни визи, за да останат законно в приемащите ги страни в региона. \r\n\r\n Според Тросел мнозинството от бежанците се нуждаят от системата за международна защита, заради влошаването на политическото, икономическото и хуманитарното положение и на ситуацията със човешките права във Венецуела. \r\n\r\n \"Това се дължи на заплахи за живота, сигурността и свободата им, поради обстоятелства, които сериозно нарушават обществения ред във Венецуела\", подчерта Тросел. \r\n\r\n Върховният комисариат за бежанците призовава държавите да гарантират, че венецуелците, независимо от правния им статут, няма да бъдат експулсирани или насилствено върнати във Венецуела. Масовата емиграция на венецуелци, бягащи от катастрофалната икономическа ситуация, е смятана от ООН за най-масовото разселване на хора в най-новата история на Латинска Америка. \r\n \n\t\t\t\t\t\t", "date": "2019.05.21", "title": "Три милиона венецуелци са емигрирали от 2015 г."}
{"url": "http://www.bnews.bg/article/260953-skandal_tsik_se_darzhi_kato_svetata_inkvizitsiya", "text": "\n \r\nПрез последните дни Централната Избирателна Комиия ( ЦИК ) се е вживяла като светата инквизиция в обслужване на управляващите. Особено услужлива ЦИК се оказва по отношение на ВМРО. Наша проверка показва, че всяка жалба от ВМРО срещу медии или журналисти, дръзнали да изразят критично мнение срещу ВМРО или Каракачанов е разглеждано мигновено от ЦИК. \r\n\r\n Интереснотто в случая е, че ЦИК пренебрегва конституционното право за изразяване на мнение, ЦИК с лекота пренебрегва инструментариума на журналистическата метафора, а най-скандалното е, че ЦИК без дори да се замисли погазва дългогодишна съдебна практика на българския съд. \r\n\r\n Интересни казуси са например оплакванията на ВМРО от политически опоненти как точно са разпознали \"Краси-тераси\" или \"Шкембе- войвода\" като лидера на ВМРО Красимир Каракачанов. На този въпрос ЦИК не дава отговор, въпреки, че съдебната практика е безупречна - щом си се разпознал, значи не си обиден или наклеветен. \r\n\r\n Припомняме, че именно от подобно поведение на ЦИК се опасяваше опозицията от БСП и то бързо се потвърди. Оставяме без коментар, че оплакващото се ВМРО например не е поискало нито веднъж право на отговор като засегната страна - вероятно защото добре е осъзнавало, че ще трябва да обясни кой е \"Краси-тераси\" или \"Джендърбазки\", но пък за сметка на това защо да не използва бухалката на ЦИК? \r\n  \r\n \n\t\t\t\t\t\t", "date": "2019.05.21", "title": "Скандал! ЦИК се държи като светата инквизиция!"}
{"url": "http://www.bnews.bg/article/260960-makron_predupredi_za_ekzistentsialna_zaplaha_za_evropeyskiya_sayuz", "text": "\n Президентът на Франция Еманюел Макрон предупреди за \"екзистенциален риск\" за Европейския съюз само няколко дни преди изборите за Европейски парламент, като същевременно омаловажи политическите рискове от личното му участие в предизборната кампания с високи залози. \r\n\r\n \"Не мога да бъда зрител, а участник в най-важните европейски избори от 1979 г., защото съюзът е изправен пред екзистенциален риск\", коментира Макрон в съвместно интервю, публикувано от регионални френски вестници. \r\n\r\n Ала критиците на Макрон твърдят, че френският държавен глава не трябва да взима страна в европейската надпревара, а поддръжниците му се притесняват, че с действията си той подготвя почвата да падне от власт, ако партията му се представи лошо на изборите. \r\n\r\n Центристката листа на Макрон е с изравнени сили в социологическите допитвания с крайнодясната партия \"Национален сбор\" на Марин льо Пен, която се надява да спъне опонента си, след като претърпя тежка загуба в балотажа на президентските избори във Франция преди две години. \r\n\r\n Късно вчера, след среща със социалистическия премиер на Португалия Антониу Коща, Макрон призова за \"голяма коалиция на прогресивни организации\" за борба с \"онези, които искат да разрушат Европа чрез национализъм\". \r\n\r\n В интервюто той защитил решението си да се впусне в предизборната кампания, след като привърженици се притесняват, че той ще остане на власт. \r\n\r\n Той също така предизвика учудване, като се появи на изборен плакат през миналата седмица, заменяйки номиналния ръководител на предизборния щаб на партията си, бившия министър по европейските работи Натали Лоазо. \r\n\r\n \"Той действа като глава на клан. Не е това неговата роля днес\", изтъкна Жордан Бардела, който е водач на листата на \"Национален сбор\" за евроизборите. \r\n\r\n Макрон отхвърли обвинението, посочвайки, че европейците са изправени пред жизненоважен избор за това как да се справят с редица предизвикателства от миграцията и търговията до нарастващата мощ на Китай и изостреното напрежение със САЩ. \r\n\r\n \"Френският президент не е ръководител на партия, но е нормално той да участва в тези фундаментални избори\", подчерта той. \r\n\r\n Изборите във Франция се оформят като конфликт между проевропейците и евроскептичните популистки партии, но социологическите проучвания показват, че хората, които няма да излязат да гласуват, могат да надхвърлят рекордните 57 процента по време на евроизборите през 2014 г. \r\n\r\n \"Решението да не се гласува означава решение да се даде глас на онези, които ще унищожат Европа\", настоя Макрон. \r\n\r\n \"Но не можем да осъществим напредък на Европа, ако има френско-германски раздор\", каза той, имайки предвид признаците за остър спор с Берлин в няколко области. \r\n\r\n Миналата седмица германският канцлер Ангела Меркел призна за \"различия в манталитета\" с Макрон и \"различия в разбиранията на нашите роли\". \r\n\r\n Макрон омаловажи разрива, отбелязвайки, че \"уважаваме се взаимно и работим много добре заедно, но не вярвам във фалшиви и стерилни отношения, че трябва да прикриваме различията си\". \r\n\r\n \"Ако не си казваме нещата, няма да вървим напред\", завърши френският президент. \r\n \n\t\t\t\t\t\t", "date": "2019.05.21", "title": "Макрон предупреди за \"екзистенциална заплаха\" за Европейския съюз"}
{"url": "http://www.bnews.bg/article/260959-40_kameri_shte_sledyat_za_narushiteli_v_bus_lentite_v_sofiya", "text": "\n 40 камери за контрол по бус лентите слагат от Столична община на 7-те отсечки в София. Те трябва да са готови до края на месеца, съобщи зам.-шефът на Пътна полиция в София Любомир Костадинов, цитиран от \"24 часа\". Досега контролът в тях се осъществява от катаджии, тъй като камерите за скорост не могат да бъдат ползвани за такива нарушения. Новите устройства няма да снимат само нарушителите, а всички. След като бъдат отсети всички прегрешили, снимките с тях се ще изпращат към Пътна полиция, където ще се налагат глобите. Така и контролът ще стане денонощен. Снимачките ще са по няколко на всяка отсечка за автобуси. \r\n\r\n Такива ще има на следните места: бул. “Цариградско шосе”, бул. “Сливница” - от Сточна гара до бул. “Петър Дертлиев”, бул. “Данаил Николаев”, бул. “Александър Малинов - от бул. “Андрей Сахаров” до “Цариградско шосе”, бул. “Евлоги и Христо Георгиеви” - между “Черни връх” и “Драган Цанков”, бул. “България” - между “Гоце Делчев и “Пейо Тодоров” Има и една обособена зона на бул. “Константин Величков”, между бул. “Сливница” и бул.“Възкресение”. Там автобуси, тролеи и трамваите се движат в средната лента по линията на железницата и са отделени със заградителни съоръжения. 3133 са глобените през миналата година за шофиране в бус лентите. Те са платили по 50 лв. за нарушението. От началото на годината до средата на май са санкционирани 1665 шофьори. \r\n\r\n Масово хората зад волана се оправдават, че не виждат маркировката, защото се е изтрила. Шофьорите на междуградските автобуси нямат право да се движат в специалните ленти, което много от хората не знаят. Маршрутките също не могат да се възползват от тях. “Най-много са нарушителите сутрин по бул. “Цариградско шосе” след Орлов мост до Плиска”, казва инспектор Костадинов. В края на работния ден най-много се кара в бус лентата на бул. “Сливница” в посока кв. “Люлин”. Засега няма нито един, който да е карал в обособената отсечка на бул. “Константин Величков”. Тя обаче е преградена и вероятно затова шофьорите не я ползват. Нарушението създава предпоставки и за други ситуации на пътя. “Лошото е, че шофьорите не гледат забраните и създават още тапи, защото, като влязат в бус лентата при задръстването, няма как да излязат. Така отиват на кръстовището със съвсем друго направление на движение. Така стават проблеми, които водят до конфликти, катастрофи, разправии между гражданите”, коментира . \r\n\r\n Проверка на “24 часа” показа, че забраната се нарушава масово дори в 11,30 ч преди обед на бул. “Александър Малинов”. За 5 минути екипът на медията установи 7 нарушители. Само една от колите беше с регистрационен номер от провинцията. При опита си да влязат в правилното платно на светофар два от автомобилите навлязоха в кръстовище. Продължавайки по “Цариградско шосе”, засякохме 5 междуградски автобуса и 3 маршрутки, които караха в свободните бус ленти. Най-масово шофьорите ги ползват, за да изпреварят, показа проверката ни. Междувременно от Пътна полиция тестват камерите, които снимат за Гражданска отговорност. Идеята е да се използват и за контрол на скоростта. \"Подаваме сигнали и по интернет, но трябва да свидетелстваме Шофьорът на камиона е бил глобен с 50 лв. след сигнал в “Гражданите”. Сигнали за каращи в бус лентите могат да се подават и на тел. 112, както и на фейсбук страницата на СДВР и на имейла на дирекцията. На изпратената снимка или клип трябва ясно да се вижда регистрационния номер на нарушителя. Заради множеството програми за обработка на изображения човек трябва да отиде лично и да даде показания. Когато научат, хората масово се отказват\", обясни още Костадинов. \r\n \n\t\t\t\t\t\t", "date": "2019.05.21", "title": "40 камери ще следят за нарушители в бус лентите в София"}
{"url": "http://www.bnews.bg/article/260956-arest_za_sina_na_anya_pencheva_mototsikletista_angel_karanyotov", "text": "\n Синът на актрисата Аня Пенчева - Ангел Караньотов, е арестуван за среднощния екшън на летището край Сапарева баня, информира struma.bg. Свидетели са станали 15-ина мотористи и 10-ина автомобилисти. Компанията се забавлявала с нощно каране на летището. \r\n\r\n Както struma.bg писа, най-атрактивната жена, дрифт пилот в Бъ лгария, се забърка в екшън на летището край Сапарева баня. Инцидентът е станал в неделя срещу понеделник около 23,00 ч. на среднощен дрифт на летището край Сапарева баня, при който Ива Русинова, която е кандидат-снаха на актрисата Аня Пенчева, влязла в скандал с 38-г. бизнесмен Ахмед Шерифов Ибишев от София.  \r\n\r\n Ива Русинова, която освен дрифт пилот е и инструктор и срещу близо 400 лв. за 3 часа обучава любители на високите скорости на летището край Сапарева баня, правела дрифтчета с джип БМВ Х5. Не е ясно за какво се е разразил скандалът между нея и Ахмед Ибишев, но малко след това се изсипали десетина биячи с два джипа и младият бизнесмен е смлян от бой. \r\n\r\n Към 23.20 ч. на телефон 112 е подаден сигнал за пребит мъж на летището край Сапарева баня. На място пристигнала линейка на Спешен център от курортния град, открили мъжа да лежи на земята в локва кръв. При първоначалния преглед дежурният лекар установил, че пострадалият има кървяща рана на главата. Веднага е транспортиран в частната болница в Дупница, където след образна диагностика е установено, че Ахмед Ибишев е със счупена горна челюст. По спешност е транспортиран за „Пирогов” и е настанен в отделението по лицево-черепна хирургия. \r\n\r\n Вчера преди обяд Ива Русинова е забелязана да влиза в РУП – Дупница, най-вероятно да даде показания за нощния екшън. \r\n\r\n На 14 февруари Ива Русинова и синът на актрисата Аня Пенчева и Ивайло Караньотов – Ангел Караньотов, който е един от най-добрите състезатели по мотокрос, се появиха заедно в TV ефир и официално се афишираха като двойка, въпреки че от две години живеят заедно. \r\n\r\n Пребитият Ахмед Ибишев е собственик на две фирми и съдружник в трета. \r\n\r\n По случая работи РУП – Дупница. Уведомена е и Районната прокуратура в Дупница. Издирват се биячите на бизнесмена и се уточнява кой ги е извикал и им е наредил наказателната акция. \r\n\r\n На летището в Сапарева баня по всяко време на денонощието от години се правят гонки и дрифтове с леки автомобили и мотори. \r\n \n\t\t\t\t\t\t", "date": "2019.05.21", "title": "Арест за сина на Аня Пенчева - мотоциклетиста Ангел Караньотов!"}
{"url": "http://www.bnews.bg/article/260948-sazhivyavat_uitni_hyustan_s_holograma", "text": "\n Наследниците на Уитни Хюстън сключиха договор, с който да съживят паметта на американската певица. Той предвижда да бъде издаден неин посмъртен албум и да бъде осъществено турне с помощта на холограма, предаде Франс прес. \r\n\r\n Дискографската компания \"Праймъри уейв мюзик\" обяви, че е подписала договор с наследниците на певицата, починала през 2012 година. Фирмата се е сдобила с 50 процента от правата над музикалното и филмовото й наследство. \r\n\r\n Уитни Хюстън е изпълнителката, получила най-много награди за всички времена, напомня Франс прес. Нейният живот беше белязан от звезден възход и падения, свързани с дрогата. Тя почина на 48-годишна възраст, като от любимото дете на Америка се превърна и в любим обект на жълтата преса. \r\nПриоритет на подписания договор ще бъде осъществяването на холограмно турне на Уитни Хюстън и евентуално на подобен спектакъл на Бродуей. \r\n\r\n \"Уитни беше една изключителна певица и нейните песни и до днес са част от всекидневието на милиони хора по света\", заяви Лорънс Месъл, изпълнителен директор на \"Праймъри уейв мюзик\".п \r\n \n\t\t\t\t\t\t", "date": "2019.05.21", "title": "Съживяват Уитни Хюстън с холограма"}
{"url": "http://www.bnews.bg/article/260966-restorantskata_veriga_na_dzheymi_olivar_falira", "text": "\n Ресторантската верига на звездния готвач Джейми Оливър обявява фалит, застрашавайки 1300 работни места, съобщава БТА. \r\n\r\n Компанията посочи, че е преминала под административно управление, което е форма на защита от кредитори при фалит, и назначи консултантската фирма Кей Пи Ем Джи (KPMG) да следи процеса.  \r\n\r\n Веригата има 23 италиански ресторанта във Великобритания.  \r\n\r\n Оливър, известен по света с готварските книги и телевизионните си предавания, заяви, че е \"дълбоко натъжен от този развой на събитията\" и отправи благодарност към всички служители и доставчици, влагали сърце и душа в компанията повече от десетилетие. \r\n \n\t\t\t\t\t\t", "date": "2019.05.21", "title": "Ресторантската верига на Джейми Оливър фалира"}
{"url": "http://www.bnews.bg/article/260951-braneshtiyat_balgariya_dzhambazki_e_podkrepil_oligarhiyata_i_cherniya_biznes_i_e_glasuval_sreshtu_balgarskite_shofyori_v_ep", "text": "\n Ангел Джамбазки, който наляво и надясно твърди, че уж бранел интересите на България е гласувал срещу българските шофьори и е подкрепил олигархията и черния бизнес, който вероятно финансира предизборната му програма. \r\n\r\n Джамбазки е гласувал срещу приемането на директива за специфичните условия за командироване на водачи в сектора на автомобилния транспорт. В директивата съществуват текстове, които по недвусмислен начин доказват, че българските шофьори като европейски граждани са равностойни на всички свои колеги \r\nи е редно да получават възнаграждение равно с това на шофьорите от Германия, ако извършват дейността си в тази страна или пък като белгийските шофьори, при положение, че извършват превоз в Белгия. \r\n\r\n На Джамбазки това не му е харасело, явно евродепутатът от ВМРО иска българските шофьори да работят за минимална работна заплата от 560 лева, което се явява недеклариран доход по европейските стандарти и \r\nнапрактика обрича шофьорите ни на тотална бедност при пенсиониране и невъзможност да се издържат по време на болнични. \r\n\r\n Ето един от текстовете, срещу които Джамбазки е гласувал против: \r\n\r\n \" В резултат от оценка на ефективността и ефикасността на действащото социално законодателство на Съюза в областта на автомобилния транспорт бяха установени някои „вратички“ в съществуващите разпоредби и недостатъци в тяхното изпълнение, както и незаконни практики, като например използването на дружества от типа „пощенска кутия“. Следва да се наблегне допълнително на борбата срещу недекларирания труд в транспортния сектор. Освен това съществуват редица несъответствия между държавите членки в тълкуването, прилагането и изпълнението на правилата, което създава големи административни тежести за водачите и превозвачите. Това създава правна несигурност, която е вредна за условията на труд, социалните условия и условията на конкуренция в сектора.\" \r\n\r\n \r\nЕто и линк към цялата деректива срещу която е гласувалДжамабазки: \r\n\r\n http://www.europarl.europa.eu/doceo/document/A-8-2018-0206_BG.html?redirect \r\n\r\n   \r\n \n\t\t\t\t\t\t", "date": "2019.05.21", "title": "\"Бранещият\" България Джамбазки е подкрепил олигархията и черния бизнес и е гласувал срещу българските шофьори в ЕП!"}
