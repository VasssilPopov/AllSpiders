{"url": "http://www.bnews.bg/article/259762-pravitelstvoto_odobri_sazdavaneto_na_meditsinski_fakultet_v_burgas", "text": "\n Да бъде открит Медицински факултет към бургаския университет \"Проф. д-р Асен Златаров\" реши на днешното си заседание Министерският съвет. Предложението ще бъде отправено за гласуване към Народното събрание. \r\n\r\n Филиалът се създава по предложение на ръководството на висшето училище въз основа на положително оценен от Националната агенция за оценяване и акредитация проект. \r\n\r\n Той предвижда в новото звено да се обучават студенти по специалността от регулираните професии \"Медицина\". Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите \"Медицина\" и \"Дентална медицина\" за придобиване на образователно-квалификационна степен \"магистър\". \r\n\r\n Университетът разполага с необходимата материално-техническа база за качествен образователен и научноизследователски процес. Учебният процес ще се води от 54 преподаватели, разпределени в 9 катедри. \r\n\r\n В Медицинския факултет на Университет \"Проф. д-р Асен Златаров\" ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина. \r\n \n\t\t\t\t\t\t", "date": "2019.04.17", "title": "Правителството одобри създаването на Медицински факултет в Бургас"}
{"url": "http://www.bnews.bg/article/259758-otkri_li_atletikata_naslednika_na_yusein_bolt", "text": "\n 10 години след феноменалното бягане на Юсеин Болт в Берлин, спряло хронометрите на 9.58 секунди за 100-метров спринт, леката атлетика търси своя нов Супергерой. \r\n\r\n Светкавицата от Ямайка промени представите за време в дисциплината, а това 9.58 е нещо като парола. Никой не мисли, че ще бъде надминато. И в този ред на мисли, никой не търси \"нов Болт\". Ясно е, че такъв едва ли ще има. \r\n\r\n Но Царицата има нужда от свой харизматичен герой, от суперзвезда, от лице на новините. Спринтът е украшението в леката атлетика и нишата с тази фигура е празна, след като Болт се отказа преди 2 години. \r\n\r\n Едно име се споменава все по-често. Ноа Лайлс е най-бързият млад атлет на планетата, като с неговите постижения, потенциал и излъчване като спортист и извън пистата, са свързани големите надежди. \r\n\r\n Само на 21 години (през юли ще навърши 22), усмихнатият тип от Флорида е удивително добър за възрастта си. Харесват го и феновете, независимо къде се състезава. \r\n\r\n Младежки олимпийски шампион, световен първенец пак за младежи от 2016 г., а от миналата година той е част от конкуренцията на 100 м и при мъжете. \r\n\r\n В Орегон през 2018-а спечели националния шампионат на САЩ на 100 м с 9.88. Да, не е 9.58, но обещава много. \r\n\r\n Ноа е първият американски атлет от над 3 десетилетия, който успя да свали времена под 10 сек на 100 метра и 20 сек на 200 м, преди да е навършил 21 години. Потенциалът е безграничен. Треньорите му казат за него, че атлетиката е единственото, което занимава съзнанието на младежа. \r\n\r\n В момента Лайлс е и най-младият шампион на 100 м на Щатите от Сам Грейди, който стана първи през 1984 г. А през годините зад Океана се появяваха удивителни шампиони в спринта. \r\n\r\n И нещо много важно. Той е по-бърз и на 100, и на 200 м, от Болт на същата възраст. \r\n\r\n За Ноа Лайлс вече се говори като за Човека, който да поеме щафетата от Юсеин. Спечели Диамантената лига на 200 м за 2018-а, което показва, че не смята да се ограничава със \"100-те\". Точно, както Светкавицата мачкаше и на двете дистанции. \r\n\r\n \"В Америка леката атлетика не буди голям интерес в четирите години между Олимпиадите - казва Лайлс. - Когато наближат игрите, изведнъж спортът става голяма работа. Искам да променя това.\" \r\n\r\n Интересна е историята за един негов сън. Вечно усмихнатият младеж я разказва: \r\n\r\n \"Беше през 2016-а, точно след едно състезание. Сънувах, че бягам стоте метра за 9.41. Ясно виждах таблото. Обадих се на мама и казах, а тя отвърна: Това е страхотно, Ноа! Това е световен рекорд, нали? \r\n\r\n Това беше сън, но аз наистина мисля, че мога да бягам за 9.41 секунди. Много съм тъжен, че поне веднъж не успях да се състезавам срещу Юсеин Болт. Това щеше да е велико. Не мисля, че някой някога е застрашавал владичеството му, освен може би Йохан Блейк.\" \r\n\r\n Целта е Токио 2020, където истинският пробив трябва да стане факт. В Америка си спомнят как едва на 18 г. е пропуснал квотата за Рио 2016 с някакви си 0.9 сек. Сега това няма как да се случи. \r\n\r\n \"Аз вече живея в мечтата си - казва усмихнатото хлапе в последното си интервю за USA Today. - Вижте ме, на 21 години съм, не работя някаква скучна и уморителна работа. Плащат ми, за да бягам бързо в кръг!\". Чувството му за хумор е спечелило вече симпатиите на доайените в лекоатлетическото семейство. На събиранията около стартовете на Диамантената лига, Ноа е душа на компанията. \r\n\r\n Запален фен на филмовата класика Star Wars, младият спринтьор влезе в заглавията през миналата година на старта в Доха (точно от Диамантената лига) през май. Бяга с чорапи, върху които бе изобразен култовият робот R2D2, а след победата размаха въображаем лазерен меч, за да я отпразнува. \r\n\r\n От онзи ден нататък, традицията с чорапите стана вече запазена марка. Супергерои от The Incredibles, Power Rangers, Sonic the Hedgehog... винаги различни чорапи, винаги с любопитни герои по тях. \r\n\r\n \"Понякога хлапета ме атакуват през Инстаграм и ме питат с какво ще съм обут на следващото състезание - разказва Лайлс. - Страхотно е! Хората ходят на баскетболни мачове, защото някой забива, прави атракция, шоу. Искам и в атлетиката да е така.\" \r\n\r\n Иска да бъде и новият Болт. Новата суперзвезда, която да превърне спринтовете на 100 м в най-чаканото събитие на една Олимпиада. Както бе в продължение на повече от десетилетие, когато на пистата излизаше Светкавицата от Ямайка. \r\n \n\t\t\t\t\t\t", "date": "2019.04.17", "title": "Откри ли атлетиката наследника на Юсеин Болт?"}
{"url": "http://www.bnews.bg/article/259764-sadyat_dvama_inspektori_po_hranite_poiskali_podkup_ot_restorantyor", "text": "\n Двама инспектори от Областната дирекция по безопасност на храните в Бургас, обвинени в искане и приемане на подкуп, са предадени на съд. Обвинените са Петър А. и Мая К.. Делото ще гледат утре окръжни магистрати в Бургас. \r\n\r\n От пресслужбата на Окръжната прокуратура в града съобщиха, че двамата обвинени, са работили като инспектор и главен инспектор в отдела \"Контрол на храните\". Двамата, в съучастие по между си, поискали от собственик на търговско дружество, което стопанисвало ресторант в Несебър 500 лева, за да не съставят Акт за установяване на административно нарушение. Няколко дни по-късно те взели банкнотите, дадени им от ресторантьора. Двамата служители били арестувани в момента, в който прибирали белязани банкноти. \r\n \n\t\t\t\t\t\t", "date": "2019.04.17", "title": "Съдят двама инспектори по храните, поискали подкуп от ресторантьор"}
{"url": "http://www.bnews.bg/article/259755-obmislyat_novi_stimuli_za_studentite_v_pedagogicheskite_spetsialnosti", "text": "\n През тази година има увеличение на записаните студенти в педагогическите специалности във висшите училища. Те са защитени и това дава право на студентите да получават по две стипендии. Обсъждаме и възможността мотивираните млади хора, които искат да станат учители, да не плащат такси за обучението си. Това каза заместник-министърът на образованието и науката Деница Сачева на конференцията \"Актуални политики и практики в образованието\" в Педагогическия колеж в Плевен, съобщи пресцентърът на МОН. \r\n\r\n По думите й много е важно цялото общество да мотивира младите хора да стават преподаватели в детски градини и училища. \r\n\r\n В момента учителите до 35-годишна възраст са около 13 500. В същото време учителите на над 50 години са 59 000, е съобщила Сачева. Тя е информирала, че в следващите години над 50 000 преподаватели ще се пенсионират, затова основно предизвикателство е да се обезпечи системата с кадри. Вече наблюдаваме недостиг на учители по природни науки, информационни технологии и по чужди езици, е посочила Сачева и е добавила, че за преодоляването му се взимат мерки. \r\n\r\n Преди седмица беше одобрена националната програма \"Мотивирани учители\", с която ще се даде възможност на 100 специалисти по математика, химия, физика и информационни технологии да придобият педагогическа правоспособност. Ще бъде създаден и корпус от 80 учители с поне осемгодишен стаж, които да бъдат изпращани в училища с по-ниски образователни резултати. Те ще получават до 500 лв. допълнително възнаграждение, както и средства за транспорт и за покриване на наем. \r\n\r\n \"Изпълняваме ангажимента си за двойно увеличение на заплатите. За първи път тази година учителските възнаграждения са над средните за страната. Нашата цел е в края на мандата средната заплата да е 1500 лв.\", е заявила Деница Сачева. По думите й учител е професия на бъдещето, която ще се развива бурно в следващите пет години. \"Това е професия с постоянно подобряващи се условия на труд. Тя предоставя професионални и интелектуални предизвикателства и развитие на дигитални умения\", е заявила заместник-министърът. \r\n\r\n   \r\n \n\t\t\t\t\t\t", "date": "2019.04.17", "title": "Обмислят нови стимули за студентите в педагогическите специалности"}
{"url": "http://www.bnews.bg/article/259759-biyachite_ot_gabrovo_ostavat_v_aresta_bez_pravo_da_obzhalvat", "text": "\n Окръжният съд в Габрово наложи най-тежката мярка за неотклонение \"задържане под стража\" на тримата роми, обвиняеми за побоя над продавач от магазин, съобщиха от съда. \r\n\r\n 30-годишният Петко Асенов, 20-годишният му брат Йордан и 21-годишният им племенник Никола Монев бяха доведени в съда в Габрово от ареста във Велико Търново с белезници на ръцете и краката. Те бяха отведени във Велико Търново, след като в Габрово избухнаха масови протести. Тримата са обвинени в причиняване на лека телесна повреда на Венцислав Иванов при побоя на 7 април в магазина на ул. \"Николаевска\", като деянието е извършено по хулигански подбуди.  \r\n\r\n В съда братята и племенникът им казаха, че съжаляват и не искат да са в ареста. Служебните им защитници пък настояваха, че става дума за елементарен битов кандал, а клиентите им са задържани заради уличен натиск. \r\n\r\n \"Да не позволяваме на улицата и уличното правосъдие да въздействат на вашия съдебен акт\", призова защитникът на Петко Симеон Тъпов, цитиран от \"24 часа\". \r\n\r\n Магистратите обаче счетоха, че от събраните до момента доказателства – разпити на свидетели, съдебномедицинска експертиза, видеозапис и др., може да се направи обосновано предположение, че тримата са извършили престъплението, за което са привлечени като обвиняеми. \r\n\r\n Съдът взе предвид и останалите изискуеми от закона предпоставки за налагане на най-тежка мярка за неотклонение, както и данните за предходни осъждания на тримата и за други висящи наказателни производства по отношение на един от тях, които определят обвиняемите като лица с висока степен на обществена опасност. \r\n\r\n Определението на Габровския окръжен съд е окончателно и не подлежи на обжалване. \r\n \n\t\t\t\t\t\t", "date": "2019.04.17", "title": "Биячите от Габрово остават в ареста без право да обжалват"}
{"url": "http://www.bnews.bg/article/259760-palen_absurd_pod_igoto_vliza_v_uchebnika_po_literatura", "text": "\n   \r\n\r\n   \r\n\r\n \"Pod igoto\"- вариантът на романа на Иван Вазов, който беше издаден през 2017 г. на \"маймуница\" в ограничен тираж, влиза в учебник по литература за 10 клас. \r\n\r\n Включването на случая с това издание в учебниците е одобрено от МОН и учениците ще разсъждават върху него в предстоящата 2019/2020 учебна година, съобщи \"Труд\". \r\n\r\n Учебникът е на \"Просвета\" и ще се появи по книжарниците тази есен. Всеки гимназиален учител може да избере по кой от одобрените варианти, на няколко издателства, ще преподава. Авторите на учебника на \"Просвета\" са Любов Шишкова и Албена Хранова. \r\n\r\n В един от уроците те запознават десетокласниците с инициативата \"Под игото\" да се издаде на \"маймуница\" навръх 24 май 2017 г., за да се привлече общественото внимание към все по-масовото използване на латиницата при комуникацията в социалните мрежи. Тогава издаделите на романа от \"Жанет 45\" обясниха, че са провокирани от загърбването на кирилицата и заплахата от нарастваща неграмотност. \r\n\r\n Поставените в учебника задачи са свързани не толкова със съдържанието на романа, който те започват да изучават по-рано, а с обществения отзвук след публикуването на пълния текст на на \"шльокавица\". Целта е да се насърчат учениците сами да проучат основните позиции в медийни съобщения, форуми, видеа и след това да проведат дискусия усместно ли е такова издание и как биха реагирали героите на Вазов, ако можеха да го видят. \r\n \n\t\t\t\t\t\t", "date": "2019.04.17", "title": "ПЪЛЕН АБСУРД! \"Pod igoto” влиза в учебника по литература!"}
{"url": "http://www.bnews.bg/article/259763-katrin_taseva_e_1_za_sezona_v_svetovnata_kupa", "text": "\n Катрин Тасева води в ранглистата за многобоя след първите две Световни купи за годината - в Пезаро (Италия) и София (България). \r\n\r\n Тасева има 70 точки. След нея с по 50 точки са рускините Александра Солдатова и Дина Аверина. Боряна Калейн е седма с 40 точки, а Невяна Владинова дели 16-о място с Кристина Погранична (Украйна), като двете имат по 18 точки. \r\n\r\n На обръч Катрин Тасева има 50 точки и дели първото място с Дина Аверина и Линой Ашрам (Израел), на топка тя е едноличен лидер с 80 точки. На бухалки е на пето място с 46 точки, а на лента води в класирането с 90 точки. \r\n\r\n На обръч Владинова и Калейн делят 10-о място към момента, на топка Боряна е пета, Невяна - 11-а, на бухалки Боряна е 9-а, а на лента Невяна е 15-а, Боряна е 24-а. \r\n\r\n Същевременно Владинова и Калейн ще представят България на Световната купа по художествена гимнастика в столицата на Узбекистан - Ташкент. Надпреварата ще се проведе от 19 до 21 април. \r\n\r\n Българките са в поток В, а началото на състезанието е в петък (19 април) от 17.20 българско време. \r\n\r\n Владинова и Калейн ще играят с обръч и топка. В събота българките отново започват от 17.20 със съчетанията на бухалки и лента. \r\n\r\n   \r\n \n\t\t\t\t\t\t", "date": "2019.04.17", "title": "Катрин Тасева е №1 за сезона в Световната купа"}
{"url": "http://www.bnews.bg/article/259750-bnb_otchete_spad_na_prekite_chuzhdestranni_investitsii_s_blizo_440_mln_evro", "text": "\n През февруари 2019 година положителното салдото по текущата сметка на България надвиши 400 млн. евро, но при слабо повишение на преките чуждестранни инвестиции с около 22 млн. евро и техен сумарен спад от началото на годината с близо 440 млн. евро, показват данни на БНБ за платежния баланс на нашата страна. \r\n\r\n Балансът по текущата и капиталова сметка на България през февруари е положителен и в размер на 537,2 млн. евро спрямо излишък за 178,7 млн. евро точно преди година (през февруари 2018-а). За първите два месеца на годината текущата и капиталова сметка е на излишък от 705,2 млн. евро при позитивен баланс за едва 55,6 млн. евро през януари - февруари 2018-а година. \r\n\r\n Салдото само по текущата сметка през февруари е също положително и възлиза на цели 416,2 млн. евро при излишък за 196,4 млн. евро точно година по-рано. За януари и февруари 2019-а година позитивният баланс по текущата сметка нарасна до 705,2 млн. евро спрямо излишък за едва 57 млн. евро година по-рано. \r\n\r\n Търговското салдо на нашата страна през февруари 2019-а година остава отрицателно и възлиза на 111,1 млн. евро спрямо дефицит за 241,5 млн. евро през същия месец година по-рано, като износът на стоки се повишава през февруари с цели 466,8 млн. евро (ръст с 24,4% на годишна база) до 2,3779 млрд. евро, докато вносът нараства с 336,4 млн. евро (с 15,6%), достигайки 2,489 млрд. евро. \r\n\r\n В рамките на първите два месеца на годината търговското салдо е на дефицит от 192,2 млн. евро (0,3% от БВП) при дефицит от 447 млн. евро (0,8% от БВП) през същия период на 2018-а година. В същото време износът на стоки се увеличи през януари и февруари с 555,9 млн. евро (с 13,7%) до 4,6229 млрд. евро, докато вносът на стоки за същия период нараства с 301,1 млн. евро (с 6,7%) до 4,8151 млрд. евро. \r\n\r\n Според данни на БНБ финансовата сметка през февруари 2019-а е положителна и в размер на 654,9 млн. евро при излишък за 418 млн. евро година по-рано, като от началото на годината излишъкът по финансовата сметка е в размер на 637,5 млн. евро при положителна стойност от 296,9 млн. евро през януари - февруари 2018-а година. \r\n \n\t\t\t\t\t\t", "date": "2019.04.17", "title": "БНБ отчете спад на преките чуждестранни инвестиции с близо 440 млн. евро"}
{"url": "http://www.bnews.bg/article/259748-es_zaplashi_da_nalozhi_mita_do_12_mlrd_za_amerikanski_stoki", "text": "\n ЕС обяви днес дълъг списък с американски промишлени стоки, които биха могли да бъдат обмитени с до 12 милиарда долара. Списъкът включва продукти от кетчуп през пчелен восък до резервни части за автомобили и тези контрамерки са в отговор на субсидирането на американския концерн Боинг (Boeing), предаде АФП. \r\n\r\n Една от заплахите е да се въведат мита, \"равностойни на изчислените щети за Еърбъс (Airbus), нанесени от помощите за американски Боинг\", поясни Европейската комисия в комюнике. Вашингтон отправи вече подобно искане към Брюксел за 11 милиарда долара компенсации за субсидиране на Еърбъс. \r\n\r\n Решението на ЕК заплашва да разпали отново трансатлантическата търговска война, отбелязва агенцията. \r\n\r\n \"Европейските компании трябва да могат се конкурират в справедливи и равни условия... Трябва да продължим да защитаваме равните условия за нашата индустрия\", заяви в изявление еврокомисарят по търговията Сесилия Малмстрьом. \r\n\r\n Какво ще се случи, ако се въведат мита? \r\n\r\n САЩ са най-важният доставчик на продукти на хранително-вкусовата промишленост за ЕС. Най-актуалните данни показват, че от февруари 2018 г. до януари 2019 г. стойността на вноса на такива продукти от САЩ е отбелязала растеж от 14 на сто. Това представлява увеличение в размер на 1,5 милиарда евро - главно в резултат на нарасналия внос на соя, соево кюспе и някои други продукти. \r\n\r\n Увеличаването на търговията в редица области и с редица продукти е една от целите, формулирани в съвместното изявление от 25 юли 2018 г. на председателя на Европейската комисия Жан-Клод Юнкер и американския президент Доналд Тръмп. В съответствие с поетите ангажименти. \r\n\r\n Няколко месеца по-рано ЕС и САЩ бяха на прага на търговска война заради заканата на президента Донал Тръмп да въведе мита върху вноса на стоманата и алуминия от ЕС. Тогава Сесилия Малмстрьом заплаши САЩ с \"тройна реакция\", ако обмитяването стане факт. Така след протести и заплахи Тръмп изключи ЕС от решението си за митата. \r\n\r\n Бум на вноса на соя \r\n\r\n Новите данни, публикувани от Европейската комисия вчера, показват, че през текущата пазарна година (от юли 2018 г. до средата на април 2019 г.) вносът на американска соя в ЕС се е увеличил със 121 на сто в сравнение със същия период през предходната година. В момента САЩ са най-големият доставчик на соя за Европа със 72 на сто дял от общия внос на тази култура. ЕС е водещата дестинация за износа на американска соя (22 на сто), следван от Китай (18 на сто) и Мексико (9 на сто). \r\n\r\n Годишният внос на соя в ЕС е приблизително 14 милиона тона. Суровината се използва като протеинов фураж за селскостопанските животни (включително пилета, свине и едър рогат добитък) и за целите на млекопроизводството. Благодарение на конкурентната си цена американската соя е много привлекателна за европейските вносители и потребители. \r\n \n\t\t\t\t\t\t", "date": "2019.04.17", "title": "ЕС заплаши да наложи мита до $12 млрд. за американски стоки"}
{"url": "http://www.bnews.bg/article/259746-lazerno_3d_kartografirane_i_pc_igra_mogat_da_rekonstruirat_notr_dam_do_nay_malkiya_detayl", "text": "\n Данните, събрани от 3D картографиране на катедралата \"Нотр Дам\" в Париж, могат да бъдат с решаващо значение за нейната реконструкция. Те са събирани в продължение на няколко години от американски изследователи и са направени благодарение на много високотехнологична лазерна система. \r\n\r\n Президентът на Франция Еманюел Макрон обеща вчера да възстанови катедралата само за 5 години. \r\n\r\n Как може да помогне 3D картографирането?  \r\n\r\n Една седмица преди да лумне огънят в парижката катедрала, екип от академици от Васар Колидж (Vassar College), в северната част на Ню Йорк, е събрал огромно количество данни, за да ги инвентаризира за 3D моделиране на сградата, разказва \"Le parisien\". \r\n\r\n Всичко започва през 2011 г., по инициатива на американски професор по история на изкуствата. Това е Андрю Талън - франкофон, любител на средновековната архитектура, със страст към готическите катедрали. Toй решава да използва лазерно устройство, за да картографира възможно най-точно външния и вътрешния вид на катедралата. \r\n\r\n Андрю Талън поставя фотоапарата си на около 50 места, за да измери разстоянията между всяка стена и стълб, кът, статуя или друга форма, записвайки всички несъвършенства на паметника. \r\n\r\n \"Чувствах същата емоция, когато бях малък, минавайки пред Дева Мария и казвайки: Искам да отида там горе. Ами аз бях там и беше вълнуващо\", споделя той. \r\n\r\n Резултатът е \"облак\" от повече от един милиард точки, които по-късно са оцветени. Окончателните компютърни образи реконструират катедралата в най-малките детайли, включително и малките дефекти, с точност около 5 милиметра. \r\n\r\n Тези образи например потвърдиха, че западната страна на катедралата е \"пълна бъркотия ...\", както казва самият Андрю Талън в списание National Geographic през 2015 г., показвайки несъответствието на стълбовете. \r\n\r\n \"Той искаше да \"влезе в съзнанието на строителите\", казва Линдзи Кук, негов бивш ученик. \r\n\r\n При лазерното сканиране професорът търси прекъсвания в строителството, места, където нещата не са съвсем прави или отвесни. \r\n\r\n \"Благодарение на починалия в края на миналата година Андрю Талън, днес разполагаме с точното разположение и планове на всяко едно нещо в катедралата\", заявява докторантката Хана Гроч-Бейли от Университета Рътгърс в Ню Джърси. \r\n\r\n Много точно моделиране \r\n\r\n \"Нотр Дам\" може и да бъде реконструирана без тези данни, но лазерното моделиране довежда до снимки и рисунки, които могат да бъдат притежавани от архитектите на Франция, и могат да доведат до по-голяма прецизност. Това е особено полезно за високите елементи на сградата като покрива, който до голяма степен е унищожен от огъня, за кулата - стрела, която е срутена и по-трудна за физическо измерване. \r\n\r\n Моделирането ще помогне на реставраторите да пресъздадат същата част от свода, който се срина вътре. \"Ако властите искат да използват 3D технологията, разбира се, ние ще споделим всичко с тях\", каза Линдзи Кук. \r\n\r\n Понастоящем данните са на външни твърди дискове на Васар колидж, с копия в Колумбия, където академиците сътрудничиха с Андрю Талън, като част от проекта \"Mothing Gothic\". \r\n\r\n Ако френските архитекти на исторически паметници поискат записите, те трябва да бъдат предадени лично, защото данните са твърде големи, за да бъдат изпратени по интернет. \r\n\r\n В други твърди дискове историците също ще открият, ако искат един ден, друго наследство на Андрю Талън: лазерни модели на катедралите на Бове, Шартър, Кентърбъри или дори базиликата Сен-Дени. \r\n\r\n Как компютърна игра може да спаси катедралата \r\n\r\n Докато Франция се готви да реконструира опустошената от огъня катедрала \"Нотр Дам\", една от най-известните компютърни игри също може да се окаже неочакваният спасител на реставраторите. \r\n\r\n Развиващата се по времето на Френската революция Assasin's Creed Unity е дело на една от най-големите компании, разработчици на игри - Ubisoft. За да пресъздадат по най-реалистичен начин духа на революционна Франция, специалисти са извършили подробно 3D сканиране на цялата катедрала, записвайки дори най-малките детайли в нея. Събраната за целите на Assasin's Creed Unity информация сега може да послужи за достоверното реконструиране на храма, споделят експертите, цитирани от \"Фокс\". \r\n\r\n От Ubisoft разкриват, че 3D сканирането на катедралата и пренасянето ѝ в цифров вид е отнело 2 години. За работата е отговаряла Каролин Мюзи, главна дизайнерка на играта. \r\n\r\n \"Ние дори събрахме много от оригиналните планове, разказващи как точно е била построена \"Нотр Дам\", споделя Мюзи. \r\n\r\n \"Работата бе много трудна и приличаше на сглобяването на изключително сложен пъзел. Резултатът обаче си заслужаваше, \"Нотр Дам\" се пренесе в дигиталния свят по най-достоверния възможен начин\", допълва дизайнерката относно извършеното 3D сканиране на 850-годишната катедрала. \r\n\r\n Възстановяването на опустошената от пожара парижка катедрала \"Нотр Дам\" ще е съпътствано с много предизвикателства, съобщи Асошиейтед прес. Първото е незабавно да бъде защитен интериорът на сградата от природните сили, след като покривът изгоря. Затова приоритет е да бъде инсталиран временен покрив от метал или пластмаса, който да спира дъжда. След това инженери и архитекти ще започнат да оценяват пораженията. \r\n\r\n За щастие съществува пълна документация за сградата. Освен триизмерната лазерна възстановка, историци и археолози са направили подробни планове и много снимки на интериора. \r\n\r\n Катедралата трябва да бъде обезопасена, без да бъдат местени разпръснатите в нея отломки, които могат да дадат ценна информация, а и материал за реставраторите, каза Дънкан Уилсън, ръководител на организацията за консервиране на паметници на културата \"Историческа Англия\". \r\n\r\n Второто предизвикателство е да бъде спасен материалът, защото част от него може да е подходящ за повторно използване. \r\n\r\n \"Това е много трудоемко. Прилича на археологически разкопки\" - добави Уилсън. \r\n\r\n Въпреки опасенията в разгара на пожара, че цялата сграда може да бъде изгубена, конструкцията изглежда невредима. Двете правоъгълни кули са на мястото си, а огромният каменен свод остана върху дебелите стени и масивните контрафорси. Сградата, построена, за да бъде вечна, издържа на най-голямото изпитание. \r\n\r\n Том Никсън, старши преподавател по средновековно изкуство и архитектура, каза, че каменният свод е бил като \"противопожарна преграда между силно запалимия покрив и силно запалимия интериор\", точно както са планирали средновековните строители. \r\n\r\n Внимателни проверки обаче трябва да определят дали камъните по свода не са се напукали от топлината. Ако е така, целият свод ще трябва да бъде разрушен и изграден отново. \r\n\r\n Изящните витражи изглеждат непокътнати, но и те вероятно са преминали през \"топлинен шок\" от високата температура, последвана от студена вода. Това означава, че стъклото, обковано с олово, може да се е изкривило, да е било отслабено, и ще трябва да бъде прегледано внимателно. \r\n\r\n След като бъде стабилизирана сградата и оценени щетите, ще започне реставрацията. Вероятно тя ще е с участието на експерти от много държави. \r\n\r\n Недостигът на квалифицирани майстори, които могат да работят с камък, дърво, олово и стъкло, ще е един от основните проблеми, предаде АФП. Недостиг на такива специалисти има в цяла Европа, каза Франсис Мод, директор на архитектурно бюро в Лондон. Други големи проекти, като възстановяването на Уестминстърския дворец, също се сблъскват с този проблем. \r\n\r\n Предстои важно решение - дали да бъде запазена катедралата както си беше преди пожара, или да бъде предпочетен по-творчески подход. За него влияние ще окажат финансови, политически и естетически съображения. \r\n\r\n Осигуряването на материалите също ще е трудно. Покривът беше от дъбови греди от столетни дървета. В Европа надали вече съществуват такива. Алтернативите могат да са различна конструкция с по-малки греди и дори метален покрив, който няма да допадне на пуристите. \r\n\r\n Реставрираната сграда ще трябва да съответства на съвременните здравни стандарти и изисквания за безопасност. \r\n\r\n Експертите са съгласни, че проектът ще отнеме години, ако не и десетилетия. \r\n \n\t\t\t\t\t\t", "date": "2019.04.17", "title": "Лазерно 3D картографиране и PC игра могат да реконструират \"Нотр Дам\" до най-малкия детайл"}
{"url": "http://www.bnews.bg/article/259751-sgashtiha_na_tyasno_dzheni_sushito_hotelska_kamera_razkriva_podvizite_y_na_partito_sled_pobedata_na_kobrata", "text": "\n Хотелска камера е заснела фриволното поведение на Джени Суши по време на купона след победата на Кубрат Пулев над Богдан Дину, разбра HotArena. \r\n\r\n Това разкриха за „България Днес“ двама източници, запознати със събиране на доказателства по случая. Дженифър Равело, както е истинското име на журналистката, беше целуната по устата от Кобрата. Кадрите станаха най-популярното видео в САЩ през последния месец. Те са гледани от милиони потребители и станаха причина за временното замразяване на боксовия лиценз на българина. \r\n\r\n Адвокатите на Пулев вече са се заели да градят защитата. 37-годишният софиянец ще се яви пред Атлетическата комисия на щата Калифорния на 14 май, за да разкаже своята версия за случилото се. Там ще бъде и Джени Суши, която е представлявана от юридическата акула Глория Олред. \r\n\r\n Защитата на Пулев има много солидни доказателства, с които ще си проличи фриволното поведение на Сушито по време на партито. В публичното пространство вече изтече един клип. В него се вижда как Джени Суши танцува в скута на здравеняк от компанията на Кубрат. Много по-пълна картина дава видеонаблюдението в лобито на хотела. Юристите на кобрата не издават какво точно е записало, за да изненадат Суши. \r\n\r\n Братът на Тервел загатна в интервю за предаването „Код Спорт“, че кадрите ще разбият версията на американката за сексуално посегателство. \r\n\r\n „Доколкото знам, нашият адвокат в САЩ е взел записи от камерите от последвалото парти след мача – на лобито в хотела, където седяхме и слушахме музика – разкри Тервел Пулев. – Ще се види нейното поведение. Това, на което ние сме свидетели с Кубрат и цялата компания. Бяхме 14-15 човека. Не съм притеснен. Не мисля, че съдия, дори и жена да бъде, ще одобри това поведение и ще приеме, че Джени е сексуално насилена с тази целувка, ако присъства в компанията и продължава да се натиска на различни членове от нея“. \r\n \n\t\t\t\t\t\t", "date": "2019.04.17", "title": "Сгащиха на тясно Джени Сушито! Хотелска камера разкрива подвизите й на партито след победата на Кобрата!"}
{"url": "http://www.bnews.bg/article/259754-nay_opitniyat_ni_sadiya_shte_sviri_derbito_sled_dalga_pauza", "text": "\n Станислав Тодоров ще бъде главен съдия на съботното дерби от Първа лига между ЦСКА и Левски. \r\n\r\n Това ще бъде вечно дерби №4 за най-опитния ни рефер, като изненадващо или не, той не е получавал наряд за този двубой от октомври 2012-а. \r\n\r\n Тогава победата бе с 1:0 за ЦСКА, а освен този мач, Тодоров е ръководил победа на Левски със същия резултат и равенство 1:1 между двата тима. \r\n\r\n Негови помощници в събота ще бъдат Мартин Димитров и Димо Вълчев. \r\n\r\n Този път БФС взе решение да заложи на най-опитния си съдия за този мач, след множеството претенции към отсъжданията на младия Владимир Вълков в предишното дерби през февруари. \r\n\r\n   \r\n \n\t\t\t\t\t\t", "date": "2019.04.17", "title": "Най-опитният ни съдия ще свири дербито след дълга пауза"}
{"url": "http://www.bnews.bg/article/259745-valna_ot_rasizam_sreshtu_kapitana_na_yunayted_sled_kamp_nou", "text": "\n Капитанът на  Манчестър Юнайтед Ашли Йънг е жертва на расистки тормоз в социалните мрежи след загубата от Барселона в Шампионска лига. \r\n\r\n Фланговият защитник направи груба грешка, която доведе до първия гол на  Лионел Меси, а в предишните мачове допусна още няколко неточности, сред които и червен картон в двубоя срещу  Уулвърхямптън (1:2). \r\n\r\n Организацията Kick It Out, която се бори с расизма в английския футбол призова социалната мрежа Туитър да вземе мерки срещу крайните изказвания. \r\n\r\n Такива в последната година се наблюдаваха и срещу  Мохамед Салах (Ливърпул) и  Рахийм Стърлинг (Манчестър Сити). \r\n\r\n Говорител на Туитър съобщава, че всеки в социалната мрежа може да изразява свободно мнението си, но не се толерират езикът на омразата или онлайн тормозът. Дали ще има персонални наказания не се съобщава. \r\n\r\n Йънг бива наричан плешив н***р и бива призоваван от феновете моментално да напусне клуба. \r\n\r\n Това обаче едва ли ще се случи в предстоящото лято, тъй като бившият играч на  Уотфорд и Астън Вила подписа нов договор до лятото на 2020 година. \r\n\r\n Той се превърна в неизменна част от състава, като в момента тече осмият му сезон на \"Олд Трафорд\". \r\n \n\t\t\t\t\t\t", "date": "2019.04.17", "title": "Вълна от расизъм срещу капитана на Юнайтед след \"Камп Ноу\""}
{"url": "http://www.bnews.bg/article/259743-obyaviha_datata_na_klyuchoviya_debat_mezhdu_zelenski_i_poroshenko", "text": "\n Кандидатите за президент на Украйна Володимир Зеленски и Петро Порошенко ще имат предизборни дебати на стадион \"Олимпийски\" в Киев на 19 април от 19 ч. (и българско време), съобщи днес пресслужбата на президента Порошенко, цитирана от ТАСС. \r\n\r\n Датата и часът на дебатите преди балотажа на 21 април бяха обект на спекулации през настоящата седмица. Първоначално Зеленски предложи среща с конкурента си на стадиона на 19 април от 19 ч. От Централната избирателна комисия (ЦИК) и националната телевизия обаче заявиха, че по закон дебатите трябва да са в телевизионно студио на 19 април от 20 ч. После Порошенко предложи на Зеленски публичен спор на 14 април на стадиона и на 19 април в телевизията. Зеленски обаче отказа и в резултат Порошенко направи на 14 април свой митинг на стадиона. \r\n\r\n Вече се разпространяват безплатните билети за присъствие на дебатите, като за първите 12 часа са били резервирани 12 хиляди. Билетите се резервират онлайн и се получават по електронна поща, най-много по два на потребител. Два часа преди началото на дебатите в петък се предвижда на стадиона да има концерт. \r\n\r\n От щаба на Порошенко призоваха зрителите да не носят тромби, бомбички, барабани и прочие запалянковски аксесоари, а само флаговете на Украйна и ЕС. От екипа на президента обещаха да организират безплатни автобуси от всички области на Украйна за желаещите да присъстват на дебатите. \r\n\r\n Вчера Зеленски и Порошенко сключиха договор за наемането на спортния комплекс \"Олимпийски\". Цената възлиза на от 6 до 8 милиона гривни (220-295 хил. долара). По споразумение сумата ще бъде платена не от бюджета, а от двамата кандидати. \r\n \n\t\t\t\t\t\t", "date": "2019.04.17", "title": "Обявиха датата на ключовия дебат между Зеленски и Порошенко"}
{"url": "http://www.bnews.bg/article/259757-ekspertiza_e_otkrila_sledi_ot_heroin_v_tyaloto_na_yavor_zahariev", "text": "\n Физико-химичната експертиза, изготвена във ВМА, е открила в тялото на починалия вокалист на Gravity Co. Явор Захариев следи от хероин, който е употребяван през последните три месеца. Това потвърди пред Dir.bg говорителят на Софийска районна прокуратура Невена Зартова. \r\n\r\n Така тя опроверга сестрата на музиканта - Рая, която преди няколко дни написа във Фейсбук емоционално писмо, в което заяви, че не са намерени следи от наркотици и той е бил пребит. \r\n\r\n Зартова допълни, че в кръвта и косата на Захариев, който почина малко преди да навърши 39, е имало и малко следи от морфин, кодеин и други упойващи вещества. \r\n\r\n Смята се, че именно заради това той имал и сериозни бъбречни проблеми, които са утежнили състоянието му. \r\n\r\n \"Очакваме експертизата да ни бъде изпратена до края на седмицата, след което тя ще послужи на лекарите от \"Пирогов\" да изготвят окончателното заключение от аутопсията на тялото. Ако и то е категорично, че причината за смъртта не е насилствена, след като и МВР не откри никакви доказателства за побой, разследването, което започна още докато той беше жив - за телесна повреда, ще бъде прекратено\", добави прокурор Зартова. \r\n\r\n Преди дни главният секретар на МВР Ивайло Иванов заяви категорично, че жилището на Захариев е било заключено отвътре, а с телефона му не е имало връзка няколко дни преди да бъде открит в безпомощно състояние. Зартова уточни, че няма доказателства дори за съмненията, че той може да е бил пребит преди да се прибере. \r\n\r\n Той беше намерен с отекли и подути крайници, окървавен и с разбит нос. Смята се обаче, че е паднал в апартамента си в столичния кв. \"Лозенец\". \r\n\r\n Самият Явор Захариев призна преди време за проблема си с наркотиците и разказа, че три години се е лекувал в комуна в Хърватия. \r\n \n\t\t\t\t\t\t", "date": "2019.04.17", "title": "Експертиза е открила следи от хероин в тялото на Явор Захариев"}
{"url": "http://www.bnews.bg/article/259747-zlopoluki_v_stroitelstvoto_10_smartni_sluchaya_pri_padane_ot_visochina_za_godina", "text": "\n Подценяване на риска падане от височина е причина за половината от тежките инциденти на работното място в строителството, които почти винаги водят до трайна неработоспособност или до смърт. Това показва анализ на контролната дейност на Главна инспекция по труда, съобщават от пресцентъра на ГИТ. \r\n\r\n С цел превенция на този риск Агенцията организира днес Национален ден за безопасна работа на височина. В рамките на деня наличният състав на Инспекцията по труда проверява обекти, на които се извършват строително-монтажни работи на височина. \r\n\r\n [Все повече се увеличават трудовите злополуки] \r\nВиж ощеВсе повече се увеличават трудовите злополуки \r\n\r\n Необезопасени скелета, отвори в конструктивни елементи и контури на етажни плочи на строителните обекти и неизползване на лични предпазни средства са сред най-честите нарушения, установявани в сектора. В същото време тези нарушения са основната причина за падане от височина при извършване на строително-монтажни работи. \r\n\r\n През 2018 г. ИА ГИТ е разследвала 20 инцидента в резултат от падане от височина, от които 10 са били със смъртен изход. \r\n\r\n Данните за трудовите инциденти на Инспекцията по труда не са идентични с тези на НОИ за трудовия травматизъм, тъй като контролните органи на Агенцията участват в разследването само на част от трудовите злополуки от една страна. От друга - проверяват и инциденти с лица, които нямат осигуряване за риска трудова злополука и съответно не се признават за злополуки, допълват от ГИТ. \r\n\r\n Една от причините инцидент да не бъде признат за трудова злополука е липсата на трудов договор. За да бъдат гарантирани трудовите и осигурителните права на работещите, те не трябва да се съгласяват да работят без сключен писмено и регистриран в Националната агенция за приходите трудов договор. Инспекцията по труда разследва и инциденти със собственици на дружества и управители, които също не се признават за трудови злополуки, допълват от ГИТ. \r\n \n\t\t\t\t\t\t", "date": "2019.04.17", "title": "Злополуки в строителството: 10 смъртни случая при падане от височина за година"}
{"url": "http://www.bnews.bg/article/259753-mvr_tarsi_pomosht_za_samolichnostta_na_udavnitsa_s_tatuirana_bukva", "text": "\n Полицията в Пловдив търси съдействие за установяване самоличността на жена, която се удави в река Марица, съобщиха от Областната дирекция на МВР. \r\n\r\n Около 16.40 часа на 20 февруари т.г., чрез тел. 112, в Четвърто РУ в Пловдив бе получен сигнал за забелязано женско тяло край мост “Адата”. Местопроизшествието е посетено от екип от съдебен лекар, разследващ полицай и експерт от Базово научно-техническа лаборатория към областната дирекция на МВР. \r\n\r\n Със съдействие на служители от Регионална дирекция “Защита на населението и пожарна безопасност” тялото на жената е извадено, а при огледа е установено, че смъртта й е настъпила вследствие на удавяне. По случая е образувано досъдебно производство и са предприети активни оперативни действия за установяване на самоличността й. \r\n\r\n До момента обаче в полицията не е постъпвала молба за издирването на жената, не е получена информация за нея и при извършените проверки във всички възможни социални и болнични заведения, психиатрични клиники и други обществени места в Пловдив и областта. \r\n\r\n Жената е на видима възраст между 50 и 60 години. Висока е 165 см, с късо подстригана коса в преливащи кафяво-рижави цветове. Над лявата китка има татуирана буквата “М”. Била е облечена с кафяво яке от промазан плат, черна пола, тъмно сив пуловер и черен клин и обута със светло кафяви ботуши. \r\n\r\n За връзка с гражданите, които могат да помогнат на полицията в идентифицирането на самоличността на жената, са телефони в Четвърто РУ: 032/932 004 и 032/ 932 423. \r\n \n\t\t\t\t\t\t", "date": "2019.04.17", "title": "МВР търси помощ за самоличността на удавница с татуирана буква"}
{"url": "http://www.bnews.bg/article/259761-aleksandar_manolev_podade_ostavka_kato_zam_ministar", "text": "\n Заместник-министърът на икономиката Александър Манолев подаде оставка пред премиера Бойко Борисов, съобщиха от правителствената информационна служба. \r\n\r\n Като мотив за решението си той е изтъкнал започналата проверка на Върховна касационна прокуратура по повод публикации за злоупотреба с европейски средства и желанието му това по никакъв начин да не засяга работата на правителството. Друг аргумент, посочен от Манолев, е солидарността с колегите му, които са спазили моралния стандарт в управлението и са напуснали постовете си само заради съмнения. \r\n\r\n \"Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично\", е допълнил той. \r\n\r\n Оставката му е приета от Бойко Борисов. \r\n\r\n Повод за прокурорската проверка, в която ще участва и НАП, са медийни публикации, тръгнали от съвместно разследване на сайтовете \"Бивол\" и \"Благоевград нюз\". Според него зам.-министърът е собственик на парцел край Сандански, върху който е построена \"къща за гости\" с минерален басейн, която се използва за частна вила. Твърди се, че за имота са отпуснати 380 000 лв. по европейски проект, финансиран от Програмата за развитие на селските райони. Плащането е одобрено от Държавен фонд \"Земеделие\" през декември 2015 г., когато Манолев е назначен за зам.-министър на туризма. Имението е от половин декар. \r\n\r\n \"Нямам никаква собственост в Сандански. През 2012 г. притежавах имот, който продадох. Мястото не е декларирано, защото няма как да декларирам нещо, което не е моя собственост. Сделката е направена още през 2012 г., когато съм бил в частния сектор\", коментира самият той преди дни. \r\n\r\n Около Манолев имаше напрежение миналата година, когато след оставката на транспортния министър Ивайло Московски заради автобусната катастрофа край Своге премиерът го номинира за негов наследник. Той обаче сам се отказа от поста заради публикация в \"Капитал\" за негови бизнес връзки в миналото, която той самият нарече \"координирана атака\" и обяви, че ще търси правата си по съдебен път. Манолев обаче остана на поста си зам.-министър. \r\n\r\n Той е бивш шеф на Държавната агенция по метрологичен и технически надзор. А преди това директор \"Интеграция и развитие\" в застрахователното дружество \"Булстрад Виена Иншуранс Груп\", изпълнителен директор и член на Съвета на директорите на \"Булстрад Здравно Осигуряване\" АД и ръководител дирекция в \"Мобилтел\" ЕАД. Бил е и председател на Съвета на директорите и търговски директор на \"Булгартабак Холдинг\" АД, но след приватизацията на дружеството през 2011 г. е отстранен заедно с всички останали стари шефове. \r\n\r\n Александър Манолев е син на бившия дългогодишен кмет на граничното село Кулата Димитър Манолев. Завършил е висшето си образование в Юнивърсити Колидж в Лондон. \r\n \n\t\t\t\t\t\t", "date": "2019.04.17", "title": "Александър Манолев подаде оставка като зам.-министър"}
{"url": "http://www.bnews.bg/article/259737-belgrad_nyama_da_chakame_balgarite_zapochvame_da_stroim_turski_potok", "text": "\n Сърбия е започнала работа по строителството на сръбския участък на газопровода \"Турски поток\", без да чака завършването на работата по българския участък. Това заяви днес сръбският вицепремиер и министър на външните работи Ивица Дачич на съвместна пресконференция с руския външен министър Сергей Лавров в Москва, съобщи ТАСС. \"Ние няма да чакаме, докато бъде завършен българският участък. Вече сме започнали работа по строителството на сръбския участък на \"Турски поток\", каза Дачич. \r\n\r\n По-рано министър-председателят на Сърбия Ана Бърнабич заяви, че разрешение за начало на строителството на сръбския участък ще бъде издадено до края на април и работата скоро ще започне официално. Сръбската енергийна агенция одобри на 5 март строителството на сръбския участък и началото на работата беше планирано за април. Изграждането на 403-километровия газопровод на сръбска територия - от границата с България до границата с Унгария, е възложено на \"Газтранс\" - съвместна компания на \"Газпром\" и \"Сърбиягаз\". \r\n\r\n В по-ранни свои изказвания директорът на \"Сърбиягаз\" Душан Баятович заяви, че сръбската страна е готова да започне изграждането на своя участък от газопровода в края на март - началото на април. Строителството трябва да бъде завършено до 15 декември. Сръбският участък на \"Турски поток\" трябва да започне да доставя природен газ до края на април 2020 г. \r\n\r\n \"Булгартрансгаз\" наскоро успешно финализира обществената поръчка за избор на изпълнител по проекта за строителство на газопровода до сръбската граница. След открита процедура по ЗОП на първо място бе класирано Обединение \"Консорциум Аркад\". Предвижда се природен газ да бъде подаден от България към Сърбия от 1 януари 2020 г. \r\n\r\n   \r\n \n\t\t\t\t\t\t", "date": "2019.04.17", "title": "Белград: Няма да чакаме българите, започваме да строим \"Турски поток\""}
{"url": "http://www.bnews.bg/article/259736-nishikori_se_srina_i_gubi_mnogo_tochki_tsitsipas_stigna_do_mach_s_vraga", "text": "\n Миналогодишният финалист на Мастърса в Монте Карло - Кей Нишикори, отпадна във втория кръг на тазгодишната надпревара и ще загуби 510 точки след края й. \r\n\r\n Японецът, №6 в света, загуби от №49 Пиер-Юг Ербер с 5:7, 4:6 за час и 43 минути. \r\n\r\n Двата сета бяха огледални и французинът ги взе с пробиви в последния гейм, с които съкруши съперника.Трябваше обаче и да покаже голяма психическа устойчивост, тъй като спаси цели 10 точки за пробив. В следващия кръг ще играе с хърватина Борна Чорич. \r\n\r\n В друг мач световният №8 Стефанос Циципас постигна очаквана победа над Михаил Кукушкин с 6:3, 7:5. \r\n\r\n Първият сет бе сравнително лесен за гръцкия талант, но във втория показа големи колебания и допусна два пробива, макар че казахстанецът се отчете с три. \r\n\r\n Двамата направиха много непредизвикани грешки, но Циципас бе по-стабилен от основната линия и заслужено си спечели място в третия кръг, където ще срещне Данил Медведев, който победи лесно Раду Албот с 6:1, 6:2. \r\n\r\n Циципас и Медведев имат стара вражда, която може да се събуди в предстоящия двубой.  \r\n \n\t\t\t\t\t\t", "date": "2019.04.17", "title": "Нишикори се срина и губи много точки, Циципас стигна до мач с врага"}
{"url": "http://www.bnews.bg/article/259756-ep_slozhi_kray_na_dvoyniya_standart_na_hranite", "text": "\n Най-накрая истинска победа на гражданите на Европа с двойния стандарт при храните. Днес, на последното си пленарно заседание този Европейски парламент прие \"Новия търговски механизъм за потребителите\", който обявява предлагането на храни от една и съща марка, но с различни съставки и качество, за нелоялна търговска практика. \r\n\r\n Докладът относно по-доброто прилагане и модернизирането на правилата за защита на потребителите в ЕС беше гласуван днес съответно с 474 гласа \"за\", 163 \"против\" и 14 \"въздържал се\". Това съобщиха от пресофиса на омбудсмана. \r\n\r\n Това е много сериозна крачка към забраната на двойните стандарти при храните в Европейския съюз, като се има предвид, че до края на 2017 г. и на национално ниво у нас, и на европейско се отричаше да има двоен стандарт, като тези категорични твърдения бяха подплатени с подходящите изследвания. \r\n\r\n   \r\n \n\t\t\t\t\t\t", "date": "2019.04.17", "title": "ЕП сложи край на двойния стандарт на храните"}
{"url": "http://www.bnews.bg/article/259735-balgarinat_dokaran_do_tezhka_proseshka_toyaga_harchi_po_malko_za_hrana_za_smetka_na_danatsi_i_smetki_dannite_sa_poveche_ot_stryaskashti", "text": "\n Mакар разходите за храна през изминалата година да са се увеличили с 9% в сравнение с 2017 г., за първи път те са под 30% от общите разходи на лице от домакинството. Според данни на НСИ за доходите, разходите и потреблението на домакинствата, българинът е изхарчил 29.7% от спечеленото за храна. \r\nТака за 2018 г. един човек е отделил 1714 лв за храна и безалкохолни напитки, пише \"24 часа\". 10 години по-рано го е правил за 1216 лв, а като дял от общите разходите - това е било 36.5% от разходите му. Това показва, че тези разходи са намалявали с всяка година. \r\nЗа тези последни 10 години разходите за храна са по-малко, но за сметка на данъците и социалните осигуровки. За тях през 2009 г. средният разход на човек е бил 229 лв, което е с дял от 6.9%. 10 години сумата става 738 лв и 12.8% от разходите. \r\nПарите за вода, ток и парно въпреки голямото поскъпване за  този период намаляват като дял от общите разходи. През 2009 г. за това са отивали средно 484 лв., а през 2018 г. - 787 лв. Преди 10 г. делът им е бил 14.7% от общите разходи, а сега са 13.6%. \r\nПокупателната способност на българина, измерена през хранителните стоки, нараства почти за всички. Има само няколко изключения като краве масло, грозде и др. \r\nПрез изминалата година общият годишен доход средно на лице от домакинството е 6013 лв. и нараства със 6% в сравнение с 2017 г., показват данните на НСИ. Ако се пресметне и инфлацията, реално доходите нарастват със 7.3% за това време. \r\nДопълнителните пари извън заплатата намаляват почти двойно за този период, а приходите от пенсии и от собственост се свиват значително. По отношение на пенсиите единственият период, през който те са се увеличили рязко като дял, е началото на кризата. Семейните добавки за деца се увеличават като дял от общите приоди за последните 10 г. \r\nВъпреки силният ръст на жилищното строителство 93.2 % от българските домакинства живеят в жилища, строени преди 1990 г. Най-големият проблем у нас не е възрастта на жилищните сгради, а тяхната благоустроеност. Благата на цивилизацията не са еднакво достъпни за жителите на селата и на градовете. В България малко над една пета от жилищата нямат едновременно ток, вода, канализация, баня и тоалетна вътре в жилището. Централна канализация имат например едва 41.2% от жилищата в селата, а в градовете такава има не 100 %, а само в 95,2% от домовете. \r\nВ селата почти една трета от жилищата - 29.3% все още нямат тоалетна вътре в къщата. Любопитното е, че баня вътре в къщата нямат 14.3% от селските жилища, което е по-малко от онези, на които тоалетната е на двора. \r\nОколо една трета от българските домакинства - 34.1% заявяват, че нямат необходимост от лек автомобил. Това е отговор, различен от липсата на финансови средства за поддръжка на лека кола, както са отговорили 14.3% от домакинствата. За сметка на това 51.1% от тях имат лек автомобил, а 6.1% притежават два и повече. \r\nВ днешно време се оказва също така, че 37% от домакинствата нямат нужда от интернет вкъщи, а 38.3% преценяват, че нямат нужда и от компютър. Все пак в градовете 62.6% от домакинствата притежават компютър, а 64.7% ползват услугите и на домашен интернет. \r\n\\ \r\n \n\t\t\t\t\t\t", "date": "2019.04.17", "title": "БЪЛГАРИНЪТ ДОКАРАН ДО ТЕЖКА ПРОСЕШКА ТОЯГА! Харчи по-малко за храна за сметка на данъци  и сметки! Данните са повече от стряскащи! \r\n"}
{"url": "http://www.bnews.bg/article/259742-3_firmi_podadoha_oferti_za_2_novi_koraba_za_vms_za_blizo_1_miliard", "text": "\n Три фирми са изпратили оферти по проекта за придобиване на нов многофункционален патрулен кораб за Военноморските сили (ВМС) до края на срока, който изтече на 16 април в 17 часа. Това са компаниите „Fr. Lurssen Werft GmbH & Co.KG“ (Германия), „МТГ – Делфин“ (България) и „FINCANTIERI“ (Италия), съобщиха от Министерство на отбраната. \r\n\r\n Съгласно заповед на премиера Бойко Борисов е назначена междуведомствена работна група с председател заместник-министъра на отбраната Анатолий Величков, в която влизат експерти и административни лица от Министерството на отбраната, както и представители на Министерството на финансите, Министерството на икономиката, Министерството на външните работи и ДАНС. \r\n\r\n Междуведомствената работна група ще пристъпи към отварянето на офертите на 22 април в Министерството на отбраната. Съгласно утвърдения график следващата стъпка е оценка на офертите. Работата на междуведомствената работна група завършва с окончателен доклад с оценка и класиране на подадените оферти, който се утвърждава от министъра на отбраната, и се внася в Министерския съвет за разглеждане и одобряване. \r\n\r\n На 19 юли 2018 г. Народното събрание прие актуализирания проект за инвестиционен разход „Придобиване на многофункционален модулен патрулен кораб за Военноморските сили (ВМС)“. Целта на проекта е придобиването на два многофункционални модулни патрулни кораби, които притежават способности да участват в широк спектър от морски операции на НАТО и Европейския съюз. Те трябва да заменят част от наличните във ВМС кораби руско производство, които не подлежат на модернизация. \r\n\r\n Максималната прогнозна стойност на актуализирания проект е 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 г. и 2026 г. \r\n\r\n Добавени са два нови варианта за придобиване: \r\n\r\n Предвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия. \r\n \n\t\t\t\t\t\t", "date": "2019.04.17", "title": "3 фирми подадоха оферти за 2 нови кораба за ВМС за близо 1 милиард"}
{"url": "http://www.bnews.bg/article/259741-petrolat_poskapna_nad_72_dolara_za_barel", "text": "\n Петролните фючърси се повишават за втора поредна сесия на търговия, като петролът Брент поскъпна над 72 долара за барел за пръв път в рамките на настоящата година. \r\n\r\n Подкрепа за възходящото ценово движение оказват оповестените по-рано през деня данни, показващи ускоряване на икономическата активност в Китай през първото тримесечие на годината, докато Американският петрол институт (API) отчете изненадващо понижение на складовите запаси на суров петрол в САЩ през последната седмица. \r\n\r\n БВП на Китай нарасна стабилно с 6,4% през първите три месеца на годината, като в същото време индустриалното производство се повиши през март с цели 8,5% (най-солиден ръст от юли 2014-а година), а продажбите на дребно се увеличиха с 8,7 на сто. \r\n\r\n Производството в китайските рафинерии пък нарасна през март с 3,2% спрямо година по-рано до 12,49 млн. барела дневно. \r\n\r\n От своя страна API отчете изненадващо понижение на американските складови запаси на суров петрол през седмицата до 12-ти април с 3,1 млн. барела до 452,7 млн. барела, докато очакванията на финансовите пазари бяха за тяхно повишение с 1,7 млн. барела. \r\n\r\n Всичко това допринесе за поскъпване на фючърсите на петрола Брент с доставка през юни с 0,56% над нивото от 72 долара за барел за пръв път от ноември 2018-а година насам, докато фючърсите на американския лек суров петрол с доставка през май се повишиха с 0,66% към 64,50 долара за барел, доближавайки отново 5-месечния ценови връх около 64,65 долара, достигнат седмица по-рано. \r\n \n\t\t\t\t\t\t", "date": "2019.04.17", "title": "Петролът поскъпна над 72 долара за барел"}
{"url": "http://www.bnews.bg/article/259752-bivshata_na_rosen_petrov_v_afera_s_richard_velichkov", "text": "\n Бившата изгора на Росен Петров – Карина Видолова, върти любов с фитнес инструктора Ричард Величков, научи първа „Галерия“. \r\n\r\n Злополучният риалити герой е забил силиконката в залата, докато й показвал упражнения за стегнат корем и задни части. \r\n\r\n Ричард и Карина се запознали преди повече от година, но Видолова се правела на трудно достъпна. След участието на Ричард във „ВИП Брадър“ знойната сътрудничка в Парламента започнала все по-често да посещава залата му. \r\n\r\n „В началото го съжаляваше, защото всички му се подиграваха за хита „Супер жалък“. После обаче Ричи започна да получава все повече покани за различни светски събития и тя го погледна с други очи“, разказват хора от персонала във фитнес клуба. \r\n\r\n Величков пък бил пленен от безупречното й тяло и бързо падал в мрежите й. \r\n\r\n Карина и бившият сценарист от „Шоуто на Слави“ Росен Петров бяха заедно няколко години. Политикът дори я уреди в Народното събрание. \r\n\r\n Двамата се запознават в столично заведение, където си разменят телефоните. По това време Карина още е студентка в Нов български университет и бързо е вкарана в средата на Росен. \r\n\r\n Той я глези със скъпи подаръци и почивки и дори отслабва с близо 20 килограма заради нея. Говори се, че именно той й подарил 700-те кубика силикон в бюста, както и още няколко пластични корекции. \r\n\r\n Бързо обаче се отегчил от потенциала на половинката си и още преди година и половина слага край на връзката им. По молба на Карина не го обявяват официално. \r\n\r\n   \r\n \n\t\t\t\t\t\t", "date": "2019.04.17", "title": "Бившата на Росен Петров в афера с Ричард Величков!"}
{"url": "http://www.bnews.bg/article/259740-iznosat_na_meso_ot_rusiya_narastval_s_barzi_tempove", "text": "\n Общият обем на руския износ на всички видове месни продукти, като се вземат предвид страните от Митническия съюз през 2018 г., е нараснал с 19% в сравнение с миналата година и възлиза на 289 хил. тона, според Института за пазарни проучвания в земеделието (IKAR). \r\n\r\n По отношение на стойността, износът се е увеличил с почти една трета, според предварителните оценки - до около 416 млн. долара. \r\n\r\n \"Стигнахме до Китай\" \r\n\r\n Миналата година месните продукти от руски производители са изнасяни до 57 страни, съобщава водещата експертка на ИКАР Анна Кудрякова. \r\n\r\n В това число влизат и 16 страни, с които Русия не е имала търговски отношения през 2017 г. (Либерия, Малдиви, Мозамбик, Гамбия, Малайзия, Сейшелски острови, Бангладеш, Черна гора и др.). \r\n\r\n \"Ръководството на страната, правителството, Министерството на земеделието, Роселхознадзор и други служби, продължават активно да работят, както за отваряне на нови експортни пазари за руски животински продукти, така и за възобновяване на търговията със страни, с които тя е спряна поради различни причини\", коментира шефът на изпълнителният комитет на националната асоциация на месото (IA) Сергей Юшин. \r\n\r\n Той споделя,  че през 2018 г. от чуждестранни експерти от 17 държави са проведени двадесет и две, а двадесет и седем нови сертификата за износ за различни месни продукти са договорени с осем страни. Сред тях - Мароко, Япония, Сингапур, Кувейт, Сърбия, Турция, Китай и Либерия. \r\n\r\n Китай се е превърнал във важно откритие за пазара на птици. \r\n\r\n На 30 януари 2018 г. е публикуван списък от 23 руски предприятия, произвеждащи птиче месо, на които КНР дава право да доставя продукти на своята територия. А на 28 февруари е изпратена първата пратка от 54 тона пилешко по море от Санкт Петербург. \r\n\r\n Подателят е известната компания Miratorg. Компанията вижда \"отлични възможности за разширяване на бизнеса в Китай\", заяви президентът  на агро-холдинга Виктор Линик. \r\n\r\n  Сред сертифицираните от Китай предприятия са и Черкизово, Приосколие, GAP Resource, Белгранкорм, Агрокомплекс на име Т. Д. Ткачев, \"Дамате\" и др. \r\n\r\n Основното перо в износа са птичето месо, но страната изнасяла и големи количества говеждо, свинско и овче месо. \r\n\r\n Според източници от гилдията, китайският потребител смятал руските месни продукти за по-качествени и екологични от местното производство и  затова потенциалът за износ към азиатския икономически гигант е огромен. \r\n\r\n   \r\n \n\t\t\t\t\t\t", "date": "2019.04.17", "title": "Износът на месо от Русия нараствал с бързи темпове"}
{"url": "http://www.bnews.bg/article/259739-aktsiite_na_commerzbank_zastrashavat_finansovoto_sastoyanie_na_berlin", "text": "\n Акциите на Commerzbank трябва да поскъпнат повече от три пъти, за да може Германия да не е на загуба от инвестицията си в кредитора. Това съобщиха от финансовото министерство в Берлин в отговор на въпрос на Bloomberg за сливането на банката с Deutsche Bank. \r\n\r\n Правителството, което отпусна финансова помощ на банката по време на кризата от края на миналото десетилетие, все още притежава приблизително 15,6% към края на 2017 г., се посочва в писмен отговор, публикуван на 28 март.  \r\n\r\n За да излезе от инвестицията си без загуба, цената на акциите на банката трябва да достигне 26 евро, като към момента тя възлиза на около 7,90 евро, съобщава Bloomberg. \r\n\r\n От финансовото министерство не посочват при каква цена ще гласуват евентуалното сливане, нито дали възнамеряват да запазят или продадат дела си. \r\n\r\n Германският министър на финансите Олаф Шолц е сред малцината законодатели, които публично подкрепят евентуалното сключване на споразумение. Той подкрепя и идеята за създаване на достатъчно големи национални кредитори, които да могат да се съревновават с международните си конкуренти. \r\n\r\n Въпреки това опозицията срещу сливането нараства, тъй като синдикатите се опасяват, че това ще доведе до загуба на хиляди работни места, а законодатели от всички краища на политическия спектър се съмняват в рационалността на сделката. \r\n\r\n При закрити врата регулаторите вече също са изразили скептицизъм относно сливането. \r\n\r\n Вътрешните пречки също се натрупват в хода на продължаващите вече близо пет седмици официални преговори между двете банки. Един евентуален провал на преговорите може да разпали интерес сред чуждестранни компании. Баки, сред които BNP Paribas и UniCredit, вече са се обръщали към правителството в Берлин с интерес към Commerzbank, посочват източници, запознати с въпроса. \r\n\r\n В. Financial Times дори съобщи, че UniCredit е подготвила оферта за пирдобиване, ако преговорите Deutsche Bank пропаднат. \r\n \n\t\t\t\t\t\t", "date": "2019.04.17", "title": "Акциите на Commerzbank застрашават финансовото състояние на Берлин"}
{"url": "http://www.bnews.bg/article/259738-menidzharat_na_kobrata_sluchayat_s_tseluvkata_ne_e_problem_za_mach_s_dzhoshua", "text": "\n \"Не е невъзможно световният шампион по бокс Антъни Джошуа да проведе задължителната си защита за пояса на IBF срещу претендента Кубрат Пулев още на 1 юни\", заяви пред сайта TrafficNews мениджърът на българския боксьор - Ивайло Гоцев. \r\n\r\n До такъв сценарий би могло да се стигне, след като съперникът на Джошуа за мача на тази дата в зала \"Медисън Скуеър Гардън\" в Ню Йорк - Джарел Милър, бе уличен в употреба на допинг. \r\n\r\n Мачът не е официално отменен, тъй като предстои отваряне и на В пробата. Но ако и тя се окаже положителна, бой няма как да има. \r\n\r\n \"Още е рано да коментираме при новата ситуация - заяви Гоцев. - С промоутъра на Джошуа - Еди Хърн, сме в контакт и по принцип говорехме да направим мача през септември. Сега имаме други планове... \r\n\r\n Не бързаме за никъде, те бързат. Така че съперникът на Джошуа за 1 юни може и да е друг. Случаят с Джени Суши не е проблем за евентуален мач на Кобрата със световния шампион. Има много варианти, които тепърва ще се обсъждат, така че не искам и не мога да влизам в подробности, и да бъда конкретен\". \r\n\r\n Двубоят на Джошуа за 1 юни ще остане в \"Медисън Скуеър Гардън\", независимо дали ще е срещу Милър или с някой друг. Продажбата на билети е в разгара си, залата е запазена и едва ли ще се стигне до промяна. \r\n \n\t\t\t\t\t\t", "date": "2019.04.17", "title": "Мениджърът на Кобрата: Случаят с целувката не е проблем за мач с Джошуа"}
{"url": "http://www.bnews.bg/article/259744-firmite_bez_deynost_nyama_da_pravyat_godishni_finansovi_otcheti", "text": "\n Предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си. Това прие на първо четене парламентът с промени в Закона за търговския регистър и регистъра на юридическите лица с нестопанска цел, внесени от Министерския съвет. \r\n\r\n Предвижда се заявленията за обявяване на декларациите по закона за счетоводството и заявленията за вписване на обстоятелствата относно действителните собственици по Закона за мерките срещу изпирането на пари и по Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици, да се разглеждат по реда на постъпването им, отделно от другите заявления. \r\n\r\n Целта е подобряване на организацията и ефективността в работата на търговския регистър, както и преодоляване на забавянето при обработването и разглеждането на всички категории заявления за вписване, заличаване и обявяване, според мотивите за законопроекта. \r\n\r\n Според вносителя измененията няма да доведат до пряко и/или косвено въздействие върху държавния бюджет, разходите по изпълнението на нормативния акт ще са в рамките на утвърдения за съответното ведомство бюджет. \r\n\r\n Председателят на бюджетната комисия Менда Стоянова подчерта, че с промените се облекчава и работата на служителите от Агенцията по вписванията, защото търговският регистър е много натоварен. \r\n\r\n Христиан Митев /\"Обединени патриоти\"/ коментира, че законът за търговския регистър е част от реформата в правосъдната система. \r\n \n\t\t\t\t\t\t", "date": "2019.04.17", "title": "Фирмите без дейност няма да правят годишни финансови отчети"}
{"url": "http://www.bnews.bg/article/259749-biznesat_dava_na_sad_naredbata_za_kasovite_aparati", "text": "\n Бизнесът дава на съд наредбата за касовите апарати. Българската стопанска камара предприе инициатива за подкрепа на съдебното оспорване на свръхрегулациите пред Върховния административен съд и за подаването на сигнал пред Европейската комисия за нарушаване на европейското право. \r\n\r\n Решението идва, след като повече от месец бизнесът обмисля вариантите, с които да се противопостави на смятаните от търговците за противозаконни текстове на Наредбата за регистрирането и отчитането на печалбите. Финансовият директор на Камарата Станислав Попдончев заяви: \r\n\r\n \"Считаме, че наредбата съдържа прекомерни и нецелесъобразни разпоредби, а от друга страна опитвайки се да постигне всеобхватен данъчен контрол, текстовете всъщност противоречат на разпоредби и принципите на българското и европейско законодателство. Например това е предоставянето на прекомерна бизнес-информация от софтуерите за управление на продажби, която много надхвърля необходимата за целите на данъчния контрол, включително и търговската тайна. Друг такъв пример е предварителното уведомяване до всички търговци, които ползват дадена версия на софтуер за управление на продажби. Когато НАП ни даде акт, че подобна версия не отговаря на изискванията на наредбата, предвижда се, преди да имаме санкция на компетентния съд, всички, които ползват този софтуер, да бъдат уведомени предварително. Това всъщност уврежда интересите на производителите на този софтуер. Друг такъв пример е изискването за регистрацията на електронните магазини, която се отнася само за българските такива\". \r\n\r\n Към момента инициативата се подкрепя от 160 организации и търговски дружества, а нови касови апарати вече са поставили 150 хиляди търговци. \r\n \n\t\t\t\t\t\t", "date": "2019.04.17", "title": "Бизнесът дава на съд наредбата за касовите апарати"}
{"url": "http://www.bnews.bg/article/259734-adv_emanuil_yordanov_ako_ivancheva_i_petrova_byaha_ubili_vaklin_shtyaha_da_poluchat_po_malko_nakazanie", "text": "\n Когато чухме присъдите, един колега юрист подхвърли, че ако Иванчева и Петрова бяха убили Ваклин, щяха да получат по-малко наказание. Така бившият вътрешен министър Еманиул Йорданов коментира тежките им присъди. Той е адвокат на Биляна Петрова. \r\n\r\n Йорданов прочете за какво точно е осъдена клиентката му на 15 години затвор: \r\n\r\n „Участвала в срещи с Иванчева и Дюлгеров на 16 март и 11 април 2018 г. в град София, на които срещи тя и подсъдимата Иванчева постигнали съгласие за размера на разследващия се дар” \r\n\r\n Еманиул Йорданов не вижда как точно е постигнато съгласието за подкупа на тези срещи, при положение че Ваклин по това време разнасял парите, белязани от КПКОНПИ из цяла София. \r\n\r\n „ОСВЕН ТОВА ПЕТРОВА НЕ ПОЛУЧАВА НИЩО ОТ ТЕЗИ СРЕЩИ. ЗА ВСЯКА СРЕЩА ПОЛУЧАВА ПО 7,5 ГОДИНИ ЗАТВОР.. \r\n \n\t\t\t\t\t\t", "date": "2019.04.17", "title": "Адв. Емануил Йорданов: Ако Иванчева и Петрова бяха убили Ваклин, щяха да получат по-малко наказание\r\n"}
{"url": "http://www.bnews.bg/article/259731-borisov_razvarza_kesiyata_ms_otpuska_blizo_1_milion_za_vizitata_na_papa_frantsisk_u_nas", "text": "\n Правителството одобри средства за апостолическото пътуване на Папа Франциск в България от 5 до 7 май, съобщиха от правителствения пресцентър. \r\n\r\n Допълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета на Министерския съвет се отпускат 759 000 лв. \r\n\r\n За Министерството на вътрешните работи са предвидени 77 000 лв., а за Националната служба за охрана - 30 000 лв.  \r\nСредствата се осигуряват чрез преструктуриране на разходите/трансферите по централния бюджет за настоящата година. \r\n\r\n Припомняме, папа Франциск идва в страната ни по покана на държавните институции. \r\n\r\n Официалното посещение на държавния глава на Ватикана и глава на Римокатолическата църква, Папа Франциск в България е 17 години след посещението на папа Йоан Павел втори в страната ни. \r\n\r\n \"То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване\", информират от МС. \r\n\r\n \"Негово Светейшество Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие\", пишат от министерския съвет без да отчитат, че традиционното вероизповедание в България е православието, както гласи чл. 13 от Конституцията. \r\n\r\n Папа Франциск ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски. \r\n \n\t\t\t\t\t\t", "date": "2019.04.17", "title": "БОРИСОВ РАЗВЪРЗА КЕСИЯТА! МС отпуска близо 1 милион за визитата на папа Франциск у нас"}
{"url": "http://www.bnews.bg/article/259728-tezhko_mele_kray_varna_kola_se_zabi_v_spirka_mladezh_bere_dusha", "text": "\n 19-годишен младеж е с фрактура на черепа и опасност за живота след катастрофа, станала снощи във Варна. Това съобщиха от местната полиция. \r\n\r\n Тежкият пътен инцидент е станал към 20.20 часа на бул. \"Княз Борис I\", на спирка \"Студентска\". Поради движение с несъобразена с пътните условия скорост, лека кола \"Опел\" навлязла в лявата пътна лента и се блъснала в лек автомобил \"Ланд Роувър\". \r\n\r\n След това немската машина излязла извън пътя и се блъснала в бетонна фасада на подлез и в стълб от уличното осветление. Пострадалият е бил пътник в опела. Зад волана на катастрофиралата кола е бил 19-годишен от Бургас. \r\n\r\n При друг инцидент в морската столица снощи пострада водач на \"Алфа Ромео\". Минути преди полунощ на ул. \"Тодор Влайков\" лека кола \"Рено\", при завой наляво, не пропуснала и блъснала леката кола \"Алфа Ромео\", движеща се в права посока. \r\n\r\n Пострадалият 32-годишен шофьор на италианската кола е получил фрактура на носа и контузия на гръдния кош. Бил е прегледан и освободен за домашно лечение. \r\n \n\t\t\t\t\t\t", "date": "2019.04.17", "title": "ТЕЖКО МЕЛЕ КРАЙ ВАРНА: Кола се заби в спирка, младеж бере душа"}
{"url": "http://www.bnews.bg/article/259732-novo_20_sak_s_kokain_izpluva_i_kray_kaliakra", "text": "\n Още 16 кг кокаин откри полицията в морето. Този път находката е била намерена на плаж \"Болата\" на Калиакра. \r\n\r\n Вчера около 17.00 часа на мястото е изплувал поредният пакет с наркотици, вързан към спасителна жилетка. Сакът е съдържал общо 16 пакета - всеки с тегло 1 кг и 100 г. Той е бил забелязан при обход на катер на Граничната полиция. \r\n\r\n Назначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край Тюленово и \"Слънчев ден\" край Варна. \r\n\r\n 25 кг дрога съдържал откритият сак край КК \"Слънчев ден\" \r\n\r\n Припомняме, това е поредният случай на изплувал кокаин по родното Черноморие. \r\n\r\n Миналата седмица бяха открити близо 170 кг кокаин във водната граница между Румъния и България. Пратката беше засечена от граничните полицаи. \r\n\r\n В следващите дни полицията продължи обходите в района и попадна на още един пакет - този път във водите край курортния комплекс \"Слънчев ден\" край Варна. Оказа се, че вторият сак съдържа 25 кг кокаин. \r\n\r\n   \r\n \n\t\t\t\t\t\t", "date": "2019.04.17", "title": "НОВО 20! Сак с кокаин изплува и край Калиакра"}
{"url": "http://www.bnews.bg/article/259733-oshte_edin_zam_ministar_lasna_s_chastna_vila_s_mineralen_baseyn_po_evro_proekt_vizhte_koy_e_toy", "text": "\n Върховна касационна прокуратура започна проверка на Александър Манолев - заместник министър на икономиката. Поводът за проверка е публикацията от \"Медиапул\" - \"Частна вила с минерален басейн по евро проект? Зам. министър Манолев отрича\". \r\n\r\n Публикациите твърдят за извършени престъпления, засягащи финансовите интереси на Европейския съюз от лице, заемащо висша публична длъжност.  \r\n\r\n Върховна касационна прокуратура е изискала от Държавен фонд \"Земеделие\" заверено копие от проекта, финансиран по Програма за развитие на селските райони /ПРСР/, цитиран в публикациите - \"Изграждане на жилищна сграда за гости в м.\"Чинар куши\" гр. Сандански\". \r\n\r\n В хода на проверката прокурор от Върховна касационна прокуратура ще снеме писмени обяснения от лица, имащи информация по случая, длъжностни лица от ДФЗ, работили по одобряването на заявлението за подпомагане, последващото оторизиране на плащанията, както и за спазване на задължението на бенефициента в срок от 5 години след сключване на договора да използва придобитите активи по предназначение и с оглед спазването на разпоредбата на чл. 43 ал.1 от Наредба № 30 от 11.08.2008г. за условията и реда за предоставяне на безвъзмездна финансова помощ по мярка \"Разнообразяване към неземеделски дейности\" от ПРСР за периода 2007г. - 2013 г. \r\n\r\n Върховна касационна прокуратура ще възложи и на органите на НАП действия по реда на ДОПК. \r\n\r\n Миналата година Александър Манолев бе номиниран за поста на транспортния министър, след като Ивайло Московски подаде оставка. \r\n\r\n Манолев е заместник-министър на икономика. Той е работил в областта на маркетинга и е заемал позиции на средно и висше управленско ниво в редица компании. Назначен за заместник-министър на туризма във второто правителство с министър-председател Бойко Борисов. \r\n\r\n На 31 август миналата година, тримата министри Ивайло Московски, Николай Нанков и Валентин Радев подадоха оставки, след искане на премиера Бойко Борисов. По този начин те поеха отговорност за трагичната катастрофа край Своге, отнела 17 живота. \r\n\r\n Въпреки напрежението, които се създаде, след Коалиционен съвет управляващите се разбраха за оставките. \r\n\r\n В момента тече скандал с апартаментите на властта на преференциални цени, в центъра на който се озова и Строителната фирма \"Артекс\". Скандалът стана повод за 4 оставки - на председателя на ПГ на ГЕРБ Цветан Цветанов, на правосъдния министър Цецка Цачева, на зам.-министрите на спорта и енергетиката Ваня Колева иКрасимир Първанов. \r\n\r\n Оказа се, че изброените по-горе са закупили апартаменти от фирмата на цени, няколко пъти по-ниски от пазарните такива. \r\n\r\n В медийното пространство се разрази и хипотезата, че ниските цени на апартаментите на властта са свързани с решение на Народното събрание от 2017 година за промени в Закона за устройство на територията, с което решение срокът на валидността на разрешителните на строеж на обекти от първа и втора категория автоматично се удължава от 5 на 10 години. \r\n\r\n Впоследствие в скандала с евтините апартаменти бяха замесени и други - председателят на антикорупционната комисия Пламен Георгев, който не декларирал тераса от 186 квадратни метра, част от апартамента му. Срещу него започна разследване от главния прокурор Сотир Цацаров, а БСП поискаха и неговото отстраняване от органа. \r\n\r\n Освен Георгиев прокуратурата ще проверява още председателя на Върховния касационен съд (ВКС) Лозан Панов и заместник главния прокурор и председател на Националната следствена служба Борислав Сарафов. \r\n\r\n Отделно от \"Артекс\" в конфликта беше замесена и министърът на туризма Николина Ангелкова. По-рано днес бившият вицепремиер Валери Симеонов обяви, че министър от кабинета също е закупил жилище на много ниски цени. \r\n \n\t\t\t\t\t\t", "date": "2019.04.17", "title": "Oще един зам.-министър лъсна с частна вила с минерален басейн по евро проект! Вижте кой е той! "}
{"url": "http://www.bnews.bg/article/259730-stana_yasno_koga_shte_ekstradirat_vetko_i_marinela", "text": "\n Ветко и Маринела Арабаджиеви трябва да бъдат върнати в България в началото на месец май, заяви зам.-главният прокурор Иван Гешев. \r\n\r\n Той поясни, че на първа инстанция екстрадицията им е допусната. Предстои и решение на втора инстанция на испанския съд. \r\n\r\n „Изследвахме и шест от телефоните им, които бяха намерени в къщата, в която се криеха. В тях се намериха интересни неща. Дори е имало анализ на служители от НАП – с кой може да се разберат и с кой не, с кой са близки и с кой не. Дори са търсили информация за мен“, разкри Гешев. \r\n\r\n По думите му са открити и доказателства, че семейство Арабаджиеви са правили опит да се укрият и избягат преди да бъдат заловени. \r\n\r\n   \r\n \n\t\t\t\t\t\t", "date": "2019.04.17", "title": "Стана ясно кога ще екстрадират Ветко и Маринела\r\n"}
{"url": "http://www.bnews.bg/article/259727-skandal_partiynata_subsidiya_na_nfsb_se_naliva_vav_firmite_ot_grupirovkata_skat_na_valeri_simeonov", "text": "\n Стотици хиляди левове от партийната субсидия се наливат във фирмите от групировката СКАТ на Валери Симеонов. \r\n\r\n Ето какво сочат представените отчети на партията пред Сметната палата за 2017 година - пари от НФСБ са получили \r\nследните фирми от групировката \"СКАТ\" : \r\n\r\n   - СКАТ ООД-  440 000 /четиристотин и четиридесет хиляди лева/ \r\n  - СКАТ ТВ ООД- 22 000 / двадесет и две хиляди лева/ \r\n  - СКАТ ТРАНС ООД - 35000 / тридесет и пет хиляди лева/ \r\n    \r\n\r\n Общо: 497 000 / четиристотин деветдесет и седем хиляди лева/ за 2017 г. \r\n\r\n За 2018 година пари от НФСБ е получила: \r\n\r\n   - СКАТ ООД - 415 000 / четиристотин и петнадесет хиляди лева/ \r\n\r\n За 2017 и 2018 г. фирмите Скат ООД и Скат транс ООД са получили 40 000 / четиридесет хиляди лева/ като свързани лица.  \r\n\r\n Внимателният анализ на отчетените данни показват интересни неща. Екипът ни откри, че в Търговския регистър липсва фирма с името \"СКАТ ТРАНС ООД\", но фигурира фирмата \"СКАТ ТРАНС ЕООД\" с едноличен собственик Валери Симеонов. И тук става още по-интересно, тъй като от декларацията за публичност на имуществото на Валери Симеонов за 2017 г. откриваме, че едноличния собственик на \"Скат транс ЕООД\" Валери Симеонов е получил 80000 / осемдесет хиляди лева/ като дивидент, което ни кара да подозираме, че партийната субсидия на НФСБ отива в джоба на Симеонов. \r\n\r\n Интересното в случая как извършват проверките в КПКОНПИ и Сметната палата? \r\n--  \r\n \n\t\t\t\t\t\t", "date": "2019.04.17", "title": "СКАНДАЛ! Партийната субсидия на НФСБ се налива във фирмите от групировката СКАТ на Валери Симеонов!\r\n"}
{"url": "http://www.bnews.bg/article/259725-stanishev_postavi_ninova_na_myasto_nikoy_koyto_iska_da_me_izchegarta_ne_mozhe_da_go_postigne", "text": "\n Сергей Станишев обяви, че никой не може да го отстрани от БСП. Напрежението в редиците на левицата поставя много въпросителни -  колко и кои кандидати за евродепутати ще влязат в новия европарламент и какво бъдеще очаква партийния лидер – Корнелия Нинова. Станишев коментира, че Нинова сама се е поставила в позиция, която не е подкрепяна от повечето членове и това е основание да бъде коригирана. От позицията на 5-и в листата, Станишев заяви, че влиза в битка за предстоящите Европейски избори 2019. \r\n\r\n \"Листата е избрана демократично, чрез тайно гласуване. Оттук нататък ние влизаме в битка, в кампания. Защото ние изгубихме прекалено много време в редене на листа. Нямаше нужда на два пленума да се занимаваме с това, да си причиняваме напреженията, които бяха причинени и да се стига до това напрежение. Хората не ги интересува какви са вътрешните ни отношения – кой е първи, кой е втори, кой е трети в тази листа. Хората ги интересува друго – какво БСП може да направи за това техният живот да стане по-добър, доходите им да са по-високи, работата им да е по-сигурна, семействата им да са по-добре. Това е най-важното и освен ежедневните неща на всеки българин, как България ще заеме по-силна позиция в Европейския съюз, как нашите национални интереси да бъдат защитени. Това е важното и с това ще се занимаваме оттук нататък най-сетне\", коментира Станишев пред \"Канал 3\". \r\n\r\n Той коментира темата дали вътрешната опозиция бламира лидера на партията Корнелия Нинова с връщането му в листата на партията, след като самият той не бе попаднал в нея в първоначалния ѝ вариант. \r\n\r\n \"Не става въпрос за вътрешна опозиция. Но в някакъв смисъл председателят на Националния съвет се постави в такава позиция, че Националният съвет да бъде принуден да коригира нейното еднолично решение, защото всички знаем, че листата, която предложи тя, беше нейна лична. Даже изпълнителното бюро я е видяло същата сутрин. Което се оказа неприемливо, защото беше важно да се дадат няколко знака. Първо – че гласът на партията се чува. Беше проведен своеобразен референдум – хиляди организации, триста конференции се проведоха, те си подредиха вижданията и заявиха на Националния съвет какво искат. Беше неприемливо този глас да бъде игнориран. Второ – да докажем, че БСП не са еднолична партия, каквато е ГЕРБ. Ние сме демократична партия, Националният съвет си влезе във функцията – на национален съвет, на висш ръководен орган на партията и го направи спокойно със сериозна дискусия и оттук нататък започваме работа\", каза още председателят на ПЕС. \r\n\r\n Какво ще се случи със Станишев след евроизборите, какво ще се случи и къде ще бъде мястото му в БСП. \r\n\r\n \"Моето място в БСП... Никой, който иска да ме изчегърта, не може да го постигне. Защото за мен БСП е кауза. Баща ми е бил в тази партия, той е рискувал живота си за нея. Целият ми живот, осъзнат, още повече политически, е свързан неразривно с БСП. Винаги съм работил и ще работя за нашата партия, независимо в какво качество. \r\n \n\t\t\t\t\t\t", "date": "2019.04.17", "title": "СТАНИШЕВ ПОСТАВИ НИНОВА НА МЯСТО: Никой, който иска да ме изчегърта, не може да го постигне"}
{"url": "http://www.bnews.bg/article/259729-rusnatsi_zadarzhaha_balgarin_s_90_kg_amfetamini", "text": "\n Руската Федерална служба за сигурност (ФСС) разби канал за доставки на амфетамин с автотранспорт от Холандия в Русия и задържа български гражданин, от когото са иззети 90 килограма от това вещество. Това съобщи пресцентърът на ФСС, цитиран от ТАСС. \r\n\r\n Федералната служба за сигурност е осъществила съвместна операция със свои чуждестранни партньори, за да спре дейността на контрабандистите, организирали наркотрафика. \r\n\r\n Българският гражданин, наркокуриер, е задържан в Московска област. Самоличността му не се разкрива. Според ФСС 90-те кг течен амфетамин са открити в колата на българина, оборудвана със специално скривалище. Автомобилът е пропътувал от Холандия до Русия през Германия, Полша и Украйна. Междувременно са \"установени и задържани получателите на товара\" - граждани на Русия и на Беларус.  \r\n \n\t\t\t\t\t\t", "date": "2019.04.17", "title": "Руснаци задържаха българин с 90 кг амфетамини"}
{"url": "http://www.bnews.bg/article/259726-bomba_vmro_e_platilo_stotitsi_hilyadi_za_konsultatsii_ot_romski_organizatsii", "text": "\n \r\nСметната палата вече публикува отчетите на партиите за 2018 година и резултатите и числата, които се намират в тях са повече от интересни. BNews открива специална рубрика, чрез която \r\nда запознае гражданите с харчовете на нашите пари от партиите. \r\n\r\n Ще започнем със самопровъзгласилите са за патриотични партии. Ето какво сочи финансовият отчет на ВМРО: \r\n\r\n Приходите за 2018 г. са както следва: \r\n\r\n Партийна субсидия - 1 398 000 лева \r\nЧленски внос -  93 000 лева \r\n\r\n Интересно е за какво са харчени тези пари? \r\n\r\n Прави впечатление, че 337 000 лева са изхарчени за консултантски договори. Според източници, приближени до ВМРО, една огромна част от тези пари са били платени на ромски организации срещу различни услуги по време на избори. ВМРО са платили и 114 000 лева за реклама, какво точно са рекламирали не е ясно. 7000 лева така наречените войводи са платили за цветя. Хиляди левове ВМРО са заплатили за канцеларски материали и печат, но нито лев не са дали за подпомагане на млади таланти или за лечение на болно детенце. \r\n\r\n Личи си, че ВМРО са \"патриоти\" само на приказки и по телевизията, но не и на практика.Така наречените войводи на приказки много мислят за трудещите се, но не са дали една стотинка в помощ на бедстващ пенсионер или многодетно българско семейство. Ако информацията е достоверна на източниците приближени до ВМРО са много загрижени за житието и битието на ромите, вероятно по време на предстоящите избори така наречените войводи ще очакват ромите да върнат жеста както се полага. \r\n  \r\n \n\t\t\t\t\t\t", "date": "2019.04.17", "title": "БOМБА! ВМРО е платило стотици хиляди за консултации от ромски организации!"}
{"url": "http://www.bnews.bg/article/259723-borislav_muerov_e_noviyat_shef_na_odmvr_gabrovo", "text": "\n Борислав Муеров е новият директор на полицията в област Габрово, съобщи Дарик радио. \r\nПрофесионалният му опит е натрупан в СДВР - охранителна полиция. \r\n\r\n Тази вечер той бе представен на кмета на Габрово и на екипа, който ще ръководи от министър Младен Маринов. \r\n\r\n Габровци го видяха на срещата в Община Габрово преди два дни, когато той беше до кмета Таня Христова и зам.-директора Петков. \r\n\r\n Министърът обоснова назначението с нуждата от по-активна работа на охранителната полиция, както и със служителите, които работят на терен, в малките населени места. От Муеров се очаква да подобри комуникацията с местната власт и гражданите. \r\n\r\n Младен Маринов заяви, че Борислав Муеров ще се справи, тъй като работата му в столицата е била в много сложна обстановка. Силите на реда ще се оттеглят от Габрово, когато има сигурност, че напрежението е стихнало. \r\n\r\n \"За нас е по-важно, че направихме първите контакти с протестиращите. Това са добри сигнали, че трябва да се седне на масата и да се изговори всичко и да се вземат адекватни мерки, за да не оставим нещо да тлее, да тлее и да доведе до същата ситуация. Най-важното е да има граждански мир и добра комуникация. Има ли ненавременни действия на институциите, винаги се стига до социални напрежения.\" - коментира още Министър Маринов.. \r\n\r\n \"Бърза и адекватна реакция към всеки един случай и нулева толерантност към извършителите на престъпления. Зад тези действия на полицията очаквам да застане цялата общественост.\" - каза още той. \r\n \n\t\t\t\t\t\t", "date": "2019.04.17", "title": "Борислав Муеров е новият шеф на ОДМВР-Габрово"}
{"url": "http://www.bnews.bg/article/259724-borisov_predlaga_restavratori_i_zhivopistsi_na_frantsiya", "text": "\n \"България предлага реставратори и живописци на Франция, заради изгорялата катедрала \"Нотр Дам\". Това каза на брифинг, министър-председателя Бойко Борисов, предаде репортер на Канал 3. \"Сутринта чрез нашия посланик в Париж предадох на президента Макрон, че съжаляваме и скърбим за тази светиня, каквато е \"Нотр дам\". Готови сме и да подпомагане, както финансово, но България да предложи реставратори и живописци. Ние ще ги командироваме да помагат, това ще бъде нашият принос\" , каза Борисов, предаде в. \"Стандарт\". \r\n\r\n \"Студенти от специалност \"Аpxитеĸтypа\" на Варненския свободен университет ще изпратят писмо-подкрепа до Ан Идалго - кмет на Париж, в което изразяват желанието си да помогнат за реставрацията на катедралата \"Нотр Дам дьо Пари\" - обект на световното културно наследство. \"В Евpопа няма изгpадена cиcтема за събиране на статистически данни за обектите - паметници на културата, претърпели загуби от пожари\", показва изследване на експерти от Варненския свободен университет, проведено по проект \"СОЅТ - aкция С17. Аpxитеĸтypно наcледcтво: загyби от пожаpи, заcягащи кyлтypно-иcтоpичеcки cгpади - паметници на кyлтypата\", пише в. \"24 часа\". \r\n \n\t\t\t\t\t\t", "date": "2019.04.17", "title": "Борисов предлага реставратори и живописци на Франция "}
{"url": "http://www.bnews.bg/article/259722-oblachno_sas_slabi_prevalyavaniya", "text": "\n Днешният ден ще бъде предимно облачен, с изцяло положителни температури, ненадхвърлящи 20 градуса. \r\n\r\n Облачността ще продължи да се разраства от север и над повечето места в страната ще бъде значителна. \r\n\r\n На някои места в източната част от страната и в планинските райони се очакват слаби превалявания. \r\n\r\n Вятърът ще бъде слаб до умерен, ориентиран от север и северозапад. \r\n\r\n Максималните температури ще са предимно в интервала 12-17 градуса, в някои западни райони и малко по-високи. \r\n \n\t\t\t\t\t\t", "date": "2019.04.17", "title": "Облачно, със слаби превалявания "}
