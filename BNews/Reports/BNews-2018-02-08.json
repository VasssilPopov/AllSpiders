{"url": "http://www.bnews.bg/article/236693-izvanredno_znae_se_porachitelyat_na_otvlichaneto_na_adrian_zlatkov", "text": "Главният прокурор Сотир Цацаров обяви, че прокуратурата има подозрения кой е поръчителят за отвличането на Адриан Златков. По думите му има данни, че с престъплението са свързани още хора, които са \"или помагачи, или просто част от изпълнителския апарат\". \"Едно такова престъпление изисква и поръчител, а такъв поръчител има\", обясни Цацаров, цитиран от \"Фокус\". Той подчерта, че според него по случая е извършена огромна работа, включително от сръбската прокуратура, но е трудно да се доказват подобен тип деяния.  Софийският апелативен съд реши днес да освободи от ареста четиримата обвинени в съпричастност с отвличането на Адриан Златков. Под гаранция бяха пуснати Ивайло Борисов-Ториното, Мартин Марков, Георги Джамбазов и Здравка Стефанова. Цацаров коментира и думите на лидера на БСП Корнелия Нинова, че шуменската прокуратура изпълнява политически поръчки.  Той поиска Нинова да предостави всички документи, които има, за да бъде назначена проверка.  \"Колегите са проверявали сигнал за документно престъпление, така че едва ли може да се говори, че се проверява партийна дейност или нещо такова. Но нека има постъпили документи, незабавно ще бъде разпоредена проверка и резултатите от нея ще бъдат публични\", заяви главният прокурор. Цацаров посочи още, че е притеснителен фактът, че има данни за подадени сигнали срещу кметове в прокуратурата и полицията, на които обаче не е реагирано или сигналите са затваряни. „Отправени бяха обвинения към ДАНС по отношение на документи, които са попаднали в кмета на Септември и които са издадени от агенцията. Проверката, която е разпоредена обаче след сигнал и на наблюдаващия прокурор, показва, че те са преминали и през прокуратурата, и през органи на МВР и така са стигнали до нощното шкафче на кмета”, допълни той.", "date": "2018.02.08", "title": "Извънредно: Знае се поръчителят на отвличането на Адриан Златков! "}
{"url": "http://www.bnews.bg/article/236683-eltan_dzhon_otmeni_kontserti_zaradi_prints_hari", "text": "\r\nЕлтън Джон отложи два концерта в Лас Вегас заради предстоящата сватба на принц Хари и американската актриса и фотомодел Меган Маркъл, съобщи „Дейли Експрес“. Сватбата на петия в линията за наследяването на британския трон и отвъдокеанската красавица ще се състои на 19 май в параклиса „Свети Джордж“ в Уиндзорския замък. В случай че бе решил да изнесе концертите си в Лас Вегас, сър Елтън Джон щеше да пропусне това важно за британския кралски дом и цяла Великобритания събитие. Музикантът, който присъства през 2011 г. и на сватбата на принц Уилям и Кейт, трябваше да пее в „Сизър палас“ на 18 и 19 май. Сега и двата концерта са отложени. Сър Елтън Джон беше добър приятел на принцеса Даяна, майката на принцовете Хари и Уилям, познава ги от деца и много би желал да присъства като гост или изпълнител на тържествата. „Това ще бъде прекрасно, толкова го обичам“, сподели певецът, отговаряйки на въпрос на вестника дали би желал да пее на сватбата на принц Хари. По-рано се появиха съобщения, че Елтън Джон може да се откаже от своята кариера. На 25 март той ще навърши 71 години. За своята половинвековна кариера е издал 30 студийни албума, продал е над 300 милиона копия. \r\n ", "date": "2018.02.08", "title": "Елтън Джон отмени концерти заради принц Хари"}
{"url": "http://www.bnews.bg/article/236689-roditeli_izlizat_na_protest_iskat_da_prodalzhi_sashtestvuvaneto_na_klinikata_po_detska_kardiologiya", "text": "Ден, след като кардиолози и кардиохирурзи сигнализираха за опасност от фалит на детски клиники в Националната кардиологична болница, в социалната мрежа се организира проява в подкрепа на медиците в лечебното заведение. \r\n  \r\nТя е под надслов „Протест За Спасяване На Клиниката По Детска Кардиология!” и се предвижда да се проведе на 17-и февруари пред сградата на Народното събрание в столицата. \r\n  \r\nОказа се, че в само рамките на последната година Детската кардиохирургия и Детската кардиология в болницата са генерирали дефицит в рамките на половин милион лева, а медицинските сестри, които не достигат, са над 20. \r\n  \r\nОрганизаторите на протеста подчертават, че въпросните клиники са единственото място в България, в което биха могли да спасят дете със сърдечен проблем.", "date": "2018.02.08", "title": "Родители излизат на протест: Искат да продължи съществуването на клиниката по Детска Кардиология! "}
{"url": "http://www.bnews.bg/article/236670-vazhno_kakvo_se_sluchva_s_olimpiytsite_ni", "text": "Председателят на Българския олимпийски комитет Стефка Костадинова пристигна тази сутрин в ПьонгЧанг. В олимпийската столица Костадинова ще има няколко неформални срещи преди да присъства в официалната ложа на тържественото Откриване, насрочено за петък вечерта от 20 ч. корейско време (българско 13.00 ч.) Междувременно българските спортисти преминаха днес през специално откритото фотостудио в Олимпийското село, за да могат техните снимки да се появяват по време на представянето на стартовите състави и решетки в телевизионните предавания. Българите са в добро настроение, без сериозни здравословни оплаквания и тренират по олимпийските обекти по график. Повечето от нашите успяха днес да дадат интервюта и да се снимат за акредитираните медии, тъй като в Олимпийското село четвъртък бе Ден на отворените врати и журналистите можеха свободно да контактуват със спортисти и треньори. Това е и последната подобна възможност, тъй като от утре селото ще бъде строго забранено за всякакви външни посетители.", "date": "2018.02.08", "title": "Важно: Какво се случва с олимпийците ни? "}
{"url": "http://www.bnews.bg/article/236652-nagli_apashi_tarashat_kashtata_na_ivan_lechev", "text": "Нагли ромчета грабят къщата на Иван Лечев, която той купи заедно със съпругата си в провинцията. \r\nЛечев се заел с идеята да направи от старата сграда, просторна къща в балкански стил, но начинанието му не преминало без проблем. Няколко последователни вечери хлапета от ромския етнос влизали в имота му и крадели както строителни материали, така и лични вещи. \r\nИван се обърнал към полицията, но те не могли да разкрият самоличността на крадците. \r\nТака китаристът почнал сам да дебне крадците. След падането на нощта в двора на къщата му нахлули няколко деца от ромската махала. Музикантът изскочил от прикритието си и ги попитал какво правят в двора му, а те уплашено избягали. \r\nОт тогава кражбите спрели. В момента къщата се строи усилено, а Лечев се хвали със снимки, надписвайки ги спрямо прогреса на строежа, пише „България днес“ \r\n ", "date": "2018.02.08", "title": "Нагли апаши тарашат къщата на Иван Лечев"}
{"url": "http://www.bnews.bg/article/236680-tsvetan_vasilev_broil_100_bona_na_kameliya_todorova_za", "text": "Банковият аферист Цветан Василев е финансирал със 100 000 лева джаз певицата Камелия Тодорова, за да се яви популярната изпълнителка на президентските избори през 2011 г. като вицепрезидент на уж независимия кандидат Димитър Куцаров. \r\nТова става ясно от разсекретени документи от следствения отдел на Софийска градска прокуратура, съдържащи показанията на финансиста Бисер Лазов – човекът, който от името на Цветан Василев е раздавал безотчетни пари на политици, социолози, журналисти и обществени дейци.  \r\nЛазов, управител на свързаната с Цветан Василев финансовата къща „Фина 5” е основен свидетел в процеса срещу мустакатия измамник. Именно той разкрива, че под давлението на укриващия се в Белград от правосъдието Василев, през 2011 г. е осигурил сумата от 2 милиона лева за кампанията на Димитър Куцаров за президент през 2011 г. \r\nКуцаров се яви на изборите за президент в България през есента на 2011 г. с визитката на дългогодишен охранителен бос с близо 3000 души служители. Лъснатия бизнесмен с тържествена 24-каратова усмивка прохарчи баснословни суми за предизборната си кампания, като не слизаше от екран. Негово вице бе Камелия Тодорова, която е играла ролята на кандидат вицепрезидент срещу хонорар от 100 000 лева, платени по нареждане на Цветан Василев. \r\nСрещу сумата от 2 милиона лева, похарчена от Димитър Куцаров за 40-дневна кампания, той получи едва 6989 гласа, или 0,21% от гласовете на избирателите. Даже кандидати като Алексей Петров, който тогава бе подсъдим като бос на бандата за рекет „Октопод”, събра повече гласове от Куцаров, показва безпристрастната статистика от вота, пише \"Уикенд\". \r\nОстава загадка по каква точно причина Цветан Василев е решил да налее 2 милиона лева в кампанията на Димитър Куцаров и Камелия Тодорова.", "date": "2018.02.08", "title": "Цветан Василев броил 100 бона на Камелия Тодорова за... "}
{"url": "http://www.bnews.bg/article/236684-patriotarite_iztreshtyaha_hem_sa_ibrikchii_v_turkofilskiya_kabinet_na_borisov_hem_iskat_sanktsii_za_erdogan", "text": "Патриотарите изтрещяха. Третират плебса като колективен дебил, негоден да различи черното от бялото. Хем са ибрикчии в туркофилския кабинет на Борисов, хем зоват на оружие срещу Туркия. Брюкселският хайдутин Ангел Джамбазки днес се изцепи, че Ердоган нямал място в Европа. И за да е пълно изтрещяването му, евродепутатинът поиска преговорите с Анкара да бъдат заменени с … евросанкции. Джамбазки, Джамбазки! Що риташ еврозаплата от 20 000 евро? Забрави ли, че ВМРО членува в групата на евроконсерваторите, където си пиеш кафето с делегата на Партията на справедливостта на Ердоган? В часа, в който вемереовецът се дереше срещу Ердоган, говорителят на турския президент изказа специална благодарност към Бойко Борисов за конструктивната роля, която е проявил за организирането на срещата на върха ЕС-Турция във Варна. Ибрахим Калън направи ниско темане на Борисов и многозначително натърти, че турската страна очаква на 26 март във Варна да се даде нов тласък на отношенията с Брюксел и Турция да е новият член на ЕС… Ако е баш патриот, Джамбазки има достоен изход – на 26 март да напусне Брюксел и хване Балкана. Но понеже Каракачанов е военен министър, що пък да не дигне войската и на бял кон влезе във Варна да прогони Ердоганя? Да не дава Господ да го сполети съдбата на Владислав Варненчик! Щото Бойко ефенди носи ибрика на султан Ердоган и ще му свали главата, без да му мигне окото. Заради Тайпи той фес ще сложи, та едно ВМРО ли ще му се опре.", "date": "2018.02.08", "title": "Патриотарите изтрещяха: Хем са ибрикчии в туркофилския кабинет на Борисов, хем искат санкции за Ердоган"}
{"url": "http://www.bnews.bg/article/236665-kuinsi_dzhouns_obvini_maykal_dzheksan_v_plagiatstvo", "text": "Известният продуцент Куинси Джоунс, допринесъл за създаването на най-големите хитове на Майкъл Джексън, го обвини в плагиатство. \"Не желая да споменавам за това публично, но Майкъл открадна много песни\", каза пред \"Вълчър\" 84-годишният продуцент, който е участвал в записите на митичните албуми \"Thriller\" и \"Bad\". \r\nКуинси Джоунс посочи прилики между две продуцирани от него песни - \"Billie Jean\" на Майкъл Джексън и \"State of Independence\" на кралицата на диско музиката Дона Съмър. \r\n\"State of Independence\" излезе няколко месеца преди \"Billie Jean\". На пръв поглед обаче не се забелязват прилики между двете песни, ако оставим настрана сходствата в звучността на ниските тонове. \r\nВ. \"Дейли мейл\" пък цитира негово изказване, че се бил срещнал с Иванка Тръмп. Продуцентът увери, че преди 12 години модният дизайнер Томи Хилфигър му казал, че тя искала да вечеря заедно с него. \r\n\"Няма проблем - тя има най-хубавите крака, които съм виждал през живота си\", отвърнал продуцентът. Близък до Иванка Тръмп източник заяви пред вестника, че твърдението на Куинси Джоунс не отговаря на истината.", "date": "2018.02.08", "title": " Куинси Джоунс обвини Майкъл Джексън в плагиатство "}
{"url": "http://www.bnews.bg/article/236679-zashtitnikat_na_atentatora_abdeslam_go_obyavi_za_nevinen", "text": "Защитникът на Салах Абдеслам по делото в Брюксел поиска днес от съда да обяви подсъдимия за невинен и оспори по процедура разследването. Адвокат Свен Мари заяви, че делото е пълно с дописки от медиите, но въпреки обществения натиск, съдът е редно да реши по убеждение. По неговите думи най-добрият удар срещу \"Ислямска държава\" (ИД) би бил постановяването на справедлива присъда. Мари коментира, че би било по-редно Абдеслам първо да бъде съден във Франция за атентатите в Париж от ноември 2015 г., в които бе единственият оцелял терорист. Защитникът оспори и оценката на престрелката с полицията в Брюксел от март 2016 г. като терористични действия. По-рано днес защитата на Суфиян Аяри, другият подсъдим в делото в Брюксел, посочи, че клиентът му и Абдеслам очевидно не са шахиди. Той отбеляза, че подсъдимите са избягали от засадата на полицията, без да стрелят и без да се взривяват – следователно не са искали да умрат. Защитникът поясни, че шахидите са терористи, решени да дадат живота си в защита на своите убеждения. С днешното заседание се очаква делото в Брюксел да приключи на първа инстанция. Прокуратурата поиска затвор от 20 години за подсъдимите. Във Франция, където е задържан, Абдеслам предстои да се яви по делото за атентатите в Париж, за които отговорност пое ИД.", "date": "2018.02.08", "title": "Защитникът на атентатора Абдеслам го обяви за НЕВИНЕН!"}
{"url": "http://www.bnews.bg/article/236691-otvoriha_kapsula_na_vremeto_v", "text": "Капсула с послание към поколенията, поставена в бутилка през 1975 година, беше извадена в Разград.  Завещанието, което е положено преди 43 години в стената на бившата шивашка фабрика \"Хърсате\", беше отворено от областния управител Гюнай Хюсмен, съобщи \"Канал 3\". Той бе поканен лично от новия собственик на сградата - предприемачът Бойко Обретенов, който превръща неизползваемата през последните години постройка в центъра на Разград в жилищен блок. Обретенов обясни, че мястото, откъдето бе извадена капсулата, е открито от работници при извършване на ремонтни дейности. Посланието е оставено по повод 25-годишнината на шивашката фабрика, тогава под името ДПП \"Васил Коларов\", поясни 75-годишния Иван Тодоров, зазидал бутилката, който също присъства на събитието. Той посочи, че през 1975 г. работел в предприятието като началник производство, бил и председател на профсъюзната организация. \"Здравей, бъдещо поколение. Пишат ти хората от 70-те години на 20-и век\", гласи обръщението в текста от преди 43 години. \"Днес, първи август 1975 г. ние празнуваме 25-годишния юбилей на нашето предприятие. В името на тази радост, ние се обръщаме към теб, бъдещо поколение. Ние искаме да ти завещаем нашата сила, нашата обич, нашата вяра и дързост! Не забравяй, че трябва да живееш и твориш в името на този народ, който те е родил и откърмил!...Сега е твоят ред! Бъди щастливо поколение, и на добър час!\", се казва още в завета към поколенията. След прочитането на посланието областният управител коментира, че това е живата история и според него повече хора трябва да прочетат този завет и да се вслушат в гласа на предците. Предприемачът Бойко Обретенов обяви, че свитъкът със \"Завета на поколенията\" ще бъде предаден в Регионалния исторически музей в Разград.", "date": "2018.02.08", "title": "Отвориха капсула на времето в… "}
{"url": "http://www.bnews.bg/article/236690-opasno_detsata_hodyat_sas_strah_na_uchilishte", "text": "Всяко четвърто дете у нас отива със страх на училище. Това заяви психологът Иван Игов във връзка със случаите на агресия и насилие от страна на младежи. „Хубавата новина е, че всъщност ние ставаме по-чувствителни към тези теми. Статистиката показва, че в последните 5-6 години нещата не са се променили. Но лошата новина е, че остават в много висок процент. Тормозът, който е висшата форма на насилие и означава, че едно дете е подложено на насилие поне веднъж седмично, остава висок. В България той е между 25 и 27%, което означава, че всяко четвърто дете отива всяка сутрин на училище със страха и напрежението, че може да му се случи нещо“, обясни Иван Игов. „Това, което е още по-неприятното е, че случаите започнаха да стават по-драматични, включително и убийства, които са извършени от непълнолетни и случаи, които се записват и след това пускат в социалните мрежи. Все повече се повиша процентът на насилието в интернет чрез социални мрежи и мобилна телефония. Така че като цяло бройката на тези случаи не е станала кой знае колко висока, но те започват наистина да стават обществена заплаха, защото много деца отиват на училище със страх, а властите, както и цялото общество сякаш няма механизма да се справи с това“, посочи още той.", "date": "2018.02.08", "title": "Опасно: Децата ходят със страх на училище! "}
{"url": "http://www.bnews.bg/article/236681-lyusi_dyakovska_zabi_20_godishna_fotografka", "text": "Певицата Люси Дяковска има нова тръпка, издават хора от обкръжението й. Преди време изпълнителката с огнени къдрици се оплака, че личният й живот куца, но наскоро късметът й проработил и открила сродна душа в лицето на 20-годишна пловдивчанка.  \r\n  \r\nГолямата разлика във възрастта им не смущавала Люси и тя смело се впуснала в любовна авантюра с младата дама. Двете жени завързали контакт в интернет и Дяковска била тази, която направила първата стъпка. Певицата често използвала социалните мрежи и сайтовете за запознанства като средство за комуникация и красивата пловдивчанка веднага привлякла вниманието й с атрактивните си снимки, пише \"Уикенд\". \r\nЛюси се разровила в профила й и установила, че изгората й е артистична натура като нея. Хубавицата от години се занимавала с фотография и изпълнителката се възползвала от този факт, за да подхване разговор. Обяснила, че има нужда от професионалист за заснемане на фотосесия, а младата жена приела предложението, без да се колебае, поблазнена от възможността да се запознае със звездата Люси Дяковска. \r\nОще на следващия ден пловдивчанката пристигнала в София и уж работният ангажимент бързи прераснал в интимна среща. След по-малко от месец фотографката пренесла багажа си в столичния апартамент на певицата и двете вече живеят под един покрив. „Люси е много влюбчива и здраво е хлътнала. Дано не разбият сърцето й за пореден път”, стискат палци близките на изпълнителката. \r\n ", "date": "2018.02.08", "title": "Люси Дяковска заби 20-годишна фотографка "}
{"url": "http://www.bnews.bg/article/236675-vlado_penev_se_stopil_s_2500_leva", "text": "2500 лева е струвало отслабването на Владо Пенев в последните два месеца. Актьорът, който доскоро тежеше цели 120 килограма, се похвали преди дни, че е свалил цели 20, а до лятото се надява да удвои този резултат. За целта обаче е бръкнал ълбоко в джобовете си.  \r\n  \r\nВ тв интервю инспектор Попов от „Под прикритие” подробно обясни при кого е ходил, за да му изготви хранителен режим. „Уикенд” реши да провери колко струва „зоновото хранене”, на което звездата дължи връщането на добрата си форма. \r\nВъпросната диетоложка ръководи кухня, от която всеки ден Владо Пенев е получавал доставки на храна. Цената е 35 лева за дневно меню, като се плаща и доставка, която в рамките на София стига до 5 лева. Излиза, че за двата месеца, в които актьорът се храни по този начин, е дал близо 2500 лева. За тези пари е получавал ястия за пет хранения на ден, приготвени с деликатеси като сьомга, скариди, моцарела, чия, рукола, киноа и ементал. Актьорът твърди, че не е стоял гладен нито ден. \r\nТой бил много доволен от режима си и смятал да продължава да го спазва поне до лятото, което значи, че ще даде най-малко още 5-6 хиляди лева в чест на добрата си форма.", "date": "2018.02.08", "title": "Владо Пенев се стопил с 2500 лева "}
{"url": "http://www.bnews.bg/article/236686-shte_uspee_li_elektronniyat_bilet_v_sofiya_da_izprevari_kolonizatsiyata_na_mars", "text": "На 6ти февруари SpaceX изстреляха ракетата си Falcon Heavy, натоварена с личният Roadster на предприемача Елон Мъск към Марс. Това бележи началото на амбициозния план на компанията да започне изграждането на колония на Червената планета до... 2022 г. Малко известен факт е, че на ракетата освен автомобила имаше и друг специален товар - механичен перфоратор от градския транспорт на София. Оказва се, че необяснимото повишение на стойността на дълго чаканата електронна билетна система от 20 млн. лв. на 88 млн. лв. се дължи на желанието на директора на Център за градска мобилност Християн Петров да покаже технологичния напредък на дружеството пред света по най-грандиозния начин. Иначе, в София още ще почакаме за електронната система за тарифиране, като междувременно ще продължим да използваме хартиени билети и механични перфоратори, прекачването ще се санкционира, а срокът за въвеждането ѝ непрекъснато ще се отлага. Затова днес ви питаме: Кое ще е първо - електронен билет в София или колонизацията на Марс?", "date": "2018.02.08", "title": "Ще успее ли електронният билет в София да изпревари колонизацията на Марс?"}
{"url": "http://www.bnews.bg/article/236668-mariana_popova_potvardi_che_e_bremenna_s_tazi_snimka", "text": "Поп певицата Мариана Попова чака дете и макар все още суеверно да крие благата вест, се появи първата снимка, доказателство за бременността. На фотоса гордият татко на бебето – актьорът Веселин Плачков, нежно е положил ръка върху коремчето на приятелката си. По-прозорливите фенове на Попова веднага забелязаха деликатния детайл, а певицата потвърди с по един „лайк“ коментарите им. Припомняме, че именно очакваното бебе бе причина певицата да се откаже в последния момент от участие във ВИП Брадър. Попова трябваше да влезе в риалити формата заедно с Плачков, където двамата да се сгодят пред цяла България. Неслучайно от самото начало шоуто бе рекламирано като „Сезонът на любовта“. Когато Мариана научила благата вест, страшно се притеснила за здравето си и това на бебето, пише Галерия. Певицата винаги се е страхувала да зачене повторно заради проблемите при първата си бременност с Мария-Магдалена (дъщерята от връзката ѝ с Ханес Перфлер - б.а.). Затова и без да се замисли, отклонила офертата на Биг Брадър. В момента Мариана е в началото на 5-ия месец и засега кара безпроблемна бременност, която прикрива под широките дрехи. Певицата все още ходи на участия, макар доста да ги е разредила. Тези дни стана ясно, че с таткото Веселин Плачков обзавеждат новия си дом. Актьорът купи къща в Перник преди близо месец, което бе поредното доказателство, че се очаква нов член във връзката им. Снимката вижте ", "date": "2018.02.08", "title": "Мариана Попова потвърди, че е бременна с тази СНИМКА\r\n"}
{"url": "http://www.bnews.bg/article/236685-zashto_e_vazhno_da_se_kapete_vecher", "text": "Душът рано сутрин освежава и подобрява работоспособността, а вечерният е полезен за съня. Вижте какви са предимствата на това да се къпем в края на деня, изброени от американски дерматолози и в. \"Дейли мейл\": \r\nВечерният душ осигурява по-здрава кожа. Ако човек работи и е навън по цял ден, вечерта кожата е покрита с всякакви алергени, които могат да я раздразнят. \r\nЗатова е по-добре те да бъдат почистени за през нощта. Тогава кожата се регенерира, мъртвите клетки падат и се изграждат нови. \r\nНезависимо от това дали душът се взима вечер или сутрин, лицето трябва да бъде измито, за да не остават мазнини по възглавницата, което предизвиква акне, препоръчва д-р Самър Джейбър. Душът регулира телесната температура и така подобрява съня. Научно е доказано, че един душ 90 минути преди лягане първо затопля, а след това охлажда тялото. \"Тялото естествено се охлажда с настъпване на времето за лягане. Душът изкуствено покачва температурата и позволява по-бързо охлаждане, което ускорява настъпването на съня\", каза д-р Джанет Кенеди. Къпането вечер облекчава и стреса, защото намалява нивата на кортизола - стероиден хормон, който помага на тялото да реагира на натоварване, регулира кръвната захар и преборва инфекциите. \r\nВечерният душ също намалява напрежението в мускулите.    ", "date": "2018.02.08", "title": "Защо е важно да се къпете вечер?"}
{"url": "http://www.bnews.bg/article/236672-vladimir_zografski_parviyat_finalist_v_pyongchang", "text": "Владимир Зографски е първият български финалист на зимните олимпийски игри в ПьонгЧанг. Ски скачачът преодоля квалификациите на малка шанца с резултат от 98,5 м и събра 118,8 точки за класирането. Така в събота в 14:25 ч. той ще скача във финалите на дисциплината. С класирането си сред най-добрите на малка шанца Зографски подобри класирането си от зимните олимпийски игри в Сочи преди 4 години, когато не успя да премине пресявките. Тогава той събра 97,8 точки след скок от 89 метра.", "date": "2018.02.08", "title": "Владимир Зографски – първият финалист в ПьонгЧанг"}
{"url": "http://www.bnews.bg/article/236667-vizhte_palen_spisak_s_nominatsiite_za_ikar", "text": "Актьорите Иван Иванов и Васил Михайлов са удостоени със специалните награди на Съюза на артистите в България (САБ) \"Икар - 2018\". Това съобщи на пресконференция днес председателят на съюза Христо Мутафчиев. Връчваната лично от него Награда за чест и достойнство е за Иван Иванов. Управителният съвет на САБ е присъдил на Васил Михайлов \"Наградата за изключителен принос към българския театър\". \r\n\"Икар 2018\" за \"Водеща женска роля\" си оспорват Теодора Духовникова - за \"Лисичета\" от Лилиан Хелман на Бина Харалампиева, Радена Вълканова и Радина Кърджилова - за \"Танцът Делхи\" от Иван Вирипаев на Галин Стоев. Двете постановки са в Народния театър \"Иван Вазов\". \r\nКонкуренцията за наградата за \"Водеща мъжка роля\" е между Захари Бахаров - за моноспектакъла \"Чамкория\" по романа на Милен Русков на Явор Гърдев в Театър 199 \"Валентин Стойчев\", Иван Юруков - за \"Лисичета\", и Мариус Куркински - за авторския му моноспектакъл \"Черното пиле\" по Николай Хайтов на продуцентската къща \"Ажур пико\". \r\nПобедителите ще станат известни на тържество за Международния ден на театъра - 27 март, в Народния театър. \r\nВ останалите категории са номинирани: \r\n\"Режисура\": Галин Стоев за „Танцът Делхи“ от Иван Вирипаев, Народен театър „Иван Вазов“; Стайко Мурджев за „Еквус“ от Питър Шафър, Младежки театър „Николай Бинев“; Явор Гърдев за „Пияните” от Иван Вирипаев, Малък градски театър „Зад канала“ \r\n\"Дебют\": Антъни Пенев; Неда Спасова; Николай Желев; Надя Керанова, Мартина Кръстева и Радослав Владимиров; Шахин Шехзен, Антоан Петров, Денис Хаят и Павел Емилов \r\n\"Поддържаща мъжка роля\": Боян Арсов; Сава Драгунчев; Явор Бахаров \r\n\"Поддържаща женска роля\": Ана Пападопулу; Надя Дердерян; София Бобчева \r\n\"Сценография\": Никола Тороманов за сценографиите на „Пияните” от Иван Вирипаев, реж. Явор Гърдев, Малък градски театър „Зад канала“ и „Танцът Делхи“ от Иван Вирипаев, реж. Галин Стоев, Народен театър „Иван Вазов“; Светослав Кокалов за „Чамкория“ по романа на Милен Русков, реж. Явор Гърдев, Театър 199 „Валентин Стойчев“; Юлияна Войкова-Найман и Борис Далчев за „Ревизорът“ от Николай Гогол, реж. Нина Димитрова, Сатиричен театър „Алеко Константинов“ и НАТФИЗ „Кръстьо Сарафов“ \r\n\"Майсторско техническо осъществяване\": „Танцът Делхи“ от Иван Вирипаев, реж. Галин Стоев, Народен театър „Иван Вазов“; „Франкенщайн“ от Ник Диър по романа на Мери Шели, реж. Стайко Мурджев, Театър „София“ \r\n\"Авторска музика\": Асен Аврамов за Програма Достоевски „Изгонването на бесовете“ – „Бесове“ по Фьодор Достоевски, реж. Иван Добчев, Театрална работилница „Сфумато“; Калин Николов за „Пияните” от Иван Вирипаев, реж. Явор Гърдев, Малък градски театър „Зад канала“; Кирил Дончев за „Кради по-малко!“ от Дарио Фо, реж. Ивайло Христов, Сатиричен театър „Алеко Константинов“ \r\n\"Критически текст\":  Ани Васева за „Що е то съвременен танц“, Метеор, 2017; Васил Рокоманов за „История на сценографията“, Национална художествена академия, 2017; Младен Влашки за „Млада Виена в млада България: драматургията на „Млада Виена“ и нейните театрални и литературни проекции в България до 1944 г.“, Изд. Хермес, 2017 \r\n\"Постижение в кукленото изкуство\": Актьорският екип на „Авеню Q” по оригиналната идея на Робърт Лопес и Джеф Маркс, реж. Уест Хайлър (САЩ) и Петър Кауков, Столичен куклен театър; Владо Ковачев за музиката в спектакъла „Парченцето“ по мотиви на Шел Силвърстийн, режисьор Веселин Бойдев, Държавен куклен театър – Бургас; Делян Кьосев за Кмета в „Драконът“ по Евгений Шварц, режисьор Бисерка Колевска, Държавен куклен театър – Сливен \r\n\"Куклен спектакъл\": „Парченцето“ по мотиви на Шел Силвърстийн, режисьор Веселин Бойдев, Държавен куклен театър – Бургас; „Светулки“ от Андрей Филипов, режисьор Катя Петрова, Театър 199 „Валентин Стойчев“ \r\n\"Съвременен танц и пърформънс\": Ива Свещарова и Вили Прагер за “Shamebox” на Брейн Стор Проджект и ДНК, Национален дворец на културата, Галина Борисова за „Тук долу всички люляци умират“ на ДНК, Национален дворец на културата, Ида Даниел и Александър Митрев  за „Повече не или така нареченият Бернхард“ на Сдружение „Нейно Величество Тенджерата под налягане“ и ДНК, Национален дворец на културата \r\n\"Съвременна българска музика\": Васил Петров за песента му „Възкресение“; Любомир Велев за албума “Metamorphosis”; проф. Симеон Венков за пиесата „Петруна“ \r\n\"Златен глас\": \r\nПри жените: Ася Рачева за Мама и Имелда в „Тайната на Коко“; Гергана Стоянова за Регина в „Червената кралица“; Даниела Йорданова за Маргарет Тачър в „Желязната лейди“ \r\nПри мъжете: Петър Бонев за Олаф в „Замръзналото кралство-Коледа с Олаф“; Христо Узунов за Фома в „Мутра по заместване“; Явор Караиванов за Ектор в „Тайната на Коко“ \r\n\"Вариететно и атракционно изкуство\": Калоян Павлов за спектакъла „Мистичен ритъм“; Николай Коев за постижения в областта на „Кристал баланс“ \r\n\"Награда Цирково изкуство\" ще бъде връчена на Васил Романов за приноса му към цирковото изкуство.", "date": "2018.02.08", "title": "Вижте пълен списък с номинациите за ”Икар”"}
{"url": "http://www.bnews.bg/article/236643-dzhino_varti_dve_matski_ednovremenno", "text": "Джино се е превърнал в същински играч. В момента той върти две мадами едновременно Ситуацията е класическа - едната е блондинка, другата брюнетка. Сутрините Джино прекарва със звездата от аматьорския сериал „София ден и нощ“ Елизабет Фейн. Русокосата изкусителка, която в сериала е скромна, сама се похвали в мрежите с фотос, на който се отърква в Джино. \r\nЕкзалтираните невръстни фенове ги определят като супер двойка, без да знаят, че няколко часа по-късно Брадърът ще бъде в обятията на друга. \r\nСлед закуската с Бети е време за кафе с друга жена. Тя също демонстрира близост с татуирания плейбой. Неизвестната брюнетка, прекарала следобеда с Джино, също побърза да пусне доказателство за отношенията им. Тя обаче не е в заведение, а на доста по-усамотено място, отбелязва „България днес“. \r\nПрез декември Джино обяви публично, че не е обвързан. Няколко седмици по-късно обаче се оказва, че не е самотен. \r\n ", "date": "2018.02.08", "title": "Джино върти две мацки едновременно"}
{"url": "http://www.bnews.bg/article/236676-byasna_gonka_mezhdu_mertsedesa_na_desi_radeva_i_politsai", "text": "В бясна гонка с първата дама Десислава Радева влезли две патрулки на столичното Шесто РПУ. Колата с президентшата не се подчинила на стоп палката им, според \"24 часа\". \r\nПреследването се разиграло вчера вечерта в софийския кв. \"Бояна\". Полицате опитали да спрат \"Мерцедес\", подали знак с палка, но колата продължила с мръсна газ. \r\nПоследвало преследване, при което колата била настигната. За изненада на полицаите зад волана била първата дама Десислава Радева. Президентшата била сама в колата, съобщиха от вестника. Минути след това информацията бе променена, като според написаното \"Мерцедес\"-ът бил кола на НСО, управлявана от шофьор на службата, а Десислава Радева се е возела в нея. \"Да, действително е имало полицейска акция по това време и на това трасе, но не можем да коментираме повече информация, обърнете се към НСО\", заявиха от пресцентъра на вътрешното ведомство. От пресслужбата на президента Румен Радев потвърдиха пред медията ни, че знаят за случая и в момента извършват проверка, за да уточнят обстоятелствата около него. Началникът на НСО в оставка Ангел Антонов съобщи, че става въпрос за \"нарушена координация между службите\".  \"Не са разпознати колите\", обяснил той пред изданието и допълнил, че е невъзможно охраняваното лице само да управлява автомобил на НСО.  В момента се извършва проверка. \"Докладват ми се нещата и ще се извършат и допълнителни проверки, докато имам тази възможност\", допълни той.", "date": "2018.02.08", "title": "Бясна ГОНКА между Мерцедеса на Деси Радева и полицаи!"}
{"url": "http://www.bnews.bg/article/236671-vremeto_i_nas_ni_obarka_shte_ima_li_oshte_snyag_tazi_zima", "text": "В последния работен ден от тази седмица времето ще остане топло за февруари. Валежи не се очакват, а температурите ще бъдат сравнително високи – от 9-10 градуса в Западна България, до 14-15 градуса на места в източните части на страната. Ще духа до умерен вятър от запад – северозапад само в Дунавската равнина, но до вечерта и там вятърът ще отслабне и стихне. През уикенда обаче зимата отново ще напомни за себе си. В нощта срещу събота ще започнат валежи от запад, които до края на деня ще обхванат цялата страна. На места се очаква те да бъдат значителни. Вятърът ще се ориентира от североизток и температурите бързо ще се понижат. Минималните ще бъдат между минус 3 и 2 градуса, а дневните - от 6 до 10 градуса. До края на съботния ден в Западна България дъждът ще преминава в сняг. В неделя все още ще вали – в северните райони сняг, а в южните – дъжд, като от югозапад се очаква валежите да отслабват и спират. Ще духа от умерен до силен северен вятър. Минималните температури ще бъдат между минус 1 и 2 градуса, а максималните - от 3 до 6 градуса над нулата. В районите на старопланинските проходи ще има условия за виелици и навявания. В началото на следващата седмица преваляванията навсякъде ще спрат, но облачността ще се  остане значителна. Вятърът ще отслабне, но въпреки това ще остане доста студено. Сутрешните температури в понеделник ще бъдат между минус 7 и минус 2 градуса, а дневните - между 2 и 6 градуса. Във вторник съществена промяна на времето не се очаква. Ще има разкъсана облачност, без валежи, а дневните температури ще останат около 5-8 градуса. В сряда ще се заоблачи и се очаква на места отново да превали дъжд. В четвъртък валежите ще спрат, а дневните температури ще бъдат от 4 до 9 градуса.", "date": "2018.02.08", "title": "Времето и нас ни обърка – ще има ли още сняг тази зима? "}
{"url": "http://www.bnews.bg/article/236674-uchenitsite_v_razgrad_izlizat_v_gripna_vakantsiya", "text": "Учениците в област Разград излизат в грипна ваканция от утре, 9 февруари, съобщиха от Регионалната здравна инспекция. Причината за обявяването на ваканцията е увеличението на заболеваемостта сред учащите. \r\nПо данни на здравната инспекция процентът на отсъстващите от училище деца поради заболяване е надхвърлил 30 на сто. \r\nУчениците ще се върнат в класните стаи на 13 февруари, вторник. \r\nГрипна епидемия започна да набира сила от средата на януари. Много области в страната обявиха грипна ваканция за учениците, спряха плановите операции, детските и женските консултации, свижданията в болниците и профилактичните имунизации. \r\nНа много места грипът отмина и децата се върнаха в класните стаи. \r\nСпоред епидемиолога проф. Мира Кожухарова обаче грипната епидемия не е свършила. Тази година тя е много интензивна, обясни лекарят пред Bulgaria ON AIR.", "date": "2018.02.08", "title": "Учениците в Разград излизат в грипна ваканция! "}
{"url": "http://www.bnews.bg/article/236677-politik_poiska_kastratsiya_za_romite_za_da_ne_iztochvat_sotsialnite_fondove", "text": "Членът на британския парламент от консервативната партия Бен Брадли предложи да се въведе принудителна кастрация за бедняците и безработните, които години наред живеят със социални помощи. Това се отнася най-вече за ромското население. 28-годишният Брадли, който наскоро зае поста заместник-председател на партията, милосърдно предложи операцията вазектомия да бъде безплатна.  \r\nПредложението си той представи в статия за портала BuzzFeed, подчертавайки, че „страната е потънала в море от бедняци-готованци“, при това безработните раждат по 4-5 деца, а семействата с високи доходи само едно или две. „Това е просто ужасно, че има семейства, чийто съвкупен доход значително надвишава средния, само защото те имат по 10 деца. Простете, но колко деца да имате си е само ваш избор. Щом не може да ги издържате – престанете да раждате. \r\nВазектомията трябва да е безплатна. Стотици семейства във Великобритания получават за сметка на социални помощи над 60 000 британски лири годишно, при това без дори да си мърдат и пръстта, само раждайки деца“, пише британският парламентарист. Впоследствие статията бе изтрита, а политикът трябваше да поднесе извинения. Британското общество се скандализира от предложението му, а политическите му опоненти – лейбъристите – незабавно се възползваха от ситуацията и напомниха какви чудовища в момента са зад волана в Лондон.", "date": "2018.02.08", "title": "Политик поиска кастрация за ромите, за да не източват социалните фондове!"}
{"url": "http://www.bnews.bg/article/236682-madzho_chaka_vnuche", "text": "Основателят на борческата групировка СИК и настоящ банкер Младен Михалев – Маджо очаква появата на първородното си внуче. Дъщерята на Михалев – Йоанна, е бременна в 8-и месец и до няколко дни ще даде живот на плода в утробата си.  \r\n  \r\nТерминът на 26-годишната щерка на Маджо е на 14 февруари – денят, в който преди 2 години тя се сгоди за избраника си Иво Диков. 30-годишният зет на Младен Михалев е племенник на бившия главен архитект на София Петър Диков и подобно на чичо си, също е архитект. \r\nОт обкръжението на Младен Михалев не разкриват какъв ще е полът на пеленачето, но очакванията са за мъжка рожба. Младенецът вероятно ще бъде кръстен на заможния си и влиятелен дядо. Йоанна Михалева ще роди в частна столична клиника, като бременността й протича перфектно и без усложнения. \r\nДъщерята на Младен Михалев се завърна в България преди две години, след като завърши висшето си образование в Лондон. Казват, че тя се е прибрала в родината заради любовта си с Иво Диков, който минава за един от най-добрите архитекти на жилищни сгради. \r\nСлед прибирането си в България Йонна Михалева пое туристическия сектор в бизнес империята на баща си и управлява хотелските комплекси от веригата „Хелена ризорт” в Слънчев бряг, които някога бяха собственост на покойния оръжеен бос Младен Мутафчийски. След смъртта на Мутафчийски дружеството на Младен Михалев – Маджо „Булимпекс” увеличи капиталът на акционерното дружество от 7 на 14 милиона и по този начин някогашният основател на СИК сложи ръка върху хотелите, които се управляват от дъщеря му, пише \"Уикенд\". \r\nСкорошното раждане на Йоанна няма да навреди на работата й, тъй като има доста време до летния сезон. Наскоро дъщерята на Маджо летяла за Франкфурт в напреднала бременност, за да подпише договор с голяма туроператорска фирма от Германия. Според контракта, немците ще пратят 4000 туристи от Германия това лято, като средната цена на нощувка, която ще плщат чужденците е 49 евро. \r\n ", "date": "2018.02.08", "title": "Маджо чака внуче"}
{"url": "http://www.bnews.bg/article/236647-chalga_pokolenie_sinat_na_reni_razmahva_sreden_prast_snimka", "text": "Скандална снимка на сина на Рени — Борис, обикаля мрежата. На нея певицата се е щракнала с двамата си сина, а по-големият от тях показва среден пръст на почитателите си, пише hotarena.net. Младежът има собствен профил в социалните мрежи, където често качва фотоси, но никога досега с подобно неприлично съдържание. Самата Рени бе доста шокирана, когато научи за случилото се. Борислав на Рени редовно публикува кадри с известната си майка. Този кадър обаче предизвика вълна от възмущения и гневни коментари от родители и хейтъри. „Не знаех, че Боби има такава снимка и тя е била публикувана в интернет. Ще поговоря с него по въпроса”,бе лаконична звездата. Изпълнителката не коментира как възпитава децата си, но едва ли ги учи на подобни жестове, смятат нейни фенове. Всъщност наследникът на фолк звездата просто следва модата, наложена от Сузанита. Дъщерята на Орхан Мурад скандализира многократно с пикантни кадри в мрежата. На част от тях тя се снима съблечена, а освен това повлече крак, като публикува кадри как облизва средни пръсти пред камерите, ходи през седмицата на дискотеки за възрастни и други подобни. Палавницата също така демонстрира и други скандални изяви. Тя дори си пусна полугола снимка по халат, като обеща да се снима и без него, ако кадъра й събере над 30 000 лайка. \r\n ", "date": "2018.02.08", "title": "Чалга поколение!  Синът на Рени размахва среден пръст (Снимка)"}
{"url": "http://www.bnews.bg/article/236687-svetat_e_v_shok_putin_nyamal_smartfon", "text": "Руският президент Владимир Путин призна, че не разполага със смартфон, предаде ТАСС. Това се изясни при диалога му с президента на прочутия Курчатовски институт Михаил Ковалчук по време на заседание на Съвета по наука и образование в Новосибирск днес. \r\nВ един момент, по време на своето изказване, ученият отбеляза, че всички присъстващи имат смартфони. Путин обаче обърна внимание, че той няма такъв телефон, а както се изясни, и самият Ковалчук няма. \r\nВ изказването си Ковалчук обърна вниманието на присъстващите, че за да обработи само едно гласово съобщение, съвременният смартфон изразходва толкова енергия, колкото е необходима, за да се подгрее до кипене 1 литър вода. \r\nТук Путин отново се намеси с усмивка и каза, че ако водата е чиста, не е необходимо да бъде кипвана. ТАСС припомня, че още през 2014 г. прессекретарят на президента Дмитрий Песков съобщи, че Путин няма свой мобилен телефон, а предпочита да използва \"други начини за връзка\".", "date": "2018.02.08", "title": "Светът е в шок: Путин нямал смартфон!"}
{"url": "http://www.bnews.bg/article/236658-obrat_v_mvr_razsledvaneto_torinoto_i_sie_pusnati_pod_garantsiya", "text": "Софийският апелативен съд освободи от ареста срещу парична гаранция задържаните за отвличането на Адриан Златков: Ивайло Борисов – Ториното и още трима души. Ториното излиза на свобода срещу 10 хилиляди лв., шофьорът му Мартин Марков –  5 хил. лв., Георги Джамбазов и Здравка Стефанова също по – 10 хилиляди лв. Според обвинението Борисов и Марков са осигурили два автомобила, които били използвани за отвличането на младежа. Георги Джамбазов и приятелката му Здравка са помогнали за извършване на престъплението като са осигурили сръбски сим-карти на извършителите за водене на преговорите за откуп. Магистратите приеха, че разследването е извършило огромен по обем работа и има подозрения за участието на всеки един от задържаните в извършване на престъплението. За Ториното и Марков обаче нямало съвкупност от достатъчно основания за задържане под стража; а за Джамбазов и Стефанова има данни, че са вбили в Сърбия, когато са пращани съобщенията на бащата на Адриан. В същото време обаче не може да се установят връзки, че съобщенията са пращани от тези сим карти.", "date": "2018.02.08", "title": "Обрат в МВР разследването: Ториното и сие пуснати под гаранция"}
{"url": "http://www.bnews.bg/article/236659-v_balgariya_veche_nyama_invalidi_parlamentat_gi_zakri", "text": "\r\nДумата \"инвалид\" окончаталено отпадна от българското законодателство. \r\nТова стана с гласуваните от парламента на второ четене промени в Закона за държавните такси, предложени от левицата. \"Инвалид\" се заменя с \"човек с увреждане\" и \"хора с увреждания\", което налага промени в още редица закони.  \r\nСпоред вносителите Крум Зарков и Михаил Христов от БСП така се улеснява социалната интеграция на хората с увреждания и се допринася за преодоляване на стереотипното мислене за тях като неспособни.  \r\nПавел Шопов от \"Обединени патриоти\" посочи, че решението е безсмислено, защото няма да доведе до реална промяна. Не виждам какво обидно има в думата \"инвалид\", от нея никой не трябва да се засяга, коментира депутатът.  \r\n ", "date": "2018.02.08", "title": "В България вече няма инвалиди, парламентът ги закри"}
{"url": "http://www.bnews.bg/article/236660-prokuraturata_obvini_biyachite_na_politsai_v_ihtiman", "text": "Повдигнати обвинения на двама участници в побоя над полицаи в гр. Ихтиман, съобщиха от държавното обвинение. Под наблюдението на Районна прокуратура – Ихтиман се води досъдебно производство срещу М. Д. и В. Р. за извършени от тях на 06.02.2018 г. престъпления в града. В хода на разследването и след проведените оперативно-издирвателни мероприятия и процесуално – следствени действия по несъмнен начин е установено, че двете лица са извършители на престъпленията. На 06.02.2017 г., за времето от 17:20 ч. до 17:40 ч., М.Д. извършил непристойни действия, грубо нарушаващи обществения ред и изразяващи явно неуважение към обществото. Той оказал съпротива срещу полицейски служител, изпълнявал задълженията си по опазване на обществения ред. Агресивният мъж дърпал и скъсал униформата на младши автоконтрольор – полицейски служител при РУ Ихтиман, след което нанесъл удари в лицето му. Престъпното деяние, за което на М.Д. е повдигнато обвинение, се отличава с изключителна дързост и съставлява престъпление по чл. 325, ал.2 от НK. Неговият баща - В. Р., е обвинен за това, че по същото време, на ул. „Дунав” употребил сила спрямо полицейски служител при РУ Ихтиман, което е престъпление по чл. 269, ал.1 от НK. По време на инцидента той го дърпал за униформата, скъсал пагоните и джоба й и му нанесъл удар в лицето. С действията си той целял да осуети извършването на полицейска проверка на сина му – другият обвиняем по делото М. Д. Двамата обвиняеми - В. Р. и М. Д., са задържани за срок до 72 часа с цел привеждането им пред Районен съд – Ихтиман за разглеждане на мярка за неотклонение „Задържане под стража”. Работата по делото продължава. Припомняме, че вече втори ден напрежението между роми и полицаи в Ихтиман ескалира. Бащата на един от издирваните при сегашната акция на МВР е починал. Близките му твърдят, че е получил инсулт, а причината за това е, че е бил блъскан от униформени.  Все още обаче не са ясни официалните причини за настъпването на смъртта. Напрежението в махалата е голямо, събрали са се много хора около дома на починалия.  И двамата потърпевши са си извадили медицински за нараняванията. По думите им и преди е имало подобно ситуации в ромската махала, но никога не се е стигало до чак такава агресия. Причина за избухналото напрежение стана опит на полицаите да арестуват шофьор на джип, който според тях криволичел по пътя. \r\n„Не ни дадоха да вземем водача. Дърпаха ни, бутаха ни, не ни изпълняваха разпорежданията. Всичко продължи около 15 минути”, разказа единият от потърпевшите Георги Митев.  Припомняме, че вчера двама мъже и една жена бяха арестувани за нападение над полицаи. ", "date": "2018.02.08", "title": "Прокуратурата обвини биячите на полицаи в Ихтиман"}
{"url": "http://www.bnews.bg/article/236661-stotitsi_izpratiha_stefan_sharlopov_v_posledniya_mu_pat", "text": "Близки, политици и интелектуалци се събраха в столичния храм \"Света София\", за да изпратят в последния му път бизнесмена Стефан Шарлопов. \r\nНа поклонението пристигнаха министър Лиляна Павлова, Цветомир Паунов, който поднесе венци от името на партия ГЕРБ, Тодор Батков, Огнян Донев, Венци Стефанов, Вальо Михов, представители на туристическия бранш, ансамбъл \"Българе\", предаде Канал 3. Стефан Шарлопов почина на 5 февруари в съня си. Роден е на 14 октомври 1962 година в Бургас. През 1986 година завършва висшето си образование във Великотърновския университет, специалност \"Българска филология\". След това започва работа като журналист в София и в изданията, в които работи, се занимава с икономическа тематика. 26-годишен издава първата си книга с художествена документалистика. През 1989 година започва частен бизнес. Бизнесменът ще бъде кремиран, а прахът му ще бъде разпръснат над Созополис.", "date": "2018.02.08", "title": "Стотици изпратиха Стефан Шарлопов в последния му път"}
{"url": "http://www.bnews.bg/article/236673-dupka_s_dalzhina_95_metra_na_magistrala_v", "text": "Огромна дупка зейна на магистрала в Северна Германия. Дължината й е 95 метра, а ширината – 10 метра, съобщи транспортното министерство на провинция Мекленбург - Предна Померания, цитирано от ДПА. Експерти на пътностроителните служби в провинцията очакваха дупката, появила се на магистрала А-20 близо до село Трибзеес, да се увеличи, но не можеха да посочат кога, пише БТА. Първоначално едната лента хлътна с няколко метра, а след няколко седмици се наложи магистралата да бъде затворена и в двете посоки и трафикът да бъде пренасочен по обходни маршрути. Огромната дупка се появила заради торфено мочурище под трасето, но все още няма обяснение защо е станала толкова голяма. Има предположения, че подпорите, използвани при строителството, не са достатъчно силни, изпълнителите не са били надлежно проверявани или, че са направени погрешни изчисления.", "date": "2018.02.08", "title": "Дупка с дължина 95 метра на магистрала в… "}
{"url": "http://www.bnews.bg/article/236656-zashto_bashtata_na_krisiya_skasa_dogovora_y_sas_slavi", "text": "Бащата на Крисия е скъсал договора й със Слави Трифонов. Детето-чудо, което ни класира на второ място в детската Евровизия, повече няма да се изявява нито в шоуто на Дългия, нито по концертите на „Ку-ку Бенд”. Вместо това ще заляга над учебниците, са решили нейните родители. Повече от 4 години Крисия е най-обсъжданото дете в държавата и това започнало сериозно да се отразява на нервите й. В началото момичето и неговото семейство приемали всичко като най-големия късмет в живота си. После обаче славата започнала да им тежи. Крисия останала без приятелки, постоянно чувала злобни подмятания зад гърба си, тормозела се от бруталните коментари за себе си, които извират в интернет, постепенно започнала да се изнервя, да спи лошо и да се чувства все по-притеснена и нещастна. \r\nНа всичкото отгоре заради работата със Слави и „Ку-ку Бенд” не й оставало време за училище. Семейството много държало на високия успех и на трите си дъщери и Крисия с цената на зверски усилия до момента успявала да задържи отличните си оценки. Тази година обаче тя ще кандидатства в езикова гимназия в родния Разград и е много по-важно да учи за матурата след седми клас, вместо да обикаля телевизионните студиа. Ето защо семейният съвет взел решение да прекрати договора със Слави Трифонов. \r\nГодини наред семейството беше заето с телевизионните и сценични ангажименти на гласовитата си наследница. От 9-годишна тя бе задължена всеки втори петък да пътува от Разград до София, за да участва в „Шоуто на Слави”. Това означава два изгубени дни само в път за нея и майка й. Отделно са часовете подготовка на нови песни за предаването, както и репетициите за телевизионните изяви. Към тях се добавят концертите на Дългия и допълнителните ангажименти, които Крисия по договор не е имала право да отказва. \r\nВ продължение на години тя бе заета с всевъзможни реклами, благотворителни събития, развлекателни програми по молове, стадиони и площади във всички точки на родината. В крайна сметка баща й взел изключително трудното, но правилно според много психолози решение да свали този товар от плещите на детето си. \r\nВече няколко месеца рубриката на Крисия и г-н Андреев „Запознай се с малките” не присъства в сценариите на Слави. Въпреки това обаче по договор децата е трябвало да са на разположение за други ангажименти, които екипът им подбира. Родителите на Крисия преценили, че е време дъщеря им да се върне към задълженията си на ученичка и поне за малко да забрави звездния си статус, пише \"Уикенд\". ", "date": "2018.02.08", "title": "Защо бащата на Крисия скъса договора й със Слави"}
{"url": "http://www.bnews.bg/article/236669-65_ot_politsaite_s_nadupcheni_i_neudobni_kubinki", "text": "Близо 65 на сто от полицаите у нас твърдят, че кубинките, които ползват, не са удобни. Това сочи изследване, представено от най-големия полицейски синдикат. Неговият председател Валентин Попов заяви, че СФСМВР не търси конфронтация, а партньорство с МВР. Целта на всички е униформените да са добре облечени и обути, каза той. Половината от полицаите казали, че изпитват болка от ползването на предоставените от МВР обувки, а 80% от полицаите твърдят, че кубинките пропускат вода. През зимата 60 на сто от полицаите казват, че краката им измръзват, а още по-голяма част заявят, че още в първата година обувките се късат. Над 80% от полицаите заявяват, че не се чувстват добре защитени със служебните обувки. Половината от участвалите в изследването са категорични, че не са удовлетворени от предоставените кубинки. Според експерта в областта Свен Селигер близо 15% от полицаите у нас сами си купуват служебни обувки и не ползват служебните. Цената на кубинките, които МВР дава, е над 100 лева, но на свободния пазар има с около 30% по-ниска цена за идентичен продукт. Затова от СФСМВР обмислят да предложат нов вариант на ведомството за снабдяване. По думите на Селигер, ако конкретен продукт може да се носи двойно повече време, то цената е оправдана. \r\nВ същото време от синдиката вече водят и разговори за качеството на униформите. (БТА)", "date": "2018.02.08", "title": "65% от полицаите с надупчени и неудобни кубинки! "}
{"url": "http://www.bnews.bg/article/236657-kakvo_tselyat_vmro_s_referenduma_za_gey_brakovete", "text": "\r\nКаква е истинската цел с предизвикването на референдум по въпроса с гей браковете? \r\nПърво трябва да сме наясно, че нашата Конституция е категорична - БРАК МОЖЕ ДА ИМА САМО МЕЖДУ МЪЖ И ЖЕНА. Тоест такъв въпрос въобще не стои пред обществото. \r\nЗаблудата, че Истанбулската конвенция ни налагала еднополовите бракове, е върхът невежеството на крайните националисти, които се хванаха като удавник за сламка за нея. \r\nВсъщност идеологията за съществуване на крайния национализъм е подчинена на два основни елемента, първият е, че задължително трябва да бъде създаден ВРАГ и вторият е,че на база определения враг трябва да се развие КАУЗА. Така крайните националисти, които загубиха изцяло доверието на своите избиратели видяха идеалния враг в лицето на Истанбулската конвенция, сега трябва да развият каузата си чрез идеята за референдум. \r\nВсичко изглежда толкова благородно! Ще разискваме въпрос, който разрешен от върховния ни закон Конституцията, ще имаме за враг нещо, което не се защитава и никой не се замисля обаче за крайния резултат, който може да бъде ужасяващ? По сега действащото законодателство, да се организират гласоподавателите за участие в референдум, е изключително трудно, още повече когато инициаторите са компрометирани политици. Ясно, че референдумът няма да събере гласоподаватели повече отколкото са участвали на последните парламентарни избори. Тоест от сега ясно, че този референдум е обречен на неуспех и ченгетата от ВМРО прекрасно знаят този факт, именно в това се крие гнусния замисъл на тези пишман патриоти защото неуспешния референдум се превръща в УСПЕХ ЗА ГЕЙ- БРАКОВЕТЕ!  Когато се направи бърз преглед на някои от водещите лица на така наречените патриотари, ще видим, че голяма част от тях са хора несемейни въпреки напредналата им възраст, други пък нямат въобще деца, а трети са с откровено съмнителна сексуална ориентация така, че имат предостатъчно и извън политически причини за узаконяване на гей-браковете чрез провален референдум.", "date": "2018.02.08", "title": "Какво целят ВМРО с референдума за гей-браковете?"}
{"url": "http://www.bnews.bg/article/236646-dupchat_borisov_v_kolenete_i_glezenite_i_go_prashtat_da_raboti", "text": "Министър-председателят Бойко Борисов не е хоспитализиран във ВМА, съобщиха от здравното заведение.  По-рано днес, вследствие на множеството травми, които има, са му били направени две инжекции на колената за укрепване на хрущяла, и две - на глезените, след което е освободен. От Министерски съвет също публикуваха информацията, по повод запитвания, дали е хоспитализиран.", "date": "2018.02.08", "title": "Дупчат Борисов в коленете и глезените, и го пращат да работи"}
{"url": "http://www.bnews.bg/article/236645-shok_bik_ubi_pastir_v_selo_yagnilo", "text": "\r\nОкръжният следствен отдел във Варна разследва инцидент, при който бик е умъртвил пастир, съобщиха от Окръжната прокуратура в крайморския град. \r\nИнцидентът е станал вчера в село Ягнило, община Провадия. \r\nПастирът бил нападнат смъртоносно от намиращия се в близост бик, собственост на местен животновъд, докато водел на паша стадо овце, уточняват от прокуратурата. \r\nМестопроизшествието е посетено от дежурен следовател, който извършил оглед и необходимите съпътстващи го действия.  \r\nУстановени са свидетели, чиито разпит предстои, назначена е аутопсия за установяване точната причина за настъпилата смърт.  \r\nДелото се води с оглед престъпление по чл. 123 от НК - за причиняване на смърт поради професионална непредпазливост.  \r\n ", "date": "2018.02.08", "title": "ШОК: Бик уби пастир в село Ягнило!"}
{"url": "http://www.bnews.bg/article/236662-tragediya_7_godishno_detentse_pochina_sled_uslozhneniya_ot_grip", "text": "4-годишно момиченце е починало от усложнения от грип снощи в МБАЛ \"Христо Ботев\" във Враца. Детето е било доведено в спешния център на лечебното заведение от родителите си в много тежко състояние, съобщи местният сайт \"Бул Нюз\". \r\nМомиченцето е било прегледано и настанено за лечение в детското отделение. През нощта обаче състоянието му се влошило драстично и то било преместено в реанимацията. Въпреки усилията на лекарите обаче след около час детето е починало.  \r\n  \r\nСпоред медиците, причината за смъртта на 4-годишното момиченце е мълниеносно протичаща инфекция с много бързо развиваща се клинична картина. Касае се най-вероятно за мозъчно възпаление след прекаран грип.  \r\nТочната причина за смъртта на детето ще стане ясна след аутопсията. Назначени са и редица експертизи, допълниха от врачанската болница.", "date": "2018.02.08", "title": "Трагедия: 7-годишно детенце почина след усложнения от грип"}
{"url": "http://www.bnews.bg/article/236666-bukarev_za_razdyalata_s_levski_sluchvat_se_i_takiva_neshta", "text": "Ръководството на \"Левски\" освободи от длъжност мениджърът и координатор на спортно-техническата дейност Асен Букарев. Той е подал оставка и двете страни се разделят по взаимно съгласие. \"Клубът благодари на г-н Букарев за всеотдайната работа през последните години в ролята му на помощник треньор и главен мениджър и му пожелава много лични и професионални бъдещи успехи\", пишат от клуба. „Разделих се с Левски по взаимно съгласие. Разбира се, че има причини, за да си тръгна. Или по-точно - да се разделим. Засега обаче не искам да изпадам в каквито и да е било подробности и да говоря \"как\" и \"защо\"”, заяви Букарев. „По ирония на съдбата си тръгвам само няколко часа след моя рожден ден, но понякога се случват и такива неща в живота. Да, направихме селекция, подготвихме се за пролетния полусезон на продължителния лагер в Малта. Но... За някои вероятно раздялата звучи прекалено сензационно. Тя обаче е факт. Сега ще се сбогувам с футболистите”, добави той пред Блиц.", "date": "2018.02.08", "title": "Букарев за раздялата с Левски: Случват се и такива неща…"}
{"url": "http://www.bnews.bg/article/236664-maykata_ubiytsa_na_novorodeno_se_otarva_s_2_godini_uslovno", "text": "Майка на новороденото бебе, която го убила като го оставила на студа веднага след раждането, получи присъда от 2 години условно с 5-годишен изпитателен срок. Това съобщи Окръжният съд в Хасково, където казусът на Невена Тенева от димитровградското село Сталево, бе решен на втора инстанция. \r\nНа първата инстанция в Районен съд - Димитровград майката получи наказание 2 години затвор ефективно, но сега защинтикът й обжалва присъдата. \r\nНа първи срещу втори януари 2016 година Невена родила момиченце в дома си в Сталево. Преди това прикривала бременността си и обяснявала на познати, че е напълняла. \r\nСлед раждането майката и на две други деца скъсала пъпната връв на бебето. След това го омотала в парцал, изнесла го навън и го оставила в студа върху куп струпани камъни. \r\nПризори вързопчето вече било замръзнало. Тя го прикрила с боклуци, а след няколко дни го сложила в чувал от въглища. \r\nПочти месец по-късно кметът на селото съобщил в полицията за ширещата се в населеното място мълва за криминално раждане, а в хода на проверката родителката признала за стореното. \r\nБратчетата на новороденото са изведени от дома на майка си още в нощта, когато е разкрито убийството и са настанени от социалните в приемно семейство \r\nСегашната присъда на Невена Тенева е окончателна и не подлежи на обжалване или протест.", "date": "2018.02.08", "title": "Майката – убийца на новородено се отърва с 2 години условно! "}
{"url": "http://www.bnews.bg/article/236644-mariya_ilieva_s_parva_snimka_sled_razhdaneto", "text": "Певицата Мария Илиева пусна снимка в мрежата, няколко дни след раждането на сина си Александър.  Певицата публикува като история в инстаграм профила си снимка с хаштаг \"Щастливо мамче\". Илиева изглежда в страхотна форма и явно се чувства като кралица, защото си е сложила анимирана коронка на главата. На 25 януари Мария стана майка на момченце - Александър. Баща на детето й е приятелят й Георги, който работи в Белгия. Няколко дни след това певицата сподели и снимка на ръчичката на малкия Александър, която умили феновете й.", "date": "2018.02.08", "title": "Мария Илиева с първа снимка след раждането "}
{"url": "http://www.bnews.bg/article/236640-elza_parini_zahapa_megz_prodavachkata_na_kitayski_dzhundzhurii_nyama_vkus_chuvstvo_za_stil_i_uyut", "text": "Елза Парини, която е главен редактор на сайта LifeOnline.bg разбива на пух и прах шивачката Миглена Каканашева. Елза за разлика от ежедневните платени пи ар публикации, с които продавачката на китайски джунджурии залива мрежата, доста точно и хапливо описва Миглена. Миглена Каканашева се самопровъзгласи за дизайнерка, и звезда от социалните мрежи. И може и да е така, екипът на LifeOnline.bg няма намерение да проверява маниите за величие на продавачката на китайски джунджурии. Едно обаче е видимо, Каканашева няма вкус, чувство за стил и уют. Шивачката от Раковски живее на квартира в лускозен хотел. Още при катастрофалното си участие в „Черешката на тортата“ наш репортер забеляза намачканите завеси в хотелската квартира на стилистката. Сега при поредно включване от своята бърлога за предаването на Гала „На кафе“ забелязваме, че Мигленчето не си е взела бележка и все още не изгладила завесите си. Какво може да ни говори този факт? Пишман шивачката няма стил, не се грижи за жилището си, макар и да е под наем, възпитава младите си последователи, който не са малко, на нехайство, мързел и … баба ми би използвала един израз, който не съм сигурна дали знаете - „палачорство“. Изразът идва от североизтока и означава: палачор 1. Мърляч, нечист човек. \r\n2. Човек, който не чисти на работното си място, който не подрежда и не привежда нещата в ред. \"Като палачор си - нито чистиш, нито подреждаш.\"", "date": "2018.02.08", "title": "Елза Парини захапа Мегз: Продавачката на китайски джунджурии няма вкус, чувство за стил и уют"}
{"url": "http://www.bnews.bg/article/236649-berbo_zabogatya_gushna_700_bona_ot", "text": "Футболистът Димитър Бербатов е попълнил банковата си сметка с близо 700 000 лв., след продажбата на две жилища \r\n37-годишният нападател е сключил сделките през октомври 2017 г., а по-любопитното е, че и двата му имота са преминали в ръцете само на жени, показа справка в имотния регистър. \r\nБербо е купил двете ателиета още през 2004 г., но в края на миналата година е решил да се раздели с тях. Те се намират едно до друго на последния етаж в луксозна кооперация на столичния булевард Братя Бъкстон. И двете са продадени в рамките на един месец. Едното, което е с площ 193 кв. м., е изтъргувано за 395 077 лв., като в цената влиза и мазето. Купувачите са две дами – 62-годишна варненка, въртяла търговия с магазин, но закрила фирмата си през 2011 г. и момиче, навършило 20 г. през януари. Тя е титуляр в нотариалния акт, но възрастната жена си е запазила правото на ползване на жилището. Другото ателие е с площ от 172 кв. м. и е продадено за 283 595 лв. на 74-годишна жена, собственичка на фирма за интернет услуги, пише \"Телеграф\". \r\nПреди около 2 седмици Митко си е бил инкогнито в България. Възползвал от факта, че е контузен, не тренира и не играе за Керала Бластърс, и след разрешение на индийските си шефове се прибрал за три дни на родна територия. Според Блиц причината за визитата му е решаване на семеен проблем, който се пази в дълбока тайна. \r\n„Не ме занимавайте повече с глупости. Ще си сменя пак номера на телефона и няма да го имате“, заяви пред „Телеграф“ майката на спортиста Маргарита Бербатова. Според други агенти, благоевградчанинът имал среща с издатели за уточняване на подробности относно биографията си, която пише, както и се е виждал с някои от кандидатите за президент на БФС. Негови авери обаче твърдят, че той изобщо не се вълнувал от избора на шеф на футболната ни централа.", "date": "2018.02.08", "title": "Бербо забогатя, гушна 700 бона от... "}
{"url": "http://www.bnews.bg/article/236651-nad_6500_balgarski_studenti_shte_poluchat_evrostipendii", "text": "Над 6500 студенти от 49 висши училища са класирани и ще получат стипендии за успех и за специални постижения за зимния семестър на настоящата академична година. Средствата ще се изплатят наведнъж до 9 март 2018 г., като ще бъдат разпределени общо 4,4 млн. лв. Те са осигурени по проект „Студентски стипендии – фаза 1“, финансиран от Европейските структурни и инвестиционни фондове чрез Оперативна програма „Наука и образование за интелигентен растеж“. Класирането е обявено на страницата на проекта http://eurostipendii.mon.bg, съобщиха от МОН. Стипендии за успех се дават на студенти, обучаващи се по специалности от приоритетните професионални направления. Целта е да бъде стимулирано обучението на специалисти, за които има или се очаква недостиг на кадри за пазара на труда. Стипендията е в размер на 150 лв. месечно и се изплаща за пет месеца в рамките на семестъра. Средният успех е отличен (5,61), а броят на класираните студенти е 4492. Най-много са обучаващите се в „Предучилищна и начална училищна педагогика“ – 133 младежи, „Компютърни системи и технологии“ – 126, и „Архитектура“ – 111. \r\n2158 възпитаници на висшите училища в страната ще получат еднократни стипендии за специални постижения в размер на 300 лв. Те се присъждат за участие в научни, изследователски или практически разработки, като един студент може да получи до три такива. По тази причина броят на предоставените стипендии за зимния семестър е 3521. Целта им е да стимулират младежите да развиват практическия и творческия си потенциал извън задължителните задачи през учебното време. Средният успех за този вид стипендия е отличен (5,67), а най-много класирани има от направленията „Медицина“ – 381, „Право“ – 195, и „Финанси“ – 97. \r\nПроект „Студентски стипендии – фаза 1“ се изпълнява от Министерството на образованието и науката по Оперативна програма „Наука и образование за интелигентен растеж“ 2014-2020. Той допълва съществуващите възможности, създадени от националното законодателство, за отпускане на стипендии и награди на студентите със средства от държавния бюджет и дава възможност такива да бъдат отпускани и на обучаващите се в частните висши училища.", "date": "2018.02.08", "title": "Над 6500 български студенти ще получат евростипендии"}
{"url": "http://www.bnews.bg/article/236654-kim_chen_un_pak_demonstrira_mosht_i_orazhiya", "text": "В столицата на Северна Корея се състоя военен парад, посветен на 70-годишнината от създаването на Корейската народна армия, съобщиха световните агенции, цитирайки източници от южнокорейското правителство и медии. \r\nСевернокорейската телевизия не излъчваше събитието на живо. На него не бяха поканени и чужди журналисти, но в Туитър се появиха видео кадри, на които се виждат десетки камиони с войници, махащи към ликуващото множество, и друга военна техника. Според южнокорейски правителствен служител, цитиран от японската агенция Киодо и Асошиейтед прес, в парада на централния площад \"Ким Ир-сен\" в Пхенян тази сутрин са участвали най-малко 13 хиляди военни, десетки хиляди граждани, носещи цветя и скандиращи лозунги, и зрители, съобщи Асошиейтед прес. \r\nПо-късно Централната телевизия на КНДР излъчи кадри, на които се вижда лидерът на страната Ким Чен-ун да приема рапорта на командващия парада, след което се качва на трибуната, съобщи ТАСС. Същият служител в Сеул, пожелал анонимност, каза още, че няма и информация дали Северна Корея е демонстрирала на парада стратегически оръжия, като междуконтинентални балистични ракети. Японската телевизия Ен Ейч Кей показа няколко видеосюжета и снимки, пуснати от чужденци в Туитър, на които се вижда голямо струпване на бойна техника, в частност танкове, в района на централния площад. Парадът бе организиран в навечерието на официалната церемония за откриване на Зимните олимпийски игри в южнокорейския град Пьончан. \r\nСпоред някои анализатори организирането на военен парад в Северна Корея точно преди голямото спортно събитие в южната й съседка може да влоши атмосферата на помирение между двете корейски държави, създала се след решението за участие на севернокорейски спортисти в игрите. \r\n ", "date": "2018.02.08", "title": "Ким Чен-ун пак демонстрира мощ и оръжия"}
{"url": "http://www.bnews.bg/article/236648-norvezhtsite_shashnaha_pyongchang_vnasyat_legalen_doping_v_ogromni_kolichestva", "text": "Олимпийската делегация на Норвегия е взела със себе си над 6000 дози от лекарство за астматици за ПьонгЧанг 2018, съобщава телевизия NRK. Освен огромното количество от препарата, лекарите на отбора са занесли и 10 инхалатора. Норвежката телевизия допълва, че много спортисти от страната имат собствени апарати за вдишване на лекарствата. Норвежката делегация ще разполага на зимните олимпийски игри с десет пъти повече от лекарствата за астматици от Финландия и значително повече от количествата на отборите на Швеция и Германия. От дълги години се твърди, че редица елитни спортисти претендират, че са болни от астма. Това им позволява да използват лекарства, в които има препарати от забранения списък и се считат за допинг. Така лечението на астма се превръща в легален начин за приемане на стимуланти от страна на спортистите. \"Наистина количеството изглежда много голямо. Аз разбирам учудването на всички, но ако разделим цифрата на броя на спортистите от нашата делегация, тогава нещата изглеждат съвсем нормални. Ние направихме разчета, базирайки се на предишните олимпийски игри в Сочи. Длъжни сме да обхванем потребностите на 250 човека, за които носим отговорност по време на олимпиадата. Не изключвам възможността голяма част от лекарствата да ги върнем в Норвегия след края на игрите\", коментира ръководителят на медицинската служба на норвежките олимпийци Мона Киелдсберг.", "date": "2018.02.08", "title": "Норвежците шашнаха ПьонгЧанг: внасят \"легален\" допинг в огромни количества"}
{"url": "http://www.bnews.bg/article/236650-pravoslavna_i_katolicheska_tsarkva_pochitat_sv_teodor_stratilat_dnes_snimki", "text": "\r\nДесетки миряни се събраха за да почетат свети великомъченик Теодор Стратилат в едноименния манастир в село Балша. Църквата извършва водосвет и курбан в чест на светеца на 8 февруари всяка година. Свети великомъченик Теодор Стратилат се почита от православни и католици като светец. Родом е от град Евхаита в Мала Азия и е живял в края на 3 век и началото на 4 век, по времето на императорите Константин и Лициний.  Назначен е бил за стратилат (пълководец) в римския гарнизон на град Хераклея Понтийска (дн. Карадениз Ерегли), близо до Черно море. Според християнските агиографи император Лициний бил недоволен от покръстването на множество жители на управлявания от Теодор град и изпратил да го доведат при него в Никомидия. Теодор отказал да се яви и на свой ред написал писмо до императора, в което искал той да дойде в Хераклея. При пристигането си в града Лициний го поканил да принесе жертва на езическите богове пред народа. Теодор помолил императора да отложи жертвоприношението с два дни и да му позволи да вземе златните и сребърни идоли вкъщи. Лициний се съгласил, но Теодор още същата нощ ги унищожил. Отново според християнските легенди, след като Лициний научил за това, той заповядал да бият Теодор с волски жили и оловни пръчки, да го обгарят с огън, с остри керемиди да трият раните му. След дълги изтезания го затворили в тъмница за пет дни без хляб и вода. На петия ден бил прикован на кръст, войници стреляли в лицето му и изболи очите му. Мъченичеството на Теодор завършило с посичане с меч.", "date": "2018.02.08", "title": "Православна и католическа църква почитат св.Теодор Стратилат днес (СНИМКИ)"}
{"url": "http://www.bnews.bg/article/236688-naprezhenieto_v_ihtiman_ne_stihva_ima_i_oshte_arestuvani", "text": "Шестима души от Ихтиман са задържани за последните два дни. При акцията в града днес са арестувани четирима, каза директорът на областната полиция Георги Григоров и уточни, че те нямат връзка с арестуваните баща и син, които са обвинени за нападението над униформени. \r\n\"Четиримата арестувани днес са оперативно интересни\", каза Григоров и увери, че няма напрежение в града и всичко е спокойно. \r\nПо-рано днес от прокуратурата оповестиха, че са задържани баща и син за нападението над униформени в Ихтиман. Двамата мъже остават в ареста. \r\nИнцидентът с нападението над полицай стана преди два дни. Първо синът оказал съпротива срещу полицейски служител. Агресивният мъж дърпал и скъсал униформата на младши автоконтрольор от града, след което го ударил в лицето. Според прокуратурата действията на мъжа се отличавали с изключителна дързост. \r\nБаща му е обвинен, че по същото време на ул. \"Дунав\" също дърпал за униформата полицай, скъсал пагоните и джоба и му нанесъл удар в лицето. Целта била да спре полицаите, които проверявали сина му. \r\nПрокуратурата ще поиска от съда в Ихтиман да остави и двамата мъже в ареста за постоянно.", "date": "2018.02.08", "title": "Напрежението в Ихтиман не стихва, има и още арестувани! "}
{"url": "http://www.bnews.bg/article/236636-desi_fotosesiyata_si_maha_silikonovite_tsitsi_i_dzhukite", "text": "Плеймейтката Деси Димитрова, известна като Деси Фотосесиятя си маха силиконовите гърди заради гръбначно изкривяване. Тя е решила да махне и силиконовите си джуки. „Вече започнах с корекциите, защото искам да изглеждам естествено, както преди“. \r\nСлед като свалила 15 килограма Деси започнала да изпитва болки в кръста и гърба. В момента тя има по 450 кубика във всяка гърда и ще ги намали на 310. \r\n„Направих много промени, свалих екстеншъните, свалих изкуствените нокти, не съм ходила на солариум няколко седмици. Край на този живот“, споделя плеймейтката. \r\nСиликонът от устните Деси ще махне в Турция, макар болките които ще изтърпи. Това ще й струва около 15 бона, но сумата не е окончателна, тъй като в момента умува дали да не изчисти само горната устна. \r\nМакар че маха силикона Деси не отрича пластичните интервенции. Скоро си е направила ринопластика на носа, което след отслабването изглеждал зле и супер тънък, пише „Телеграф“. \r\n ", "date": "2018.02.08", "title": "Деси Фотосесията си маха силиконовите цици и джуките"}
{"url": "http://www.bnews.bg/article/236637-bsp_iskat_izslushvane_na_shefa_na_dans_za_iztichane_na_klasifitsirana_informatsiya", "text": "\r\nДепутатите от \"БСП за България\" внасят искане към председателя на комисията за контрол над службите за сигурност Димитър Лазаров да бъде изслушан председателят на ДАНС за изтичане на класифицирана информация.  \r\nОт БСП настояват за изслушване по повод информацията, която е получена от полицейската акция спрямо кмета на град Септември Марин Рачев, при която в нощното му шкафче бяха намерени справки от ДАНС за операции по търговия с гласове. Те касаят местните избори от 2015 година за кметове и общински съветници.  \r\nДепутатът Славчо Велков отбеляза: \r\n\"И след като е в нощното шкафче би трябвало да се предположи, че той очевидно има богат душевен мир, че е почитател на литературата и това се е превърнало в настолно четиво. Как такъв  материал, който представлява такава информация и би трябвало да се съхранява в духа и изискванията на закона, се е отзовал в нощното шкафче на един кмет и ще разширим въпроса, разбира се, дали тази информация е била предназначена само и единствено за този кмет или за всички останали в областта.\" \r\nОт БСП обаче похвалиха приетия окончателно законопроект за изменение и допълнение на закона за защита на класифицираната информация, който предвижда възможност за предоставяне и обмен на такава информация с други държави или международни организации без наличие на влязъл в сила международен договор в защита на тази информация, предаде БНР. \r\n ", "date": "2018.02.08", "title": "БСП искат изслушване на шефа на ДАНС за изтичане на класифицирана информация"}
{"url": "http://www.bnews.bg/article/236638-krav_na_patya_obshto_chetirima_zaginali_na_e_79_i_hemus", "text": "Тежка катастрофа блокира движението по международния път Е-79 между Монтана и Видин. Един човек е загинал. \r\nПо първоначални данни на път Е-79, край Белотинци, челно са се ударили лек автомобил и лекотоварен бус, съобщиха от МВР. \r\nИнцидентът е станал в района на Белотинци малко преди 6.00 часа тази сутрин.  \r\nОт удара е загинал водачът на леката кола, а другият водач е откаран в болнично заведение.  \r\nДвижението в посока Монтана-Видин се осъществява през Доктор Йосифово, Тополовец, Добри дол, Арчар и Дунавци, а движението в посока Видин-Монтана - през Ружинци, Тополовец и Доктор Йосифово. \r\nПътни полицаи са на място и регулират движението. Трима души са загинали при катастрофа на АМ „Хемус”, временно е затворена автомагистралата от Нови пазар до Ветрено. Това съобщиха от пресцентъра на МВР. \r\nСигнал за тежкия пътен инцидент на 382 км от аутобана е подаден малко преди 10.00 часа. По първоначални данни на АМ „Хемус“, в района на село Невша в посока Варна, автомобил е застигнал камион с ремарке и се е врязал в него. При удара трима души, пътуващи в колата, са починали на място. \r\n  \r\nИзвършва се оглед. Образувано е досъдебно производство. Работата по установяване на причините за инцидента продължава. \r\nВременно е затворена автомагистралата от Нови пазар до Ветрено. въведен е обходен маршрут: пътен възел Невша - път I-2 – пътен възел Ветрино. \r\n ", "date": "2018.02.08", "title": "Кръв на пътя, общо четирима загинали на Е-79 и \"Хемус\""}
{"url": "http://www.bnews.bg/article/236634-politicheskoto_litsemerie_i_bezochie_na_valeri_simeonov_nyamat_kray", "text": "\r\nСлед публикацията на БиНюз за мълчанието на Валери Симеонов по въпроса с американските тецове, същият се появи незабавно в ефира на БНТ. И както си му е редът започна да се представя за най-големия опозиционер. Да се чуди човек вицепремиерът на републиката ли е гост или лидерът на опозицията.\"Енергийната ни сигурност е срината!\" заяви Симеонов. Ами като е така и признава, че не могат да се справят, просто в нормалните държави се подава ОСТАВКА! Но не би! Симеонов изведнъж се сети, че е бил председател на временна комисия за проверка състоянието на енергетиката. Докладът е със съдържание от 175 страници, никъде в него обаче  не се твърди, \"Енергийната ни сигурност е срината\". Най-интересното е, че от осемте члена на комисията, седем са подписали въпросния доклад с особено мнение, а осмият - в лицето на Магдалена Ташев, дори не го е подписал. В доклада, който има предимно описателен характер, няма отразено нито едно подозрение за извършено престъпление. \r\nИнтересно какво е трябвало да проверява прокуратурата в доклад подписан с особено мнение. И какви свидетелски показания ще даде например Валери Симеонов като председател на тази комисия и също подписал доклада с особено мнение. Въобще самия Симеонов подал ли е в лично качество сигнал до главния прокурор, подкрепен с документи за извършени престъпления в сектор енергетика? Силно се съмняваме! \r\n ", "date": "2018.02.08", "title": "Политическото лицемерие и безочие на Валери Симеонов нямат край!"}
{"url": "http://www.bnews.bg/article/236678-balgarite_protiv_istanbulskata_konventsiya_iskat_promeni_v_zakona", "text": "Вече повече от месец обществото ни е разделено по темата за ратификацията на Конвенцията на Съвета на Европа за превенция и борба с насилието над жени и домашното насилие, известна като Истанбулска конвенция. \r\nСпоред противниците на документа с него се цели унищожаването на българския народ, като създава опасни норми за децата и бъдещето на страната. Конвенцията формулира понятия за пол, изградени на представата за джендър и социални роли, които отхвърлят традиционното възприятия за отношенията между мъжа и жената, смятат част от хората. \r\nЗастъпниците на конвенцията пък напълно отричат в нея да става въпрос за вкарването на трети пол и бъдещо легализиране на еднополовите бракове. Те са категорични, че документът цели единствено да защити жени и деца, жертви на домашно насилие, пише Днес. \r\nНа този етап от ГЕРБ отложиха приемането на конвенцията. Ратифицирането на конвенцията се подкрепя от ГЕРБ, а против са Обединените патриоти и БСП. Миналата седмица левицата дори внесе искане в парламента за свикване на референдум по спорната тема. \r\nБългарската православна църква, Католическата църква у нас и Главното мюфтийство категорично призоваха конвенцията да не бъде приемана. Президентът Румен Радев също се обяви против приемането на конвенцията, докато предшественикът му Росен Плевнелиев е \"За\". \r\nВ разгара на дискусиите по темата екипът на Dnes.bg се обърна към своите читатели с въпроса: Трябва ли да бъде приета Истанбулската конвенция? В традиционната ни анкета участие взеха точно 2600 души. \r\nОказа се, че противниците на документа са далеч повече. Цели 50% от запитаните са категорично против Истанбулската конвенция да бъде приемана у нас. \r\nДруги 8% са склонни да я приемат само и единствено ако от нея бъдат премахнати спорните текстове. \r\nЗа 15% от анкетираните пък е по-добре да вземем най-ценното от нея и да го добавим към родните закони, а самата конвенция да не бъде приемана. \r\nКатегоричните защитници на документа са 14% от анкетираните, които виждат в конвенцията надеждата за борба с домашното насилие. \r\nСпоред 13% от анкетираните пък около документът се вдига доста шум и чрез него вероятно се прикрива нещо важно.", "date": "2018.02.08", "title": "Българите против Истанбулската конвенция, искат промени в закона "}
{"url": "http://www.bnews.bg/article/236632-nikolay_barekov_30_miliarda_usvoeni_evrofondove_ot_tyah_27_miliarda_otkradnati_ot_upravlyavashtite", "text": "Равносметката след 11 години членство на България в Европейския съюз е повече от тъжна и трагична и тотално в минус полза на народа. Унищожителен анализ и равносметка на изминалия период е направил във Фейсбук евродепутата Николай Бареков за жалкото положение, в което е поставена България от политици и управляващи. *Публикуваме без редакторска намеса. \"11 години в ЕС. Равносметката през моя поглед: 30 милиарда \"усвоени\" еврофондове, от тях 27 милиарда откраднати от управляващите. 3 милиарда вложени в малка магистралка и няколко несъществуващи водни проекта и камуфлажни язовири + една четвърт метростанции. Неработещ завод за боклук тип киндзадза. Бутафорни проекти на градинки и площадки по градовете, които ще се сринат до година-две след като кметовете на ГЕРБ и Цветан Цветанов избягат в чужбина или влязат в затвора. 30 годишни тролейбуси за градския транспорт, купени втора ръка от богатите европейски държави Германия, Холандия, Швейцария...горе-долу това са \"ползите\". За медиите, съда и демокрацията не си струва да говорим. Изгубихме ги. 2 милиона българи, избягали в чужбина, за да захранват нуждата от образована и евтина работна ръка в икономиките- локомотиви на Европа. Обезлюдени десетки български градове и превърнати буквално в села - Видин, Монтана, Враца, Ловеч, Сливен, Ямбол, Дилян- Добрев град, Разград, Добрич, Силистра, Шумен....регрес и разпад на държавността. България е нетен и интелектуален донор на ЕС. България е изсмукана и губеща от членството ни в ЕС. Народът ни - опустошен. Devastated BG. Кой е виновен? Само политиците от партията на власт? Не мисля само....Да добавим безскрупулните евробюрократи и простия масов избирател и горе-долу уравнението на опустошена европейска България би излязло. Кръгът се затваря. Умните и отчаяните бягат, за да оставят простите да избират простаците и невежите нагли да ги доограбват на власт. Завод за боклук в София по европрограми. Тип \"киндзадза\", стойност 300 милиона, гарантирано от фандъкова и ГЕРБ:", "date": "2018.02.08", "title": "Николай Бареков: 30 милиарда \"усвоени\" еврофондове, от тях 27 милиарда откраднати от управляващите"}
{"url": "http://www.bnews.bg/article/236633-ihtiman_nastrahna_romi_i_politsai_v_shvatka_ima_zaginal", "text": "Напрежението в Ихтиман се покачва: жандармерията е блокирала ромската махала. Тече полицейска акция от сутринта за задържането на четирима души. Бащата на един от издирваните при сегашната акция на МВР е починал. Близките му твърдят, че е получил инсулт, а причината за това е, че е бил блъскан от униформени.  Все още обаче не са ясни официалните причини за настъпването на смъртта. Напрежението в махалата е голямо, събрали са се много хора около дома на починалия. Полицаите са били нападнати от близо 60 души. И двамата потърпевши са си извадили медицински за нараняванията. По думите им и преди е имало подобно ситуации в ромската махала, но никога не се е стигало до чак такава агресия. Причина за избухналото напрежение стана опит на полицаите да арестуват шофьор на джип, който според тях криволичел по пътя. \r\n„Не ни дадоха да вземем водача. Дърпаха ни, бутаха ни, не ни изпълняваха разпорежданията. Всичко продължи около 15 минути”, разказа единият от потърпевшите Георги Митев.  Припомняме, че вчера двама мъже и една жена бяха арестувани за нападение над полицаи.  Около 17.25 часа на 6 февруари автопатрул от Ихтиман се опитал да спре кола, която криволичила по пътното платно на улица в града. Водачът демонстративно увеличил скоростта и продължил в посока кв. „Изток“.  Започнала гонка. Когато полицаите го настигнали, той не просто не спрял, но и блъснал с колата си патрулката.  След включването на допълнителни екипи на полицията, колата била открита пред частен адрес в града. \"В опит да ги възпрепятстват да изпълнят служебните си задължения, жители на квартала обградили полицаите, нанесли повърхностни наранявания по лицата и повредили униформите на двама от тях, което дало възможност на 23-годишния водач да избяга и да се укрие. За срок до 24 часа са задържани двама мъже и жена\", съобщиха от МВР. ", "date": "2018.02.08", "title": "ИХТИМАН НАСТРЪХНА: Роми и полицаи в схватка, има загинал!"}
{"url": "http://www.bnews.bg/article/236655-siderov_e_parviyat_klient_na_noviya_antikoruptsionen_organ_proveryavat_go_za", "text": "Антикорупционният фонд сезира новия антикорупционен орган за недекларирани обсотоятелства от депутата и лидер на \"Атака\" Волен Николов Сидеров, съобщиха от фонда. Става въпрос за нововъзникнали обстоятелства, които не са отразени от Сидеров в декларациите за конфликт на интереси. От фонда обясняват, че той е регистрирал търговско дружество през октомври 2017 година, като не е спазил едноседмичния срок за неговото деклариране. Ако бъде потвърдено от комисията, нарушението води до глоба между 1000 и 3000 лева, както по новия антикорупционен закон, така и по наскоро отменения, уточняват от фонда и излагат фактите, с които разполагат:  -На 3 октомври 2017г. Волен Сидеров е станал учредител и съдружник в търговско дружество „Галерия Стил“ ООД с ЕИК 204796970. Видно от информацията, публично достъпна в Търговския регистър, г-н Сидеров притежава мажоритарен дял от дружеството в размер на 75 дяла (от общо сто). Дружеството е с деклариран предмет на дейност в областта на търговията с произведения на изкуството и свързани с тях дейности.  При извършена проверка в публичните регистри беше установено също, че последната подадена декларация от народния представител е с дата 28 април 2017 година. “Към настоящия момент тази декларация е непълна и не отразява коректно имущественото състояние на народния представител в нарушение на чл. 39 от Закона за противодействие на корупцията и отнемане на незаконно придобито имущество, а така също и в нарушение на чл. 15 от Закона за предотвратяване и установяване на конфликт на интереси (седемдневен срок за деклариране на промени в обстоятелствата) до неговата отмяна”, се казва в изготвения от правния център на Антикорупционния фонд сигнал, съобщава OFFnews. Според юристите на фонда към настоящия момент със своето бездействие Волен Сидеров продължава да осъществява състава на административно нарушение.  В края на миналата година от пресцентъра на партия \"Атака\" съобщиха, че Сидеров е открил своя собствена галерия заедно съдружника си и приятел Светлин Гугов.  Галерията е наречена \"Стил\" се намира на адрес ул. \"Граф Игнатиев\" 31. Изложените картини в нея ще са под надслов „Художници без граници”, а идеята на Сидеров е на обществеността да се покажат творби на български класици модернисти от световна величина, се уточнява в съобщението. Сред тях са Жорж Папазов, Жул Паскин, Борис Георгиев, Христо Явашев, Иван Милев и Сирак Скитник. В изложбата са включени и картини от личната колекция на Сидеров.", "date": "2018.02.08", "title": "Сидеров е първият клиент на новия антикорупционен орган, проверяват го за..."}
{"url": "http://www.bnews.bg/article/236642-sled_ruskiya_oligarh_bokova_zapochva_rabota_i_v", "text": "\r\nБившият генерален директор на ЮНЕСКО Ирина Бокова ще преподава в южнокорейски университет и ще оглави негов факултет от следващия месец. \r\nТова съобщи агенция Йонхап, цитирана от БТА.  \r\nУниверситетът Кюн Хи в Сеул съобщи, че е поканил Бокова, за да сподели своята експертиза и опит по ключови за света въпроси - от мира през мултикултурализма до глобализацията. Освен че ще преподава в южнокорейското висше учебно заведение, тя ще оглави неговия факултет по изкуства и хуманитарни науки.  \r\nБокова ще изнася редовно лекции на студенти и ще участва в семинари и форуми по редица въпроси на глобалното развитие и гражданското общество. Следващата седмица българката ще получи почетна докторска степен по изследвания на мира.  \r\nИрина Бокова бе генерален директор на ЮНЕСКО два последователни четиригодишни мандата до ноември. Тя е първата жена, заемала този пост, припомня Йонхап. Южнокорейската национална информационна агенция отбелязва също, че българката има и голям дипломатически опит.  \r\nПреди дни стана ясно, че Бокова е номинирана за член в Съвета на директорите на руския холдинг \"ФосАгро\". В съобщение на компанията се казва, че Ирина Бокова ще влезе в управлението на компанията, която е сред 100-те най-големи бизнес структури в Руската федерация.", "date": "2018.02.08", "title": "След руския олигарх, Бокова започва работа и в..."}
{"url": "http://www.bnews.bg/article/236635-simeonov_uredi_svoy_chovek_na_klyuchov_post_v_darzhavata", "text": "В ГЕРБ назрява силно напрежение! Членовете на партията негодуват от кадровата политика и си задават въпроса - \"Борисов ли управлява или Симеонов?\". Хората са отвратени от наглостта с която се подхожда по назначаването на хора, които са били отстранени още от първото правителство на ГЕРБ. Такъв е случаят с новоназначения началник на РДНСК Югоизточен район - инж. Милен Ненчев. Ненчев е от най-приближените на вицепремиера Симеонов хора. Същият е и общински съветник от НФСБ в Бургас. Ненчев не заема за първи път този пост. Същия пост той е заемал до 2010 г. когато е отстранен от първото правителство на Борисов. Характерното за управлението на Милен Ненчев е, че точно по негово време се извършва най-дивашкото презастрояване на черноморието в Бургаска област. Ярък пример за управлението на Ненчев е презастроеният курорт Слънчев бряг. През цялото това време Ненчев е възхваляван от кабеларката СКАТ и дори е обявен за герой, тъй като е издал заповед за събаряне на чешма в село Търнак. Хората в Бургас също са настръхнали защото според тях се завръща ерата на безразборното строителство.   \r\n ", "date": "2018.02.08", "title": "Симеонов уреди свой човек на ключов пост в държавата"}
{"url": "http://www.bnews.bg/article/236641-kim_kardashiyan_zaraboti_10_miliona_dolara_za_4_dni", "text": "Ако се чудите какво не е наред с човечеството, разкриваме поредната американска глупост, която донесе повече от 10 милиона долара на Ким Кардашиян, след пускането на нова парфюмна линия, носеща гръмкото име Kimoji Hearts. Линията, която разполага с продукти като \"Ride or Die\", \"Bae\" и \"BFF\" е била разпродадена още в събота или 4 дни след официалното пускане, пише хотнюз.бг. И понеже мадам Кардашиян е използвала социалните мрежи за рекламиране на своите продукти, разходите са били изключително минимални. Източници, които били близо до звездата, заявяват, че 4-дневното фиаско се е отразило доста положително на банковата сметка на звездата. 30-милилитровото шишенце се продава за 30 долара, а предпочитаният канал за реклама остава Инстаграм, където жената разполага с милиони последователи - мистерията защо са толкова много, продължава да витае из пространството. След като станало ясно колко по-богата е Кардашиян, тя решила да благодари на всички, които ще ухаят с нейната марка. Следващият път, когато Ви попитат на какво наистина ухаете, отговорете кратко и ясно \"Порно!\".", "date": "2018.02.08", "title": "Ким Кардашиян заработи 10 милиона долара за 4 дни"}
{"url": "http://www.bnews.bg/article/236653-brad_pit_katastrofira_v_los_andzhelis", "text": "Според Radar, актьорът блъснал колата си Telsa в намиращия се отпред Nissan, който пък побутнал автомобила пред него Kia. Инцидентът се случил в Лос Анджелис и папараци веднага фотографирали холивудската звезда, докато разговаря със застрахователните агенти и с другите шофьори. 54-годишният актьор бил абсолютно спокоен по време на инцидента. Той самият заснел блъснатите коли, за да се види какво им е нанесено от удара и по всичко си личало, че не смята да избяга от местопроизшествието. Пит е бил облечен елегантно с тъмен панталон и бяла блуза и каскет. В личен план звездата все още официално е съпруг на Анджелина Джоли, въпреки че актрисата подаде молба за развод още през 2016 г. Според източник на изданието, съпрузите до този момент не са уредили въпроса по разтрогване на брака, затова са помолили съда да продължи срока на действие за временно съгласие. \r\n ", "date": "2018.02.08", "title": "Брад Пит катастрофира в Лос Анджелис"}
{"url": "http://www.bnews.bg/article/236639-spetszveno_podhvashta_razsledvaniyata_na_zhp_proizshestviya", "text": "Разследването на тежки железопътни произшествия ще се осъществява от специализирано звено към Министерство на транспорта. \r\nТова решиха депутатите с окончателните промени в Закона за железопътния транспорт.  \r\nПромениет са следствие на официално уведомително писмо по процедура за нарушение по описа на ЕК във връзка с неправилното транспониране и прилагане на европейски директиви относно безопасността на железопътния транспорт, лицензирането на железопътните предприятия и разпределяне на капацитета на железопътната инфраструктура и събиране на такси за ползване на железопътната инфраструктура и за сертифициране за безопасност.  \r\nЗвеното за разследване на тежки железопътни произшествия и инциденти ще бъде към Министерството на транспорта, а управителите на железопътната инфраструктура или на железопътните предприятия, отговорни за поддръжката на превозните средства, и Изпълнителна агенция „Железопътна администрация“ ще предоставят на специализираното звено достъп до всякаква информация или записи, свързани с разследването.  \r\nСега  разследванията бяха задължение на Изпълнителна агенция „Железопътна администрация“.  \r\nУправителите ще изготвят годишен доклад със статистически данни за общите показатели за безопасност, свързани с железопътните произшествия, инциденти и предпоставки за произшествия или инциденти.  \r\nИзпълнителната агенция \"Железопътна администрация\" ще упражнява контрол върху дейността по разследването на произшествия, инциденти и ситуации, близки до инциденти. Служителите й ще имат право да изискват документи, свързани с разследването.  \r\nРазследванията на железопътни произшествия и инциденти, като този в Хитрино, ще се довършват по досегашния ред. Създава се и правно основание за налагането на санкции при неизпълнение на задълженията.  \r\n ", "date": "2018.02.08", "title": "Спецзвено подхваща разследванията на жп произшествия"}
{"url": "http://www.bnews.bg/article/236628-izvanredno_priznanie_sadeli_kircho_kirov_za_dumi_pred_viktor_nikolaev_toy_go_igrae_guzen", "text": "В ефира на Нова тв стан ясно, че съдят бившия шеф на разузнаването Кирчо Киров заради думи, казани в студиото на сутрешния блок пред Виктор Николаев. \"Тежи ми, ако интервюто, което направихме тук, се смята за престъпление. Вие тогава ми казахте, че сте имали среща с техния разузнавач. Това ли е класифицираната информация, която сте издали и заради която в момента ви съдят\", запита водещият. \r\n\"Нека не ви тежи на съвестта. Аз съм преценил добре какво мога и какво не мога да кажа. Няма нищо класифицирано в това, което аз съм произнесъл пред вас в студиото. Няма да коментирам присъдата, която ние ще обжалваме. Твърди се, че това, което съм казал тук е било класифицирана информация\", каза Кирчо Киров.  \r\n\"Радвам се, че Живко Русев и жив и здрав. Истинската класифицирана информация, която се съдържа в един документ по никакъв начин не е станала обществено достояние. Този случай преди се радваше на широк медиен интерес\", добави той. Кирчо Киров се извини на президента Георги Първанов затова, че имената им са били свързани. Бившият шеф на Националната разузнавателна служба (НРС) Кирчо Киров беше осъден условно на две години лишаване от свобода с четири години изпитателен срок. Решението на Софийския градски съд е по делото, в което Киров е обвинен, че е разгласил класифицирана информация в национален ефир. То е на първа инстанция и може да се обжалва пред Апелативния съд.", "date": "2018.02.08", "title": "ИЗВЪНРЕДНО ПРИЗНАНИЕ: Съдели Кирчо Киров за думи пред Виктор Николаев, той го играе гузен"}
{"url": "http://www.bnews.bg/article/236627-mrachno_i_dazhdovno_shte_ima_li_snyag", "text": "Днес облачността ще е променлива, по-значителна в Северна България. На места ще превали дъжд. Ще духа слаб до умерен западен вятър. Максималните температури ще са предимно между 9° и 14°,  съобщиха от НИМХ към БАН. Над Черноморието в сутрешните часове облачността ще е значителна и на места, главно в северните райони, все още ще превалява. Около обяд облачността ще намалее до предимно слънчево. Сутринта вятърът все още ще е от юг, по-късно ще се ориентира от запад, ще е слаб до умерен. Максимална температура на въздуха 10- 14°. Температурата на морската вода е 6-8°. Вълнението на морето ще е 2-3 бала. В планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 метра – сняг. Ще духа до умерен, по билата и върховете и временно силен западен вятър. Максималната температура на височина 1200 метра ще е около 4°, на 2000 метра около минус 1°. Атмосферното налягане е малко по-ниско от средното за февруари и още ще се понижи. \r\n ", "date": "2018.02.08", "title": "Мрачно и дъждовно, ще има ли сняг?"}
{"url": "http://www.bnews.bg/article/236631-bivshi_saprugi_uvolniha_sekretarya_na_beliya_dom", "text": "Заради сигнал за домашно насилие, високопоставен сътрудник на президента на САЩ Доналд Тръмп подаде оставка. Секретарят на Белия дом Роб Портър се оттегля, след като бе обвинен, че е насилвал две бивши негови съпруги. В нарочно изявление той нарече тези твърдения скандални и фалшиви, но обяви, че напуска поста си. Бившите съпруги на Портър го обвиниха във физически, словесен и емоционален тормоз.", "date": "2018.02.08", "title": "Бивши съпруги уволниха секретаря на Белия дом"}
{"url": "http://www.bnews.bg/article/236630-voynata_simeonov_karakachanov_v_nova_faza_podli_opiti_za_podmyana_na_evroizborite", "text": "\r\nКоалицията на патриотарите за пореден път доказа, че е създадена единствено с целта да бъде в управлението и да има достъп да държавната пара, без оглед интересите на народа. Пореден пирон в ковчега на \"обединените\" разединени патриоти заби Валери Симеонов срещу колегата си Красимир Каракачанов по повод искания от агент Иван референдум за Истанбулската конвенция. Тоалетният министър нападна вицето, че има задни цели и иска референдумът да съвпадне с евроизборите и така да пробута човека си Ангел Джамбазки, както и Волен Сидеров за местата в европарламента. Че и на всичкото отгоре да си направи реклама на гърба на бедния българин, като използва 20-30 милиона народна пара, зада си направи реклама. Симеонов директно нападна корпулентния пишман воевода: \"Вие не пускате една част, в която моят съратник казва, че не знае дали аз съм за или против референдума или срещу Истанбулската конвенция, но аз вече съм изложил позицията си и писмено, и устно. Но нищо, нека се вдига шум. Друг е въпросът доколко конвенцията съдържа тези понятия, а тя не ги съдържа. В парламента категорично ще бъда против.   направо издуха собствената си кочинка вицепремиерът. И буквално съсипа Каракачанов с откровението: \"Знаете ли каква е далечната цел на партиите, които предлагат референдум? За евроизборите да вкарат този референдум и да се получи кумулативен ефект.\" Повече от ясно е, че коалиционните партньори не могат да се дишат, нито пък имат каквито и да било цели, свързани с добруването на народа, а точно обратното.  ", "date": "2018.02.08", "title": "ВОЙНАТА СИМЕОНОВ-КАРАКАЧАНОВ В НОВА ФАЗА: Подли опити за подмяна на евроизборите..."}
{"url": "http://www.bnews.bg/article/236629-plashtaneto_na_danatsi_onlayn_e_bez_taksi", "text": "Вече можем да плащаме данъци и осигуровки онлайн е без такси, съобщиха от НАП. Безплатните картови плащания може да бъдат извършвани през сайта на НАП и в офисите на Агенцията. Плащанията ще се отразяват веднага в данъчно-осигурителната сметка на клиента, а не за 24 или повече часа, както е при традиционните банкови преводи. С банкови карти ще могат да се плащат и задължения към други институции, събирани от НАП.  От Агенцията напомнят, че  когато се плащат задължения към КАТ, например, или задължения,  които са в процес на принудително изпълнение, погасяването им се отразява след допълнителна обработка и отнема повече време.", "date": "2018.02.08", "title": "Плащането на данъци онлайн е без такси"}
