{"url": "http://www.bnews.bg/article/260851-boyko_borisov_live_vmesto_kampaniya_gledame_realiti_shou", "text": "\n Часът е 8:40 сутринта. Абонираните за страницата на премиера Бойко Борисов във фейсбук получават съобщение: Boyko Borissov is live. Първите кадри от въпросното живо включване показват изкопни дейности, министър-председател не се вижда на хоризонта. Снимащият се вози на задната седалка на автомобил. Изведнъж откъм шофьорското място се чува:  \r\n\r\n \"Виждаш ли как става магистралата: так-так-так-так. Така както го гледаш, август месец ще го свършат. А едно време са стигнали до Правец  (където е резиденцията на Тодор Живков, б.р) и са спрели\". \r\n\r\n Гласът принадлежи на Борисов. Очевидно премиерът е все още верен на маниера още от първия си мандат, който ужасяваше служителите на НСО - сам да управлява автомобила си. Става ясно, че инспектира отсечка от строящото се в момента продължение на автомагистрала \"Хемус\". \r\n\r\n \"В сезона това ще спестява половин час - тази отсечка\", продължава да разяснява на събеседниците си - мъж и жена (зам.-министърът в регионалното министерство Николай Нанков и (вероято) шефката на пресцентъра Севделина Арнаудова) Борисов, докато шофира по бъдещия аутобан, по който видимо в момента се работи. \r\n\r\n \"Път през скала. Пък после като отидем в студиата викат \"стига сме говорили за магистрали, дай да си говориме за фугата на \"Граф Игнатиев\", иронизира премиерът. \r\n\r\n \"Инспекцията\" е в участъка между Боаза и пътя Велико Търново-Русе. Возенето се превръща в своеобразно интервю с въпроси от типа на \"Кога ще стане готово?\", \"Откъде ще се минава\". На мероприятието са посветени общо шест (до ранния следобед) живи включвания. \r\n\r\n Част от тях са съвсем в риалити стил - от автомобила, в който пътуват премиерът, Николай Нанков, финансовият министър Владислав Горанов и вицепримерът Томислав Дончев. Докато колата се движи, се виждат гледки от строежа, работници, кипи (или не кипи) усилен труд, а членовете на кабинета разясняват какво е свършено и какво предстои, като премиерът задава насочващи въпроси и коментари.  \r\n\r\n Там, където спира, за да огледа пешеходно как върви магистралата, Борисов е посрещан от \"спонтанни\" агитки, в която немалка част от хората \"спонтанно\" носят тениски с премиерския лик. А на скандиранията \"Бойко, Бойко...\", широко усмихнат премиерът казва: \"Браво...Тихо, ей...не се занимавайте с партийни работи\".  \r\n\r\n Разговорът с журналисти също тече гладко. \r\n\r\n Ето така. \r\n\r\n Въпрос: Идват избори, г-н премиер. И след тях какво... \r\n\r\n Отговор от Борисов: Идва и Нова година, Коледа... И с тях коледни надбавки... \r\n\r\n А след това обяснява как се мисли за 10% увеличение на заплатите. А външният дълг е намалял на 20% - 2 млрд. и 400 млн. \"външен дълг върнахме\". \r\n\r\n Има и \"човешки елемент\" - появява се учителка на Горанов от Плевен, която благодари за парите за училището. А Борисов веднага разширява - колко са дали за образование въобще. \r\n\r\n В края на миналия месец Борисов инспектира отсечката Ябланица-Боаза. И даде заявка: \"Аз съм убеден, че с построяването на \"Хемус\" БВП на страната ще се вдигне с поне 10- 20%. За това мога да се обзаложа\". \r\n\r\n Преди седмица ЦИК излезе с решение на жалба на БСП, че не открива предизборна агитация в активността на Борисов. Той действал като премиер.  \r\n\r\n \r\n\r\n   \r\n \n\t\t\t\t\t\t", "date": "2019.05.17", "title": "Бойко Борисов live - вместо кампания гледаме реалити шоу"}
{"url": "http://www.bnews.bg/article/260845-tramp_otlaga_nakazatelnite_mita_za_avtomobili_s_6_mesetsa", "text": "\n Президентът на САЩ Доналд Тръмп съобщи, че ще отложи с шест месеца решение за налагане на увеличени мита върху внасяните автомобили, докато САЩ провеждат преговори с ключови търговски партньори, предаде БГНЕС. \r\n\r\n \"В рамките на 180 дни търговският представител ще ме информира за резултата от преговорите\", заявява Тръмп в прокламация, разпространена от Белия дом. \r\n\r\n  До събота американският президент трябваше да обяви дали да приложи 25% наказателни мита за автомобили - възможност, която притеснява Европейския съюз и Япония по-специално, както и Мексико и Канада. \r\n\r\n Макар и да забавя значителната ескалация на многостранните търговски войни, решението оставя висящата заплаха от мита - ход, който със сигурност ще дразни основните търговски партньори. Те вече са разгневени от налагането на наказателни мита от Америка върху вноса на стомана и алуминий. ЕС, Канада и Мексико вече отговориха огледално на действията на Вашингтон, обмитявайки съответно американския износ като мотоциклети, портокалов сок, уиски и джинси. \r\n\r\n Преговорите, които се очаква да разрешат безизходното положение с ЕС, сега ще се водят на фона на заплахата от Тръмп за мита за колите. В прокламацията си в петък Тръмп определи автомобилния сектор в САЩ като изправен пред спад поради нелоялна чуждестранна конкуренция. Доклад на министъра на търговията Уилбър Рос заключи, че намаляващият дял на американския автомобилен пазар застрашава неговите изследвания, разработки и производство. Всички \"жизненоважни за националната сигурност\". \r\n \n\t\t\t\t\t\t", "date": "2019.05.17", "title": "Тръмп отлага наказателните мита за автомобили с 6 месеца"}
{"url": "http://www.bnews.bg/article/260847-dva_novi_sluchaya_na_zarazeni_s_chuma_divi_svine", "text": "\n Продължава стриктното изпълнение на мерките за недопускане на разпространението на африканска чума по свинете в Русенска област. Това заяви заместник-областният управител Свилен Иванов, цитиран от БГНЕС. Засега е констатирана заболяемост само по дивите свине в съседни на Русе области. \r\n\r\n В окръг Гюргево мерките дават резултат и положението там е овладяно, като опасността е от Калугерене към Кълъраш, където са открити два нови случая на заразени диви свине. Важно е ловците да спазват всички предпазни мерки, след като са ходили на лов, за да не се допусне разпространение на болестта по домашните прасета. В противен случай при откриването на болно прасе от личното стопанство или фермите влиза в сила Европейски регламент. \r\n\r\n „Трябва на всяка цена да не се допуска разпространението на болестта в стопанските обекти, защото това би имало огромен негативен ефект върху регионалната икономика”, каза още Свилен Иванов. \r\n\r\n В световен мащаб, най-сериозно е разпространението на чумата по свинете в Китай, където са умъртвени милиони животни.  \r\n \n\t\t\t\t\t\t", "date": "2019.05.17", "title": "Два нови случая на заразени с чума диви свине"}
{"url": "http://www.bnews.bg/article/260850-borisov_yadosan_na_radev_che_privikva_magistratite_za_sledvashtiya_glaven_prokuror", "text": "\n Докато инспектираше как върви изграждането на магистрала \"Хемус\", премиерът Бойко Борисов успя да намери време и да разкритикува срещите на президента Румен Радев с висши магистрати, мотивирани с предстоящия избор на нов главен  \r\n\r\n \"Не одобрявам това, че някои от властите се опитват да се бъркат в независимата съдебна система. Нали затова се борихме - за независима съдебна власт. Съдиите си избират съдии, прокурорите - прокурори... Не е работа на никой от изпълнителната власт да следи избора на главен прокурор. Има си начини, по които да се избира. Но така са решили, така правят\", каза Борисов. \r\n\r\n \"Аз не викам магистратите един по един при мен\", продължи той. \r\n\r\n Разговорите на \"Дондуков\" 2 започнаха от началото на тази седмица. Досега държавният глава проведе срещи с главния прокурор Сотир Цацаров, както и с председателите на Върховния касационен съд и на Върховния административен съд Лозан Панов и Георги Чолаков, както и с шефката на инспектората на ВСС Теодора Точкова. Радев имаше среща и с правосъдния министър Данаил Кирилов. \r\n\r\n В четвъртък и председателят на ВАС Чолаков беше поредният, който заговори за \"временно отстраняване\" на един от тримата големи в съдебната система. \r\n\r\n Разговорите, които президентът проведе, са част от консултациите, които Радев обяви, че започва. Основната тема е обсъждането и изготвянето на критерии за избора на нов главен прокурор. \r\n\r\n След като Борисов изрази недоволството си от активността на държавния глава, продължи разсъжденията си по темата за избора на главен прокурор: \"Имал Висш съдебен съвет. Накрая президентската институция може да одобри или не...\". \r\n\r\n \"Тогава влиза в сила нейната роля\", каза премиерът. И продължи: \"Има много време\"(Процедурата на избор на главен прокурор може да стартира най-рано на 10 юли и нй-късно на 10 септември - бел. ред). \r\n\r\n На любезен въпрос \"какъв е смисълът на срещите между президент и представителите на съдебната система\" Борисов прехвърли топката към Радев: \r\n\r\n \"Питайте него. Аз отговарям за тази ливада след две години да има заводи\", каза той. \r\n\r\n След което продължи за инвестиции, \"хиляди работни места\", \"сега в Шумен отивам на поредния завод\" - \"истинска икономика\".  \r\n\r\n Мисълта на премиера продължи с размисли за Хаинбоаз - за онези, които навремето с безплатния труд на хората са го построили, не са правели само лоши работи, това го ползваме и ние. \r\n\r\n В изброяването на успехите на правителството Борисов обяви, че за следващата година е предвидено увеличение на заплатите с 10%, но не уточни дали това се отнася за всички държавни институции. Освен това имало предвидени коледни надбавки за пенсионерите. \r\n\r\n \"Тези, които ви обещават повече, реално ви лъжат, защото няма как. Не може да похарчим повече, отколкото изкарваме. Външният дълг е намалял с 20%. Миналата година върнахме 2,4 млрд. външен дълг\", разясни премиерът. \r\n\r\n А за магистралата обеща, че \"догодина ще почнем да строим между Търново и Търговище\". Както и че \"Търговище ще има море\". \r\n\r\n От думите на Борисов стана ясно и че с изграждането на \"Хемус\" \"БВП ще се вдигне минимум с 10% и това е минимумът като начало\". \r\n\r\n По повод това, че главният прокурор ще изисква наличната в ДАНС информация, включително и от финансовото разузнаване, за банкови сметки, участие в офшорни компании, недвижими имоти извън страната и други инвестиции от лица, заемащи висши публични длъжности и недекларирани по съответния ред, не е нещо ново. \r\n\r\n \"Главният прокурор огласи това, което се прави от много време\", коментира той кратко. \r\n \n\t\t\t\t\t\t", "date": "2019.05.17", "title": "Борисов ядосан на Радев, че привиква магистратите за следващия главен прокурор"}
{"url": "http://www.bnews.bg/article/260849-alpinistat_ivan_tomov_e_zaginal_v_himalaite_obnovena", "text": "\n Алпинистът Иван Томов е загинал в Хималаите, съобщиха от фирмата-организатор на експедицията. \r\n\r\n Вчера 35-годишният русенец стана третият българин, изкачил осемхилядника връх Лхотце и вторият, сторил това без допълнителен кислород, предава БНР. Преди дни ураганни ветрове унищожиха палатката на Томов и се наложи той да продължи с екипировка назаем. Пред БНР той разказа, че не е успял да се излекува от кашлица, но ще рискува и ще направи опит. \r\n\r\n По време на спускането започнал да получава затруднения с дишането и в 4-ти лагер му е бил даден кислород и дексаметазон. Там прекарал нощта. Въпреки че е успял да слезе още малко, той умира малко под 4-ти лагер.  \r\n\r\n От фирмата организатор Чатурс Трекс & Експедишънс са изпратили шерпа от Лагер 3 към Лагер 4, които да посрещне Иван и рускинята Настя Рунова. Иван се е чувствал добре вечерта, но на сутринта е развил мозъчен оток. Въпреки кислорода и поставения му дексаметазон, русенецът е починал на слизане, пишат специализираният сайт за алпинизъм Summitsweb.com.  \r\n\r\n Преди това Томов успява да пребори \"Broad Peak\" и \"Manaslu\" без кислород през 2014 и 2017 г ., а през 2013 той е бил в лагер 2 на Нанга Парбат, когато терористичната атака удря Базовия лагер. \r\n \n\t\t\t\t\t\t", "date": "2019.05.17", "title": "Алпинистът Иван Томов е загинал в Хималаите (Обновена)"}
{"url": "http://www.bnews.bg/article/260852-barekov_nikoy_ne_e_osvirkval_prezidenta_radev_na_macha_botev_lokomotiv_tova_sa_gnusni_lazhi", "text": "\n Днес във Фейсбук попаднахме на коментар на бившия евродепутат Николай Бареков по повод инситуации за клувути срущу президента Радев на мача за купата на българия. Вижте какво написа той в личният си профил в социалната мрежа.  \r\n\r\n * публикуваме без редакторска намеса  \r\n\r\n Бях на финала за Купата с големия ми син и мнозина приятели с децата си. Бяхме седнали и правостоящи точно под ложата на централната трибуна и се насладихме на великата жълто-черна агитка, която направи истинското шоу за разлика от жалкото ни представяне на терена. Пиша обаче това, за да опровергая гнусните лъжи, че е имало някакви освирквания срещу присъствието на президента Радев на мача. \r\n\r\n Държавният глава беше на ложата точно над нас и на почивката, когато поздрави публиката, беше акламиран с ръкопляскания от всички присъствали наоколо, включвам в тч мен, сина ми и приятелите ми. Господин Радев не натрапи с нищо присъствието си. Това е самата истина от очевидец. Писна ми от лъжи и фейове. \r\n\r\n \r\n\r\n   \r\n \n\t\t\t\t\t\t", "date": "2019.05.17", "title": "БАРЕКОВ: Никой не е освирквал президента Радев на мача Ботев- Локомотив ! Това са гнусни лъжи!"}
{"url": "http://www.bnews.bg/article/260843-padnali_darveta_zaleti_nivi_i_spryana_zhp_liniya", "text": "\n Сериозни са щети след градушката в района на Свищов и Нова Загора. \r\n\r\n Градушката в новозагорско е унищожила над 25 000 декара посеви в региона. В село Морава стихията е съборила дървета, разрушила е покриви, наводнила е стопански постройки и дворове. \r\n\r\n Силна мобилизация има в свищовското село Морава след урагана и градушката снощи.  \r\n\r\n Само за 15 минути стихията е съборила дървета, разрушила е покриви, наводнила е стопански постройки и дворове. Пороят затвори и жп линията Левски - Свищов заради подкопан релсов път. \r\n\r\n 15 са пострадалите къщи. Изпочупени са керемиди, комини. Щетите основно са от паднали дървета, които вятърът е счупил или направо е изкоренил. Унищожени са посевите, а дъждът буквално се е стичал като река по главния път заради затлачени канавки. \r\n\r\n Улиците са покрити с наноси. Три пожарни екипа и доброволчески отряд от съседното Овча могила се борят с пораженията. \r\n\r\n В безизходица са и земеделците, които още не могат да влязат в подгизналите ниви. \r\n\r\n Загубите на стопаните са за стотици хиляди левове, описването на щетите вече започна. \r\n\r\n Стихията остави след себе си хиляди декари наводнена земя, превърната в пустош. В селата край Нова Загора не помнят такава градушка. \r\n\r\n Нива с ечемик в землището на село Стоил войвода е под вода. Месец преди жътвата загубите на собственика са 100%. \r\n\r\n Красимир Груев е арендатор в едно най-пострадалите села Стоил войвода.Над 40 семейства тук се издържат със земеделие. \r\n\r\n \"Това поле нищо не можеш  да чакаш от него, това поле трябва да го кося, да минат поне десет дни и да сея някаква култура, но дали ще стане никой не може да ти каже\", обяснява Красимир Груев. \r\n\r\n Два екипа от областната дирекция \"Земеделие\"започнаха оглед на щетите от бедствието. \r\n\r\n Тодор Братанов, директор на Областна дирекция \"Земеделие\" – Сливен , обясни, че комисията ще направи обследване. \r\n\r\n Все още не е ясно кога и с колко ще бъдат обезщетени собствениците . \r\n\r\n \"Уверението на министерството на земеделието е в максимално кратък срок след обобщаване на данните\", посочи още Тодор Братанов. \r\n\r\n Градушката унищожи продукцията на стотици дребни производители, които за засели  градините и дворовете си. \r\n \n\t\t\t\t\t\t", "date": "2019.05.17", "title": "Паднали дървета, залети ниви и спряна жп линия"}
{"url": "http://www.bnews.bg/article/260836-putin_obyavi_glavnoto_rusko_orazhie_na_xxi_vek", "text": "\n\r\nЛазерното оръжие ще определя бойния потенциал на руската армия за целия XXI век. Това обяви президентът на Русия Владимир Путин на съвещание по военни въпроси, съобщават руските медии. \r\n\r\n\"Навременното изпълнение на проекти за разработване на лазерни оръжия е изключително важно\", изтъкнал руският държавен глава. \r\n\r\nПутин също така предложил да се разгледа възможността за провеждане на практически изпитания на лазерния комплекс \"Пересвет\" и свръхзвуковия авиационно-ракетен комплекс \"Кинжал\". \r\n\r\nТази седмица руският държавен ръководител проведе серия от съвещания по военни въпроси и направи редица посещения в предприятия от военната промишленост. По-конкретно той е посети Казанския авиационен завод, където е инспектирал модернизираните самолети Ту-95, Ту-160 и Ту-22, както и хеликоптера Ми-38Т и отделно - самолет Ту-214. Освен това Путин посети Ахтубинск в Астраханска област, където неговият самолет е бил ескортиран от шест изтребителя от пето поколение Су-57. \r\n\r\nСлед посещението в Ахтубинск Путин обяви планове за закупуване на 76 изтребителя Су-57 вместо на 16 бройки без да се увеличава цената. Кремъл обясни, че при осигуряване на финансиране за закупуването на тази техника са \"възможни и допустими\" вътрешни преразпределения на средствата в рамките на вече одобрения бюджет на руското военно министерство. \n\t\t\t\t\t\t", "date": "2019.05.17", "title": "\r\nПутин обяви главното руско оръжие на XXI век"}
{"url": "http://www.bnews.bg/article/260834-14_dushi_poluchiha_dozhivotni_prisadi_za_terorizam_v_turtsiya", "text": "\n 14 души получиха доживотни присъди, след като бяха признати за виновни в планирането на атака край стадион в Истанбул, довела до смъртта на 47 души, предаде БГНЕС. \r\n\r\n Нападението беше извършено с кола бомба, която се удари в полицейски микробус, а атентатор камикадзе се взриви след футболен мач на един от най-големите футболни клубове в Истанбул – „Бешикташ“. \r\n\r\n Соколите за свобода на Кюрдистан (ТАК), радикална кюрдска група, свързана с незаконната Кюрдска работническа партия (ПКК), поеха отговорност за атентата. \r\n\r\n Съд в Силиври в покрайнините на Истанбул осъди четирима обвиняеми на доживотни присъди по обвинения в \"планирано убийство и взривяване на бомби\" и 10 други по обвинения в \"подпомагане за убийство\". Тежките доживотни присъди се изтърпяват при по-тежки условия в затворите. \r\n\r\n Четирима други обвиняеми получиха присъди по 15 години затвор за \"членство в терористична организация\". \r\n\r\n Турция преживя вълна от нападения през 2016 г. от кюрдски сепаратисти след срив в мирните преговори с правителството. \r\n \n\t\t\t\t\t\t", "date": "2019.05.17", "title": "14 души получиха доживотни присъди за тероризъм в Турция"}
{"url": "http://www.bnews.bg/article/260848-alegri_i_yuventus_se_razdelyat", "text": "\n Старши треньорът Масимилиано Алегри си тръгва от Ювентус след края на сезона, обявиха официално от клуба. Утре наставникът и президентът Андреа Аниели ще дадат съвместна пресконференция, на която ще разкрият подробности. През последните седмици имаше множество информации за разминавания между наставника и ръководството, а насрочената му среща с боса постоянно се отлагаше.  \r\n\r\n Само преди седмица Алегри заяви, че иска да остане и даже е готов да изгради “нов Ювентус”. \r\nНачело на торинския гранд специалистът спечели пет поредни титли в Серия \"А\", четири купи на страната и две суперкупи. Юве обаче така и не успя да завоюва трофея в Шампионската лига, като през този период на два пъти стигна финала, но загуби и в двата случая. \r\n \n\t\t\t\t\t\t", "date": "2019.05.17", "title": "Алегри и Ювентус се разделят"}
{"url": "http://www.bnews.bg/article/260833-obvinyaem_za_ubiystvoto_na_saprugata_si_poluchi_11_godini_zatvor", "text": "\n Окръжният съд в Кюстендил постанови 11 години затвор при строг режим за 64-годишния Ненчо Найденов за убийство на съпругата му, извършено с особена жестокост и при нарушаване на заповед за защита от домашно насилие. \r\n\r\n Отношенията между обвиняемият и 61-годишната му съпруга Лидия Найденова се влошили, след като той заминал за САЩ и получил информация от една от дъщерите си, че майка й нецелесъобразно изразходва получаваните от него пари. \r\n\r\n След завръщането му в България между двамата съпрузи непрекъснато възниквали конфликти, а мъжът  често проявявал агресия и многократно стигал до физическа саморазправа със съпругата си. Жената сезирала Софийския районен съд и с искова молба по реда на Закона за защита от домашното насилие, й била издадена заповед за незабавна защита, с която на съпруга й се забранявало да я доближава на разстояние от 200 метра. \r\n\r\n Три дни по-късно, през март 2018 година, двамата се срещнали в село Косово, община Трекляно и между тях отново възникнал скандал,завършил с убийство. Обвиняемият използвал пластмасова тръба и вила. \r\n\r\n Найденов бил задържан на място, след като по-рано съпругата му успяла да подаде сигнал на спешния телефон 112. \r\n\r\n Когато дошлите служите на полицията го попитали за съпругата му, мъжът видимо спокоен отговорил, че я е убил преди 40 минути. \r\n \n\t\t\t\t\t\t", "date": "2019.05.17", "title": "Обвиняем за убийството на съпругата си получи 11 години затвор"}
{"url": "http://www.bnews.bg/article/260839-zapechataha_tsisterna_s_8_tona_nelegalno_gorivo_v_devin", "text": "\n Данъчните и полицията откриха 8 тона нелегално гориво. \r\n\r\n Вчера при проверка на ведомствена бензиностанция, собственост на частна фирма в Девин, служителите установили цистерна с близо 8 тона дизел с неизяснен произход. Цистерната нямала уреди за измерване на количеството. \r\n\r\n Все още се изясняват стойността на акциза и дължимият данък. \r\n\r\n Цистерната е запечатана, а за случая е уведомен Междуведомствения координационен център за противодействие на контрабандата и контрол на движението на рискови стоки и товари при ГДБОП и агенция митници за вземане на отношение по компетентност. \r\n\r\n По случая се извършва проверка. \r\n \n\t\t\t\t\t\t", "date": "2019.05.17", "title": "Запечатаха цистерна с 8 тона нелегално гориво в Девин"}
{"url": "http://www.bnews.bg/article/260837-verizhna_katastrofa_blokira_dvizhenieto_mezhdu_simitli_i_kulata", "text": "\n Километрично задръстване в Кресненското дефиле. Катастрофа блокира движението между Симитли и Кулата. Ударили са се леки коли и микробус. \r\n\r\n Няма пострадали хора. Една жена се е оплакала от болки в гърдите. Най-вероятно става въпрос за неспазване на дистанция и несъобразена скорост. \r\n\r\n Движението вече е отворено. Трафикът е натоварен. \r\n\r\n Очаквайте подробности!  \r\n \n\t\t\t\t\t\t", "date": "2019.05.17", "title": "Верижна катастрофа блокира движението между Симитли и Кулата"}
{"url": "http://www.bnews.bg/article/260844-po_dve_balgarki_vav_finalite_na_topka_i_obrach_na_evropeyskoto", "text": "\n По две българки ще участват във финалите на топка и обръч на европейското първенство по художествена гимнастика в Баку, Азербайджан в неделя (19 май). Това стана ясно, след като трите ни представителки в индивидуалната надпревара изиграха първите си съчетания. \r\n\r\n Боряна Калейн ще играе още веднъж с топка (22,100) и обръч (21,650) в неделя (19 май), след като днес се представи на високо ниво. \r\n\r\n Невяна Владинова ще се представи отново с обръч, а като днес получи оценка 20,400, която ѝ осигури 7-мо място на този уред. \r\n\r\n Катрин Тасева пък впечатли със съчетанието си с топка, получи оценка от 21,600 и е на финал на този уред. \r\n\r\n Вчера (16 май) националния ансамбъл (девойки) остана на 10-то място в класирането с 5 обръча. \r\n\r\n Отборното класиране ще бъде ясно утре (18 май), след като ансамблите представят съчетанията си с ленти, а индивидуалните гимнастички - останалите си композиции (с лента и бухалки). \r\n\r\n В състава на всеки отбор влиза по един ансамбъл и 3 индивидуални гимнастички. Те играят 10 съчетания. При формирането на класирането се взимат предвид двете оценки на ансамбъла и 6-те най-високи на индивидуалните гимнастички.  \r\n \n\t\t\t\t\t\t", "date": "2019.05.17", "title": "По две българки във финалите на топка и обръч на европейското"}
{"url": "http://www.bnews.bg/article/260841-shok_papi_hans_vze_drastichno_reshenie_za_zhivota_si", "text": "\n Преди броени дни Папи Ханс загуби баща си след битка с рака. Въпреки това той се появи на сцената на \"Като две капки вода\", където е един от участниците, за да си изпълни професионалния ангажимент, пише \"Хотнюз\", цитиран от show.blitz.bg. \r\n\r\n Драмата в личния му свят обаче, го подтикна да вземе драстично решение, от което всичките му почитатели настръхнаха. \r\n  \r\n \n\t\t\t\t\t\t", "date": "2019.05.17", "title": "Шок! Папи Ханс взе драстично решение за живота си"}
{"url": "http://www.bnews.bg/article/260840-ivan_geshev_e_svarzan_s_osnovniya_svidetel_po_deloto_sreshtu_ivancheva", "text": "\n Зам.-главният прокурор Иван Гешев е свързан със строителния предприемач Александър Ваклин - основния свидетел по делото срещу бившата кметица на „Младост“ Десислава Иванчева. Това съобщи близкият до Цветан Василев сайт „Фрогнюз“, а информацията беше потвърдена от „Капитал“. \r\n\r\n От публикацията става ясно, че жената до Гешев - Детелина Ханчева, е свързана с Марио Кърковски, който пък от своя страна има общи фирми с Ваклин. Пред „Капитал“ Ваклин казва, че реалното му сътрудничество с Кърковски приключва през 2009 г., а след това остава само на хартия. Проверка обаче показва, че съвместното им дружество за продажба на недвижими имоти \"София Централ Б\" продължава да извършва дейност до април 2018 г. До тогава те са и съакционери в дружеството \"МС Консулт 2004\", което е отчело дейност за 2017 г. \r\n\r\n Ханчева пък държи 25% от собствеността в учредената през 2013 г. фирма ОТЕА ООД. Такъв дял има и дружеството \"М Консулт 95\" ЕООД с управител Кърковски. От 2014 до 2017 г. Детелина Ханчева придобива няколко имота от друга фирма - \"МС Консулт 2010\", чийто управител е отново Марио Кърковски. \r\nНяма обаче публична информация, че Гешев има връзка с Ханчева, изтъква „Капитал“. В декларацията си пред Сметната палата той е отбелязал, че живее с някого на семейни начала, но не иска тази информация да се публикува. До 12 април т.г. фирмата на Детелина Ханчева \"Дейна Ди Консулт\" е била регистрирана на адрес във Волуяк, на който адрес през 2016 г. е въведен в експлоатация строеж с възложител Иван Гешев. \r\nПред \"Дневник\" Гешев отказа да коментира \"лични въпроси\" и нито потвърждава, нито отрича твърденията в публикацията. \r\n\r\n Иван Гешев присъстваше на акцията срещу Иванчева и заместничката й Биляна Петрова. Той е и сред най-активните преставители на прокуратурата пред медиите във връзка с това дело. Негови резолюции има по множество документи от разследването, включително и по молби от Иванчева. Връзката с основния свитедетел по делото може да постави под съмнение обективността на институциите. \r\n\r\n В мотивите към 20-годишната присъда на бившата районна кметица съдът приема, че има провокация към подкуп от страна на строителния предприемач Александър Ваклин. Според Наказателния кодекс (НК) провокирането на пpeдлaгaнe, дaвaнe или пoлyчaвaнe нa пoдĸyп c цeл дa нaвpeди нa oнзи, ĸoйтo дaдe или пpиeмe пoдĸyпa се наказва с лешаване от свобода. Ваклин обаче е подбуждал към искане на подкуп, а такава хипотеза липсва в закона. \r\n\r\n В мотивите на съдия Иво Хинов е записано, че провокацията постфактум е пасивна и така не е повлияла на cпpaвeдливocттa нa пpoцeca и нa пpиcъдитe, а действията му може да се приемат като такива на oтopизиpaн oт дъpжaвaтa aгeнт пoд пpиĸpитиe, макар че законът не предвижда това за частни лица. \r\n\r\n Източник:  \r\n \n\t\t\t\t\t\t", "date": "2019.05.17", "title": "Иван Гешев е свързан с основния свидетел по делото срещу Иванчева"}
{"url": "http://www.bnews.bg/article/260846-babh_preduprezhdava_za_opasna_kurkuma_s_olovo", "text": "\n За куркума с високо съдържание на олово предупреждава Българската агенция по безопасност на храните. \r\n\r\n Вече са предприети необходимите действия за изтегляне на опасните количества от пазара. \r\n\r\n Продуктът, който е с произход Индия, е разпространен от фирма \"Булгар лук\" ООД до следните получатели: \r\n\r\n \"А И К 2000 ООД\", \"БГ ПАРТНЕРС\", \"БИОСЕТ ООД\", \"БОТАНИКЪЛ ЕУ ООД\", \"ВЕСЕЛИНА ТРЕЙД - ЕООД\", \"ВИТАЛ ООД\", \"ДЕМИ - EЛЕНА АНДРЕЕВА 61 ООД\", \"ДЕНИТО ООД\", \"ДИОПТРА ЕООД\", \"ДРОГА БГ ЕООД\", \"ЕЛЕЙА ЕООД\",\"ИДЕАЛ ПРОДУКТ ООД\", \"КИС 2000 ЕООД\", \"ЛИБОР КОМЕРС ООД\", \"НАЙС-ОРИНДЖ ЕООД\", \"ПВН ИНГРИДИЕНТС ООД\", \"ПРИМА ФУУД АД\", \"ТАЛАР ФУУДС ЕООД\", \"ХЕБЪР ЕАД\", \"ХЪРС КОМЕРС ЕОО\". \r\n\r\n Фирма \"Биосет\" ООД е опаковала продукта в потребителски опаковки от 10 г, 200 г, 500 г и 1000 г с партиден номер L 1048. \r\n\r\n По тази причина от Агенцията по храните предупреждават потребителите, закупили такива продукти, да не ги консумират, а по възможност да ги върнат на търговеца. \r\n \n\t\t\t\t\t\t", "date": "2019.05.17", "title": "БАБХ предупреждава за опасна куркума с олово"}
{"url": "http://www.bnews.bg/article/260831-zhestoko_ubiystvo_v_sofiya_otkriha_tyaloto_na_mlado_momiche_obvarzano_s_vazheta_i_zahvarleno_v_stolichen_kvartal", "text": "\n Млада наркоманка е убита по особено жесток начин в столицата. Тялото й бе намерено обвързано с въжета и изхвърлено в столичния квартал \"Орландовци\". Ужасяващата гледка изплаши десетки граждани, за минути района на престъплението бе обградено от ченгета. \r\n\r\n Убитата е родена през 1989 г. Тя е умъртвена и изхвърлена на улица \"Сините камъни\", близо до Владайска река. \r\n\r\n На зловещата находка се натъкнали хора от квартала много рано призори. Жената също е адресно регистрирана в \"Орландовци\". Почти сигурно е, че е убита, макар при първоначалния оглед да не са открити външни следи. \r\n\r\n Жертвата е хероинозависима, криминално проявена. По случая работят експерти от полицията в София. \r\n\r\n Източник: Lupa.bg \r\n \n\t\t\t\t\t\t", "date": "2019.05.17", "title": "ЖЕСТОКО УБИЙСТВО В СОФИЯ! Откриха тялото на младо момиче обвързано с въжета и захвърлено в столичен квартал"}
{"url": "http://www.bnews.bg/article/260835-sabaryat_nezakonni_postroyki_v_karlovsko_selo", "text": "\n\r\n51 акта са връчени на собствениците на незаконни постройки в карловското село Кърнаре, информира БНР. \r\n\r\nТе могат да се обжалват в 7-дневен срок, след това ще бъдат връчени предписания за събаряне на незаконните къщи. \r\n\r\nПо думите на зам.- кметът по строителство на община Карлово Данка Зидарова-Люртова, в едномесечен срок собствениците трябва доброволно да ги премахнат, в противен случай общината ще ги събори със собствени средства. \r\n\r\nТя допълни, че мащабна акция по описване на незаконни постройки тече не само в Кърнаре, а и във всички 26 селища, където има ромски семейства. \r\n\r\n\"Целта е общината да се справи докрай с незаконното строителство\", коментира зам.-кметът. \r\n\r\nВъпреки предприетите мерки, в Кърнаре готвят протест. Хората недоволстват не само срещу незаконните къщи, но и настояват за засилено полицейско присъствие в селото и за разкриването на полицейски участък в Розино. \n\t\t\t\t\t\t", "date": "2019.05.17", "title": "Събарят незаконни постройки в карловско село"}
{"url": "http://www.bnews.bg/article/260824-tsenko_chokov_pod_domashen_arest_stradal_ot_5_bolesti_diabet_polinevropatiya_ostra_yazva_diskova_bolest_i_urologichno_zabolyavane", "text": "\n Бившият кмет на Галиче Ценко Чоков беше пуснат под домашен арест. Мярката му важи, докато трае делото срещу него в Специализирания наказателен съд. \r\n\r\n Сред мотивите за решението е здравословното състояние на Чоков. Оказва се, че той страда от 5 заболявания – диабет, полиневропатия, остра язва, дискова болест и урологично заболяване. Освен това наскоро претърпял операция. \r\n\r\n Чоков беше под домашен арест до средата на декември, когато Апелативният специализиран наказателен съд го върна зад рашетките. Причина за решението на магистратите стана това, че той нарушил своята мярка „домашен арест“, като е поискал разрешение да отиде на зъболекар, а в същото време бил в заведение в столичния квартал „Драгалевци“. За това се разбра от снимка как той похапва, която беше разпространена в медиите. \r\n\r\n Тогава Чоков обясни, че след зъболекаря му паднала кръвната захар и седнал за малко в ресторанта, за да сложи нещо в уста. Съдиите обаче не приеха това обяснения, въпреки че тогава той дойде в съда, подпирайки се на патерици. \r\n\r\n   \r\n \n\t\t\t\t\t\t", "date": "2019.05.17", "title": "Ценко Чоков   под домашен арест, страдал от 5 болести - диабет, полиневропатия, остра язва, дискова болест и урологично заболяване\r\n"}
{"url": "http://www.bnews.bg/article/260838-prishtina_osazhda_v_rezolyutsiya_srabskiya_genotsid_v_kosovo", "text": "\n Kосовският парламент прие снощи резолюция , с която осъжда „геноцида, извършен от Сърбия\" в Косово. Документът е приет, за да се отбележи 20-та годишнина от „престъпленията в Косово, когато милиони албанци са били изгонени и около 12 000 цивилни, предимно от албански произход са били убити”, заяви представителят на парламента Билал Шарифи. Резолюцията, наред с други неща, споменава местата, в които сръбските сили са извършили престъпления, допълни той, цитиран от изданието „Коха Диторе”. \r\n\r\n „Сръбските сили са извършили над 100 масови убийства в Косово през 1999 г. На някои места те са изгаряли хората живи като, например, в Брезник, Митровица, Подуево, Джаковица… По време на войната в Косово през 1998-1999 г. е извършено сексуално насилие срещу 20 000 души”, подчертава Шарифи. \r\n\r\n Резолюцията предизвика остра реакция от страна на Сърбия. В действията на косовският парламент Белград заподозря провокация. \r\n\r\n „Струва ми се, че отделни народи на Балканите не разбират и не могат да намерят пътя си към бъдещето. Единственият път, който виждат, е омразата към сръбския народ\", каза Вучич за сръбската телевизия РТС. Той изрази възмущение, че Европа и светът не са реагирали нито когато Косово формира армия противно на конституцията си, нито когато отказа да формира Съюз на сръбските общини, нито когато въведе 100-процентови мита за сръбски стоки. \r\n\r\n „Това е само още една крачка към прекратяване на диалога със Сърбия”, заяви днес и сръбският премиер Ана Бърнабич, цитирана от Танюг. \r\n\r\n Сърбия във всички случаи трябва да реагира, но нейната реакция ще бъде сериозна и сдържана и няма да води до загуба на имиджа ѝ на сериозна държава в международната общност, заяви Вучич. \r\n \n\t\t\t\t\t\t", "date": "2019.05.17", "title": "Прищина осъжда в резолюция „сръбския геноцид в Косово”"}
{"url": "http://www.bnews.bg/article/260826-pop_prosi_pari_izgonili_go_ot_tsarkvata", "text": "\n Поп моли шофьори за някой лев, за да преживява. Отчето ги спира на пътя и така си изкарва прехраната, пише fakti.bg \r\n\r\n Той се представя за свещеник от Плевенско, но от няколко години бил низвергнат от владиката, който му отнел църквата и енориашите. И оттогава бил принуден да ходи по пътищата и да проси милостиня, за да преживява. \r\n\r\n По пътя той се придвижва на стоп. На милостивите шофьори, които решат да го качат, попът първо предлага за продажба шишенца със светена вода за два, три, пет лева, кой колкото даде. А след това, ако номерът не мине, започва да пее молитви и да отправя благопожелания за късмет, здраве и щастие на пътуващите в колата. \r\n \n\t\t\t\t\t\t", "date": "2019.05.17", "title": "Поп проси пари, изгонили го от църквата"}
{"url": "http://www.bnews.bg/article/260842-mayki_na_detsa_s_uvrezhdaniya_prizovavat_da_ne_se_glasuva_za_patriotichni_formatsii", "text": "\n Майки на деца с увреждания нанесоха жесток удар на псевдопатриотите в социалните медии. Те призовават да не се гласува за патриотични формации, като припомнят жестоката обида, която им бе нанесена от вицепремиера Валери Симеонов. \r\n\r\n Майките не са забравили и поведението на ВМРО и в частност на Красимир Каракачанов и Ангел Джамбазки, които обикаляха телевизионните студия, за да защитават Симеонов. \r\n\r\n От погледа на обидените майки не е убягнала и партийката Възраждане на Костадин Костадинов, която днес е финансирана от Цветанов, за да краде гласове от БСП. \r\n\r\n Те коментират и днешните воаяжи на Костадинов при двама министри от управлението, с което потвърждават подозренията си, че Възраждане е проект на ГЕРБ. \r\n  \r\n \n\t\t\t\t\t\t", "date": "2019.05.17", "title": "Майки на деца с увреждания призовават да не се гласува за патриотични формации!"}
{"url": "http://www.bnews.bg/article/260827-92_ot_izbiratelite_v_es_ne_odobryavat_razpadane_na_sayuza", "text": "\n Последното изследване на Европейски съвет за външна политика - ЕСВП разкрива, че седем дни преди изборния ден европейците подкрепят ЕС и се страхуват от негово евентуално разпадане. \r\n\r\n Мнозинството от хората в 11 от 14-те изследвани страни - включително Франция (58%), Германия (50%), Италия (58%), Холандия (52%), Полша (58%), Румъния (58%), Словакия (66%) и Швеция (44%), изпитва страхове, че ЕС може да се разпадне в следващите 20 години. \r\n\r\n Изследването разкрива, че почти 92% от избирателите мислят, че ще загубят, ако ЕС се разпадне. \r\n\r\n Ако това стане, европейците се притесняват, че ще загубят най-вече възможностите си за свободна търговия (38%), пътуване (37%), свободата на избор на местоживеене и работа (35%), съвместната дейност по сигурността и отбраната (28%) и принадлежността към съюз, който може да противостои на супер сили като САЩ и Китай (25%). Само 8% не мислят, че биха изгубили много от евентуалния разпад на ЕС. \r\n\r\n В пет ключови страни членки на ЕС (Франция, Германия, Италия, Полша и Испания) мнозинството от тези, които планират да не упражнят правото си на глас и значителен процент от тези, които планират да гласуват за анти-системни партии, вярват, че войната в ЕС е възможна. \r\n\r\n Например: 46% от подкрепящите Национален Фронт (Франция) и 41% от подкрепящите Алтернатива за Германия поддържат тази гледна точка. \r\n\r\n Противно на стереотипа за младежки оптимизъм, анализът на резултатите показва, че най-високия дял от избирателите, които се страхуват от военен конфликт в ЕС, попадат във възрастовата категория 18-24 и 25-34-годишни, като 46% от младите избиратели във Франция (18-24) са разтревожени за този евентуален сценарий. \r\n\r\n В заключение, авторите виждат изборите следващата седмица като \"разделен екран\". \r\n\r\n Те вярват, че половината от избирателите, които вярват в политическия процес и дебат, могат да бъдат ангажирани чрез традиционните методи и ще бъдат отворени за нормалния политически диалог. \r\n\r\n Те обаче предупреждават, че тези избиратели са намаляващ дял от електората и не бива да бъдат смятани като гаранция за победа на изборите. \r\n\r\n Вместо това те твърдят, че мейнстрийм париите трябва да потърсят нови целеви групи и да покажат на тези избиратели, че разбират политическия пейзаж. \r\n\r\n   \r\n \n\t\t\t\t\t\t", "date": "2019.05.17", "title": "92% от избирателите в ЕС не одобряват разпадане на съюза\r\n"}
{"url": "http://www.bnews.bg/article/260828-prokuraturata_proveryava_signali_za_izboren_turizam", "text": "\n Прокуратурата прави проверка във Врачанско заради съмнения за изборен туризъм преди местните избори наесен, предаде bTV. \r\n\r\n Според сигнал до държавното обвинение със съдействието на кмета на криводолското село Галатин в една къща са регистрирани девет души. \r\n\r\n Въпреки че на адреса от години живеят само двама души, малко преди крайния срок за уседналост, който дава възможност да се гласува наесен, временна регистрация, но без в действителност да живеят в имота, са получили девет души от съседно село. По случая е разпоредена незабавна проверка. \r\n\r\n Стопанинът на къщата обясни, че е подписал документи, без да знае за какво. Жената, която ги донесла, го успокоила, че кметът я праща. \r\n\r\n От началото на годината до изтичане на крайния срок в селото са регистрирани 92 нови временни избиратели. Те обаче живеят в Галатин само на документи. \r\n\r\n Кметът на селото Петър Великов се оправда, че направените от другите партии регистрации са много повече от неговата партия. За къщата с деветимата нови обитатели Великов обясни, че си позволил да поиска от стопанина услуга, тъй като преди време му решил здравословен проблем. Той обаче отрича да е обещавал работа на стопанката на къщата с деветимата новодомци. \r\n\r\n От проверката на прокуратурата, която се очаква да приключи до дни, ще стане ясно дали има нещо противозаконно. Засега е известно, че за кметския пост в селото ще се борят най-малко четирима кандидати. \r\n \n\t\t\t\t\t\t", "date": "2019.05.17", "title": "Прокуратурата проверява сигнали за изборен туризъм"}
{"url": "http://www.bnews.bg/article/260832-valeri_simeonov_s_grozni_i_tsinichni_lazhi_po_adres_na_bivshi_televizionni_vodeshti_ot_skat", "text": "Зрители на Скат ни сигнализираха за грозни и цинични лъжи по адрес на бивши телевизионни водещи от Скат изречени от Валери Симеонов! Случката се разиграла на 15.05.2019 г. в предаването \"Дискусионно студио\" с водещ Стоян Иванов. В предаването били включени чрез телефонна връзка зрители, които подложили Симеонов на унищожителна критика, но най-много критики отнесъл за предателството му срещу Димитър Байрактаров, Велизар Енчев, Ангел Божидаров и Георги Дражев. Симеонов изпаднал в дива ярост и започнал да отправя жлъчни обиди срещу бившите си съратници, наричайки \"пълни несретници, които взел от улицата, за да им плаща заплати\"! Би Нюз потърси за коментар журналиста Димитър Байрактаров, ето какво сподели той: - Не гледам Скат, ако Симеонов е изрекъл подобни лъжи, това само показва какво му е нивото. Познавам  лично всеки един от цитираните от Вас хора и Ви заявявам, че това са почтени хора, които дадоха всичко от себе си за една справедлива кауза. Аз лично продължавам да се боря за нея и принципите си, не мисля, че Симеонов го прави обаче! Човек като него, който си позволи да обиди най-беззащитната група от обществото ни- децата с увреждания и техните майки е способен на всякаква мерзост! Би Нюз извърши проверка в сайта на скат за въпросното предаване и се оказа, че то е изрязано след 20 минута, което потвърждава думите на зрителите, които ни сигнализираха!  ", "date": "2019.05.17", "title": "Валери Симеонов с грозни и цинични лъжи по адрес на бивши телевизионни водещи от Скат!"}
{"url": "http://www.bnews.bg/article/260825-pop_prosi_pari_izgonili_go_ot_tsarkvata", "text": "\n Поп моли шофьори за някой лев, за да преживява. Отчето ги спира на пътя и така си изкарва прехраната, пише fakti.bg \r\n\r\n Той се представя за свещеник от Плевенско, но от няколко години бил низвергнат от владиката, който му отнел църквата и енориашите. И оттогава бил принуден да ходи по пътищата и да проси милостиня, за да преживява. \r\n\r\n По пътя той се придвижва на стоп. На милостивите шофьори, които решат да го качат, попът първо предлага за продажба шишенца със светена вода за два, три, пет лева, кой колкото даде. А след това, ако номерът не мине, започва да пее молитви и да отправя благопожелания за късмет, здраве и щастие на пътуващите в колата. \r\n \n\t\t\t\t\t\t", "date": "2019.05.17", "title": "Поп проси пари, изгонили го от църквата"}
{"url": "http://www.bnews.bg/article/260830-balgarsko_vino_grabna_golyam_zlaten_medal_ot_svetovnoto_po_vino", "text": "\n Българското вино FacetoFace (F2F), от немския сорт Дорнфелдер спечели голям златен медал на един от най-престижните винени конкурси в света – ConcoursMondialdeBruxelles. В тазгодишното издание България подобрява резултата си спрямо 2018 – с общо 45 при 44 отличия година по-рано. Едва четири от напитките постигат най-високата оценка – голям златен медал, който се присъжда на вина над 92 точки. New Bloom Winery от Съединение, Тракийска низина спечели и още два златни медала – за серията PIXELS Регент и PIXELS Каберне Совиньон. Другите двасребърни медала са за FacetoFace Каберне Совиньон,Сира и Регент и FacetoFace Розе. \r\n\r\n Успехът на родната изба от Тракийската низина именно с набиращите популярност у нас немски сортове като Дорнфелдери Регнете поредното доказателство за потенциала на българския тероар и високото ниво, на което работят родните енолози, коментират винени експерти. Серията FacetoFace(F2F) е кръстена на комуникацията „лице в лице“ – именно две стилизирани лица, обърнати едно към друго са изобразени и на етикетите. Бутилките се запечатват ръчно с восък. Вината се произвеждат от селектирани парцели в района на Съединение. New Bloom Winery е единствената у нас, която работи с Дорнфелдер и Регент. Дори германските им партньори са учудени от резултатите, които постигат у нас тези винени разновидности. Избата залага на иновациите, на особеностите на тероара и строгия контрол на всеки етап от производство – от лозовия масив до бутилирането и съхранението на бутилките. Инвестира се значително и в съвременните технологии за затваряне, бутилки и етикети. Например наградените със златни медали вина PIXELS се затварят с уникалната трипластова тапа ArdeaSeal. Тапата се приема за алтернатива на класическия корк, с много ниска въздушна пропускливост, запазваща виното от външни въздействия и позволява съхранение на червените вина PIXELS след отваряне за по-дълго време. \r\n\r\n В тазгодишното издание на конкурса бяха изпратени 9150 проби от 46 различни държави като с медали се отличиха 43 държави. С всяка изминала година състезанието, което се нарича още и Обединените нации на качествените вина (TheUnitedNationsofFineWines), безспорно се разраства, а с него и журито, което оценява пробите от цял свят. Тази година съдиите в ConcoursMondialdeBruxelles са 340 на брой, разделени в 63 комисии. Испания е с най-много отличия – общо 626, Франция е втора с 614. \r\n \n\t\t\t\t\t\t", "date": "2019.05.17", "title": "Българско вино грабна голям златен медал от \"Световното по вино\""}
{"url": "http://www.bnews.bg/article/260829-izvanredno_izseliha_ot_kostenets_eventualno_zastrasheni_ot_zaykov", "text": "\n МВР няма данни убиецът от Костенец Стоян Зайков да е напуснал страната.Това стана ясно от думите на вътрешния министър Младен Маринов в кулоарите на НС. \r\n\r\n Значителен полицейски ресурс е изпратен на място. Там е и главният секретар на МВР Ивайло Иванов. \r\n\r\n Работата върви в няколко посоки и по всички версии, изтъкна силовият министър. Едната е операция по непосредствено издирване на евентуалния извършител и лицето, което се укрива - Зайков, поясни министърът. \r\n\r\n Психолози правят психопрофил на убиеца. Маринов не изключи обаче и версията убиецът да е напуснал района. Работи се и с лица, които биха попаднали в графа на застрашени. Някои дори са делокалиризарани, подчерта Маринов. Става въпрос за хора, с които Зайков е имал конфликт или са роднини. \r\n\r\n Маринов не иска да дава повече подробности, за да не се създава паника сред населението. Припомняме, че вече тръгна слух, който бе опроверган от полицията, че е открит списък с цели на Зайков. \r\n\r\n МВР шефът не отговори има ли връзка между двете убийства в Костенец - първото на жената и второто на съседа и роднина на издирвания. \r\n \n\t\t\t\t\t\t", "date": "2019.05.17", "title": "ИЗВЪНРЕДНО! Изселиха от Костенец евентуално застрашени от Зайков"}
{"url": "http://www.bnews.bg/article/260823-mitnichari_zadarzhaha_obshto_30_000_kg_nezakonen_tyutyun_za_nargile", "text": "\n Общо 30 000 кг незаконен тютюн за наргиле задържаха в района на ГКПП Дунав мост 2 при Видин и в склад в София, съобщиха от Агенция \"Митници\". \r\n\r\n Служителите на реда проверили камион с молдовска регистрация в района на Дунав мост при Видин. \r\n\r\n По думите на двамата шофьори - единият с португалски, а другият - с албански паспорт, товарът представлявал сушени плодове. \r\n\r\n При сканиране с рентген е установено изображение, което не отговаряло на обявената стока, а при последвалата проверка митничарите намират в товарното помещение 19 палета с 14 256 опаковки по 1 кг или общо 14 256 кг тютюн за наргиле. \r\n\r\n Служители от ГД МРР в София провеждат разследване и откриват мястото на товарене на стоката - склад в София, който се използва за депо и няма регистрация по Закона за акцизите и данъчните складове. \r\n\r\n Към момента на проверката в склада са установени още 15 744 кг. тютюн за наргиле без бандерол. А в ремарке, паркирано пред складовото хале, са открити и 2000 кутии цигари, марка MAYFАIR, без бандерол за платен акциз. \r\n \n\t\t\t\t\t\t", "date": "2019.05.17", "title": "Митничари задържаха общо 30 000 кг незаконен тютюн за наргиле\r\n"}
{"url": "http://www.bnews.bg/article/260822-vazhno_vremenno_promenyat_dvizhenieto_v_sofiya", "text": "\n Въвежда се временна организация на движението за провеждане на инициативата „Най-добър млад шофьор“ на 18 май. Това съобщиха от пресцентъра на Столична община. \r\n\r\n От 12.00 часа днес до 16.00 часа на 18 май се забранява престоят и паркирането на пътни превозни средства, както следва:  \r\n\r\n - на ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n\r\n - на моста пред Национален стадион „Васил Левски“.  \r\n\r\n От 19.00 до 24.00 часа на 17 май се забранява влизането на пътни превозни средства в двете посоки по ул. „Ген. Гурко” между бул. „Васил Левски” и бул. „Евлоги и Христо Георгиеви”, с изключение на колите на масов градски транспорт.  \r\n\r\n От 00.00 до 16.00 часа на 18 май се забранява влизането на пътни превозни средства в двете посоки по ул. „Ген. Гурко” между бул. „Васил Левски” и бул. „Евлоги и Христо Георгиеви”.  \r\n\r\n От 04.30 до 16.00 часа на 18 май частично се променят маршрутите на масовия градски транспорт, както следва:  \r\n\r\n - Автобусна линия № 9 /в посока пл. „Орлов мост”/: от бул. „Евлоги и Христо Георгиеви” по бул. „Цар Освободител”, бул. „Васил Левски”, ул. „Шипка” и по маршрута си. Автобусите ще спират на временна спирка на бул. „Евлоги и Христо Георгиеви” на 50.00 метра преди бул. „Цар Освободител”.  \r\n\r\n - Автобусни линии № 84 и 184: от бул. „Цариградско шосе” наляво по бул. „Евлоги и Христо Георгиеви”, обратен завой при национален стадион „Васил Левски”, бул. „Евлоги и Христо Георгиеви” и по бул. „Цариградско шосе” по маршрутите \r\n \n\t\t\t\t\t\t", "date": "2019.05.17", "title": "ВАЖНО: Временно променят движението в София"}
{"url": "http://www.bnews.bg/article/260818-zapochna_transportiraneto_na_byuletinite_za_evrovota", "text": "\n Започна транспортирането на бюлетините за вота на 26 май. \r\n\r\n Камионите ще се движат с охрана през цялото време. \r\n\r\n Бюлетините тръгват днес към няколко града. Общо 7 милиона и 48 000 са изборните бюлетини у нас, съобщи говорителят на ЦИК Александър Андреев. \r\n\r\n Около 200 000 бюлетини ще бъдат изпратени за Европа. \r\n\r\n Предадени са и бюлетините за гласуване в секциите извън страната \r\n\r\n По думите на заместник-директора на Главна Дирекция Жандармерия Станислав Теофилов от печатницата на БНБ вече е започнало транспортирането на изборните бюлетини и книжа за 12 избирателни секции, сред които Бургас, Сливен, Ямбол, Варна, Кърджали, Смолян, Стара Загора.  \r\n\r\n На 21 май ще приключи цялостната процедура. \r\n\r\n Бюлетините за чужбина са предадени на МВнР на 12 май, каза още Теофилов. \r\n\r\n През цялото време на транспортирането на се предвижда промяна в движението. По време на самото транспортиране няма да се извършват проверки от страна на ЦИК. Такива ще има само в процеса на предаването на районните избирателни комисии при отпътуване на каминионите. \r\n \n\t\t\t\t\t\t", "date": "2019.05.17", "title": "Започна транспортирането на бюлетините за евровота\r\n"}
{"url": "http://www.bnews.bg/article/260821-mariya_silvestar_raztarsi_sotsialnata_mrezha_napravi_nepodozirano_priznanie", "text": "\n Телевизионната водеща Мария Силвестър останала на улицата заедно със сина сислед развода с актьора Силестър Силвестъров, който стана известен като Зюмбюл от някогашното трио Братя Мангасарян. Това разкри самата тя в личния си профил в Instagram. \r\n\r\n \"Тази снимка е преди три години, тогава живеехме с Давид в апартамента на приятели, които ни го дадоха, докато се съвзема от развод. Такъв, в който оставаш на улицата и осъзнаваш, че си на 37 и си на нулата и трябва да започнеш отначало. Та, мисълта ми е: докато гледаш някой на екрана или няма значение къде, усмихнат, забавен, елегантен - ти не знаеш каква му е битката. Този пост е за Силата. Каквото и да коства тя. И за жените, които все пак оцеляват, гледат си децата, работят, реват, тръшкат се, готвят, купуват апартамент, кола, изплащат ги, плащат данъци, не спят с мъж за да напреднат в работата, не живеят с такъв, защото “така трябва”, а защото не искат да си меткат травмите на някого, докато не ги осъзнаят и разберат. Жените, които не искат да мълчат, за да е по-удобно. За всички тези “тръни в гащите” Наздраве с кафето и Дракарис! И не забравяйте - то само с мечтаене не става! Ставайте и Започвайте!\". \r\n \n\t\t\t\t\t\t", "date": "2019.05.17", "title": "Мария Силвестър разтърси социалната мрежа! Направи неподозирано признание!"}
{"url": "http://www.bnews.bg/article/260819-32_godishen_balgarin_n_e_ubit_v_polsha_momiche_na_26_bere_dusha_v_bolnitsa", "text": "\n Българин е убит показно в Полша, съобщи bTV. Все още няма информация коя е жертвата. Мъжът на 32 години. \r\n\r\n При нападението е ранена и 26-годишна наша сънародничка, която е в критично състояние. \r\n\r\n Двамата са били нападнати на улицата в полския град Костшин над Одрон. \r\n\r\n Според записи на охранителни камери, нападателите били 5 или 6, и слезли от две коли с българска регистрация. \r\n\r\n По думите на говорител на полицията Марчин Малуди, нападателите са в неизвестност. \r\n\r\n Той обясни, че мъжът е бил намушкан с нож няколко пъти и загинал на място. Младата жена също има сериозни прободни рани, но е откарана в болница.Лекарите се борят за живота й. \r\n \n\t\t\t\t\t\t", "date": "2019.05.17", "title": "32-годишен българин н  е убит в Полша, момиче  на 26 бере душа в болница"}
{"url": "http://www.bnews.bg/article/260820-sashtestvuval_spisak_s_potentsialni_zhertvi_na_zaykov_politsiyata_otricha", "text": "\n Продължава издирването на 43-годишния Стоян Зайков. Полицейското присъствие е сериозно и тече много мащабна и безпрецедентна по размери операция, коментира от Костенец, главният секретар на МВР Ивайло Иванов.   \r\n\r\n Районът е претърсван от специализирани части, но Иванов няма да уточни тяхната бройка, нова информация също няма, използваният боеприпас при второто убийство е 12-ти калибър, ловен патрон. Няма кака да се докаже колко време Зайков е обитавал къщата. \r\n\r\n Главният секретар обясни, че относно информацията за застрашени хора от отмъщения, такъв списък не е намерен, това са слухове сред местните, а и да има, той би бил в заподозряния. За всички хора са взети предпазни мерки. \r\n\r\n Не изключваме нито един вариант, не само кварталът с убийствата, а и целия периметър е със засилено полицейско присъствие. Локализирани са няколко периметъра, там се извършват щателни проверки на всяка една къщурка и постройка. На този етап нямаме нови сигнали. Той уточни, че още не са готови експертизите, които категорично да потвърдят, че извършителят на двете престъпления е един и същ. По думите му винаги съществува вариант издирваният да е напуснал периметъра. \r\n\r\n Главният секретар отново призова да не се подават фалшиви сигнали, защото това разпилява ресурса, съсредоточен в операцията. Той даде пример със сигнал, подаден снощи, че издирваният е забелязан в Сандански. Изчистен е сигналът, отхвърлен е, въпреки, че подателят се и кълнял, че е разговарял с издирвания мъж. \r\n\r\n Бившият шеф на НСБОП Кирил Радев обясни пред БТВ, че е нормално в такива случаи града да е наситен с такива сили, но можеше да не се стигне до второ убийство, ако оперативните служби си бяха свършили работата, ако приемем че извършителя е един и същ. \r\n\r\n Много полиция и жандармерия не е показност, но няма достатъчно информация която да ги насочи за да се предприемат издирвателни действия. Това лице не е закоравял престъпник и вероятно нещо се е случило с неговата психика и е преминал границата, след което няма връщане назад, допълни той. \r\n\r\n Би трябвало криминалния контингент да се наблюдава, вероятно е имало сигнали за насилие, но не са допускали какво че се случи. Този човек изгледал дете на 14-години, има някаква емоционална връзка. Мен ме притеснява ако реши да се спасява с вземане на заложници. Бих посъветвал граждани с вили и къщи в района да не почиват в тях поне докато не го заловят, коментира Кирил Радев. \r\n\r\n В отчаянието и страха за живота си трябва да му се гарантира че няма да бъде убит ако реши да се предаде. Моето убеждение е, че се крие и е наоколо, добави той. \r\n\r\n По-рано вчера на брифинг, все още не бе потвърдена връзка между убийството на съседа на издирвания и Милена Шишкова. \r\n\r\n Припомняме, на 10 май 38-годишната Милена Шишкова беше открита в безпомощно състояние до дома си. До момента предположенията на полицията са, че убиецът е бившият й партньор Стоян Зайков. \r\n\r\n 43-годишният мъж продължава да се издирва, като до момента са претърсени над 30 адреса в града, но без успех. \r\n \n\t\t\t\t\t\t", "date": "2019.05.17", "title": "Съществувал списък с потенциални жертви на Зайков! Полицията отрича!"}
{"url": "http://www.bnews.bg/article/260817-vremeto_otnovo_shte_bade_dinamichno_valezhi_gramotevitsi_i_slantse", "text": "\n Времето отново ще бъде динамично инестабилно с валежи и гръмотевична активност. \r\n\r\n През първата половина на деня се очаква временно разкъсване на облачната покривка и спиране на валежите, а през втората отново ще има краткотрайни дъждове с гръмотевици на много места в страната. Не се очакват екстремни явления. \r\n\r\n През нощта срещу събота отново ще има краткотрайни валежи, предимно в източната част от страната. \r\n\r\n Вятърът ще бъде слаб до умерен, ориентиран от североизток. \r\n\r\n Максималните температури са в интервала 18-23 градуса, в Тракийската низина малко по-високи. \r\n\r\n Минималните в по-голямата част от страната са между 9 и 13 градуса, в София 8. \r\n\r\n   \r\n \n\t\t\t\t\t\t", "date": "2019.05.17", "title": "ВРЕМЕТО ОТНОВО ЩЕ БЪДЕ ДИНАМИЧНО: Валежи, гръмотевици и слънце "}
