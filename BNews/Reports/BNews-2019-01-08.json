{"url": "http://www.bnews.bg/article/254785-naprezhenie_i_politseyska_blokada_v_plovdivskoto_selo_voyvodinovo", "text": "\n За втора поредна вечер жителите на пловдивското село Войводиново излизат на протест за справедливост и законност, след побоя над български командос. \r\n\r\n 33-годишният Валентин Димов е в болница в тежко състояние заради забележка на пътя, която направил на две момчета от ромски произход на Богоявление.  \r\n\r\n Нападателите са задържани, но инцидента предизвика недоволство и проверка за незаконни къщи на роми в селото. \r\n\r\n Днес полицаи търсеха незаконно пребиваващи в ромската махала в селото, обитателите обаче се бяха изнесли. \r\n\r\n Официално регистрираните според кметството са около 250 души, реално живеещите са два пъти повече, говорят в селото. \r\n\r\n Прокуратурата повдигна обвинение на задържаните за побоя младежи за нанасяне на средна телесна повреда по хулигански подбуди. \r\n\r\n Ефрейтор Валентин Димов служи в 68-а бригада Специални сили вече 12 години,награждаван  е многократно. В петък колеги на Димов също излизат на протест. \r\n \n\t\t\t\t\t\t", "date": "2019.01.08", "title": "Напрежение и полицейска блокада в пловдивското село Войводиново"}
{"url": "http://www.bnews.bg/article/254784-osadiha_bivshata_shahmatna_federatsiya_da_vazstanovi_blizo_700_000_leva", "text": "\n Бившата шахматна федерация е изразходвала неправомерно 684 540 лева, обяви министерството на спорта (ММС), като се позова на решение на Софийския градски съд. \r\n\r\n Сдружението \"Българската федерация по шахмат\", ръководено от Силвио Днаилов, трябва да възстанови на ММС 395 468 лева, предоставени за организирането и провеждането на европейско индивидуално първенство за жени в Пловдив през 2014 г., както и 289 072 лева, отпуснати за организирането и провеждането на европейски индивидуални купи по шахмат за мъже и жени в Албена/Златни пясъци през 2014 г. \r\n\r\n От министерството припомнят, че след проверки Агенцията за държавна финансова инспекция и Инспекторатът на ММС отчетоха незаконосъобразно разходвани средства от \"Българска федерация по шахмат\" в размер на над 2 млн. лв. в периода 2011-2014 г., заради което беше отказано подновяването на лицензията ѝ. Сдружението е осъдено да плати и деловодни разноски в размер на 45 741,60 лв. \r\n\r\n Министерството посочва, че е обезпечило своето вземане чрез наложена възбрана върху имот на федерацията в София. \r\n\r\n \"Превеждането на сумите на дружество в офшорна зона очевидно е с цел присвояване на средства, като това се потвърждава и от решението на Спортния арбитражен съд\", мотивира своя акт съдебният състав при СГС, цитиран от ММС. \r\n\r\n Българският шах е в тежка управленска криза след серията сътресения, довели до изключване от европейския шах и от международната федерация. В момента спортът се управлява от \"Българска федерация по шахмат - 1928\". \r\n \n\t\t\t\t\t\t", "date": "2019.01.08", "title": "Осъдиха бившата шахматна федерация да възстанови близо 700 000 лева"}
{"url": "http://www.bnews.bg/article/254783-sadat_ostavi_okonchatelno_pod_domashen_arest_ivancheva_i_petrova", "text": "\n Апелативният спецсъд остови под домашен арест обвинената в получаване на 70 000 евро подкуп бивша кметица на столичния район \"Младост\" Десислава Иванчева. \r\n\r\n Същото е и решението за бившата й заместничка Биляна Петрова, както и за третия подсъдим по делото - соченият за посредник екскмет Петко Дюлгеров. \r\n\r\n То е окончателно и не подлежи на обжалване и протест. \r\n\r\n За него беше съобщено първо на страницата на Иванчева във Фейсбук, която, докато тя беше в ареста, поддържаше пиарът й Петър Кърджилов. \r\n\r\n Според апелативните съдии връщането в ареста би било проява на прекомерна строгост спрямо тримата подсъдими и би \"предизвикало изключителен стрес, което е неоправдано, независимо от размера на предвиденото наказание за разследваните престъпления\". \r\n\r\n В мотивите към определението се отбелязва още, че престоят в ареста за тримата досега се равнява на почти девет месеца. Според съда опасността от извършване на ново престъпление е намаляла, което позволява и по-лека мярка за неотклонение на тримата. Съдиите взимат под внимание още и факта, че Иванчева, Петрова и Дюлгеров са под домашен арест от 22 декември 2018 г. и досега няма данни да са нарушили мярката. \r\n\r\n Магистратите обаче посочват, че не споделят констатациите на първата инстанция, че здравословното състояние на подсъдимите е било \"значително увредено\". И допълват, че установените по експертен път здравословни проблеми не бива да бъдат преекспонирани. \r\n\r\n Според съдиите все още има обосновано подозрение, че тримата подсъдими са извършили престъплението, за което са обвинени. \r\n\r\n \"Надявам се да останем под домашен арест. Тази мярка ни устройва, въпреки че може и да е по-лека - подписка или парична гаранция\", каза по-рано днес самата Иванчева в Специализирания съд, където имаше заседание по делото й за подкуп. \r\n\r\n То обаче беше отложено, тъй като всички материали бяха при другия съдебен състав, който решаваше мерките за неотклонение. \r\n\r\n \"Ние постоянно сме на тръни, не смеем да се изкъпем, защото с едното ухо слушаме в слушалките, а с другото вратата. И мисля, че заслужаваме по лека мярка за неотклонение. Домашният арест е подходящ, но с тези доказателства би трябвало да сме с по-лека мярка\", каза още Иванчева. \r\n\r\n Биляна Петрова пък откри разминаване в публикуваните Специалните разузнавателни средства. \r\n\r\n \"Аз казвам: \"Не искам децата в центъра центъра\", а е записано - \"Не искам 10 процента\". Има съществени различия на много места, ще ги обсъждаме в зала\", посочи Петрова. \r\n\r\n 50% от времето тя и заместничката й Биляна Петрова били на изследвания, а другите 50% подготвяли защитата си, казаха още двете. \r\n\r\n Делото продължава в петък. \r\n \n\t\t\t\t\t\t", "date": "2019.01.08", "title": "Съдът остави окончателно под домашен арест Иванчева и Петрова"}
{"url": "http://www.bnews.bg/article/254779-razbiha_grupa_za_krazhba_na_avtomobili_na_chuzhdentsi_v_bansko", "text": "\n Полицейска операция срещу кражби на автомобили, основно с чужда регистрация и собственост на чуждестранни граждани, гости на Банско, е проведена на 2 януари. Тя е осъществена от служители на ОДМВР-Благоевград и колегите им от ГД \"Национална полиция\", съобщиха днес от пресцентъра на МВР. \r\n\r\n В хода на полицейските действия, в местността Стражите в землището на Банско, в лек автомобил \"Фиат Брава\" са установени и задържани двама мъже - 31-годишен от Криводол и 21-годишен от Симитли. \r\n\r\n При претърсванията на адреси в Криводол, в софийското село Мировяне и в Симитли са намерени и иззети множество мобилни апарати, компютърни конфигурации и техника, използвана при извършването на кражбите на автомобилите. Открити са и вещи, заявени от пострадалите и оставени от тях в откраднатите автомобили. \r\n\r\n В Симитли, като съпричастни в извършените деяния , са задържани още 51-годишен мъж от Криводол и още един 21-годишен младеж от Симитли. \r\n\r\n Събрани са данни за участие на 31-годишния в извършени кражби на автомобили през сезон 2016-2017 г. в Банско. На него и на 51-годишния са повдигнати обвинения за кражба на \"Тойота Рав 4\" и опит за отнемане на \"БМВ Х6\", като деянията са извършени от началото на годината. Постановена им е мярка за неотклонение \"задържане под стража\", уточниха от полицията. \r\n\r\n   \r\n \n\t\t\t\t\t\t", "date": "2019.01.08", "title": "Разбиха група за кражба на автомобили на чужденци в Банско"}
{"url": "http://www.bnews.bg/article/254782-saratnik_na_banev_ne_e_imal_ambitsii_da_sazdava_partiya_ot_zatvora", "text": "\n \"Не вярвам в думите на главния прокурор Иван Гешев, че Николай Банев от затвора ще прави партия\" - това заяви пред bTV проф. Минчо Минчев - член на УС на Евразийския клуб, създаден и ръководен от Банев. \r\n\r\n \"Тези внушения са отблъскващи, той си има достатъчно грижи, за да създава партия от ареста, няма смисъл да прави някаква евразийска или русофилска партия\", добави той. \r\n\r\n Тази сутрин Гешев обяви, че в ареста е открито мобилно устройство в кутия от натурален сок, което е \"използвано от Банев за контакт с руски лобисти\". Бизнесменът и съпругата му Евгения Банева са зад решетките с обвинения за източване на приватизирани от тях предприятия, за укриване на данъци и изпиране на повече от 1 млрд. лв. \r\n\r\n Проф. Минчев обаче бе категоричен, че не е имало политически амбиции да се създава русофилска партия, защото си \"имаме такива много у нас\". \r\n\r\n \"Но бих попитал главния прокурор - престъпление ли е да се направи русофилска или ервазийска партия в България\", коментира той и обясни какво всъщност е евразийската идея: \r\n\r\n \"Тя възниква през 1922 г. с интелектуалния елит на Русия, който е дошъл с армията на ген. Врангел. Тази идея е алтернативна на Съветска Русия тогава, опит е да се излезе и от клопката на Царска Русия. Евразийската идея много бързо от политическа се превръща в научна идея\". \r\n\r\n Той бе категоричен, че няма хибридна война и отбеляза, че единственото, което е искал Банев, е да направи просветно дружество, за да се популяризира идеята за Азия. \r\n\r\n \"Не е престъпление да се обърнем към това, Азия не е нещо, от което трябва да се откажем\", каза още проф. Минчев. \r\n\r\n \"Няма и как да се изкорени русофилството от народа\", допълни той. \r\n \n\t\t\t\t\t\t", "date": "2019.01.08", "title": "Саратник на Банев: Не е имал амбиции да създава партия от затвора"}
{"url": "http://www.bnews.bg/article/254778-koe_e_16_godishnoto_dete_koeto_livarpul_vkara_v_ofitsialen_mach", "text": "\n Още в петата минута на мача за Купата на Футболната асоциация между Уулвърхемптън и Ливърпул (2:1), гостите направиха принудителна смяна. Опитният хърватин Деян Ловрен се хвана за бедрото и бе заменен от едно хлапе с номер 51. \r\n\r\n Хлапе е точната дума. Ки-Яна Хойвер, както се казва този играч, ще навърши на 18 януари... 17 години. Той стана най-младият дебютант в първия отбор на Ливърпул в турнира за Купата на ФА, както и трети най-млад изобщо за клуба в 127-годишната му история. \r\n\r\n Хойверт е дете на Амстердам, но убягва на скаутите на Аякс и отива в академията на АЗ Алкмаар едва на 9. Това не се случва често с талантливите хлапета в града. На 11 години обаче Аякс поправя грешката и го взима, а почти веднага влиза в отбора до 15. На 16 вече е част от Ливърпул, където отиде миналото лято. \r\n\r\n Играе като десен бранител или в центъра на защитата, физиката му издава, че е далеч от постоянни участия в първия отбор, но \"технически и тактически е готов\". \r\n\r\n Думите са на Юрген Клоп, след като през декември германецът видя записа от мача на отбора до 19 години в Юношеската Шампионска лига. Ливърпул разби Наполи с 5:0, а Ки-Яна игра така, сякаш е ветеран в тима. \r\n\r\n По това време вече ПСЖ, Манчестър Юнайтед и Манчестър Сити знаят, че през лятото са изпуснали сериозен талант. \r\n\r\n Тогава Хойверт, отказал по-рано през годината да подпише първи професионален договор с Аякс, избира Ливърпул от опашката с големи клубове, които го искат. Новият му отбор дори не плати сума за таланта, просто преведе \"таксата му за обучение\", която е фиксирана от ФИФА. След време, ако защитникът изиграе 100 мача за първия тим, Аякс ще получи обезщетение от около 1 милион евро. \r\n\r\n Живее под наем в града на \"Бийтълс\", а с него са близки от Холандия. Английският гранд се грижи младите таланти от чужбина бързо да свикват с живота в Ливърпул, с атмосферата около клуба, дори с акцента на местните. Такава е политиката във всеки от големите английски отбори. \r\n\r\n В последните години те се превърнаха в сборно място за най-надарените младоци от целия свят. \r\n\r\n Ки-Яна тренира с първия отбор от септември, но едва след мача на младежите с Наполи, Клоп реши, че е готов. \r\n\r\n Холандецът за първи път влезе в групата за двубоя с Уулвърхемптън, в който играха и други младоци - Рафа Камачо, Къртис Джоунс... Таланти от Академията. \r\n\r\n Но именно защитникът е сочен за \"различен\" с качествата си, зрялата си и мъдра игра, умението да изнася топката и позиционирането. Нетипични за едно 16-годишно дете. \r\n\r\n Хойверт е аташиран към сънародниците му Джорджиньо Вайналдум и Върджил ван Дайк в първия отбор на Ливърпул, а вторият е и примерът за него. Именно Ван Дайк е лидерът на отбраната в червено. В мача срещу Уулвърхемптън се видяха и първите симптоми на това, че Ки-Яна опитва да копира някои от действията на Върджил. Изнася със самочувствие топката, подава неочаквано остри диагонални пасове, не ляга на земята в единоборства на шпагат, а остава прав и играе с тяло... \r\n\r\n Освен това бие преки свободни удари за отбора до 23 години, където играе редовно всеки уикенд. И е добър в тях, твърдят в академията на Ливърпул. Изглежда поне на 25 като футболен интелект, поне на 20 като поведение на терена и спокойствие, но физиката му още е на хлапе. Това ще е насоката, в която ще се работи най-много за него. \r\n\r\n Кой знае дали от този талант ще излезе голям играч. Много са факторите, които ще дадат позитивен или негативен отговор за това. Но е не просто впечатляващо, а поразително, че на 16 години той игра за първия отбор на Ливърпул, в голям мач срещу друг отбор от Висшата лига и изглеждаше съвсем не като чуждо тяло на терена. \r\n\r\n   \r\n \n\t\t\t\t\t\t", "date": "2019.01.08", "title": "Кое е 16-годишното дете, което Ливърпул вкара в официален мач?"}
{"url": "http://www.bnews.bg/article/254777-rusiya_razrabotva_nova_dalekoboyna_raketa", "text": "\n Русия разработва за нуждите на военноморските си сили нова крилата ракета \"Калибър-М\" с обсег от над 4500 км, предаде днес ТАСС, като цитира източник от военнопромишления комплекс. \r\n\r\n Според неназования източник създаването на ракетата е на научноизследователски етап и е финансирано от Министерството на отбраната. По думите му разработването на \"Калибър М\" е част от държавната програма за превъоръжаване до 2027 г. и ракетата трябва да бъде предадена на бойния флот до края на действието на тази програма. \r\n\r\n Новата крилата ракета с корабно базиране ще се различава по далекобойност и габарити от предишната версия на \"Калибър\", която е на въоръжение. Тя ще бъде \"значително по-голяма, а теглото на бойната й част ще се доближава до един тон\", каза източникът. \r\n\r\n Ракетите \"Калибър\" са създадени в края на 80-те години на миналия век, като те са по-маневрени, бързи и евтини от американските крилати ракети \"Томахоук\". Едно от предимствата на \"Калибър\" са голямото разнообразие на подвидове - всеки с различен обсег. \"Томахоук\" обаче дебютират почти 10 години преди \"Калибър\". \r\n\r\n Тя ще бъде разполагана на фрегати и други надводни кораби, както и на атомни подводници. \"Калибър М\" е предназначена за унищожаването на сухоземни мишени и може да носи както конвенционален, така и ядрен боен заряд, допълни източникът. \r\n\r\n Според някои данни настоящите ракети \"Калибър\" са с обхват до около 2000 км и могат да носят до 500 кг боен заряд. Такива ракети бяха използвани от руските ВМС за обстрел по цели в Сирия, припомни ТАСС. \r\n\r\n ДПА отбеляза, че Договорът за ликвидиране на ракетите със среден и малък обсег, подписан между САЩ и СССР през 1987 г., не забранява притежаването на такива ракети с морско базиране. \r\n\r\n   \r\n\r\n   \r\n \n\t\t\t\t\t\t", "date": "2019.01.08", "title": "Русия разработва нова далекобойна ракета"}
{"url": "http://www.bnews.bg/article/254770-pochina_aktyorat_ot_kriminale_robart_rut", "text": "\n Американският актьор Робърт Рут, известен от филмите на Куентин Тарантино \"Криминале\" и \"Глутница кучета\", е починал на 82-годишна възраст, съобщава БТА. \r\n\r\n Изданието цитира сина на актьора Монти, който съобщава, че баща му е издъхнал в град Торънс, щата Калифорния, на 29 декември от усложнения вследствие на пневмония. \r\n\r\n Рут е роден през 1936 г., като детството си прекарва в покрайнините на Чикаго. По време на Корейската война той служи като сапьор. \r\n\r\n Филмовата му кариера ще бъде запомнена с ролите му в \"Мисията невъзможна\", \"Криминале\", \"Глутница кучета\", \"Хвани ме, ако можеш\", \"Всички обичат Реймънд\" и др. \r\n \n\t\t\t\t\t\t", "date": "2019.01.08", "title": "Почина актьорът от \"Криминале\" Робърт Рут\r\n"}
{"url": "http://www.bnews.bg/article/254776-kapitanat_na_balgariya_vze_chetiri_zaplati_i_napusna_spartak", "text": "\n Капитанът на родния национален тим по футбол Ивелин Попов вече е свободен агент. \r\n\r\n Раздялата му с московския гранд Спартак бе напълно очаквана, след като Попов не попадна в плановете за зимния подготвителен лагер на тима. \r\n\r\n Попов, който имаше договор с московчани до 31 май, е получил 4 заплати накуп, за да разтрогне договора си по взаимно съгласие, твърди Sportal.bg. \r\n\r\n Сделката е чудесна за родния национал, който получаваше по 1,8 милиона евро на сезон. Така Попов е взел 600 хиляди евро, за да се раздели с клуба си. \r\n\r\n Интерес към него не липсва, а предложения има от Русия, Китай и Турция. \r\n\r\n Фаворити според медиите в Москва са Динамо, Ростов и Рубин, готови да вземат опитния играч без трансферна сума. \r\n\r\n \"Благодаря за незабравимите моменти! Никога няма да забравя шампионския сезон, прекрасните вечери в Шампионската лига и Лига Европа! И най-вече - невероятните фенове, които са шампиони всеки ден! Спартак не е просто мой любим отбор, Спартак се превърна в част от семейството ми! Благодаря!!!, написа той в социалните мрежи. \r\n\r\n Той прекара 4 години в тима, като изигра 97 мача, а през 2017-а спечели титлата на Русия. \r\n\r\n   \r\n\r\n   \r\n \n\t\t\t\t\t\t", "date": "2019.01.08", "title": "Капитанът на България взе четири заплати и напусна Спартак"}
{"url": "http://www.bnews.bg/article/254750-kristo_se_razdeli_s_gadzheto_si_ne_iskala_da", "text": "\n   \r\n\r\n Носи се мълва, че Христо Балабанов, по-известен с артистичния си псевдоним Кристо, е зарязал младото си гадже Кристина Георгиева.Причината за разлъката била, че хубавицата не искала да го дари с наследник заради крехката си възраст, а той бил готов да стане татко. \r\n\r\n Всеизвестен факт е, че Кристо си пада по млади момичета, които в повечето случаи са ученички. Тези негови увлечения обаче започнали да създават проблеми, тъй като вече е на възраст, в която му се иска да стане татко. Според запознати това била и една от главните причини изпълнителят да се раздели с половинката си Кристина, писа „ТелеграФ“. \r\n\r\n В социалните мрежи красавицата навсякъде е скрила годината си на раждане, но още в началото на романса им се заговори, че тя все още е ученичка или студентка в първи курс, Разликата във възрастта бе видима за всички и това се забелязваше най-вече от споделяните снимки в Инстаграм. В последно време обаче няма такива и повечето от тях са изтрити от социалните мрежи. \r\n\r\n Двамата се запознаха през 2017 по време на снимки на клип на певеца. Само че най-вероятно той сам си е наумил да направят нещата така, че да изглежда, че са се разделили. Заради ПР и шум. \r\n \n\t\t\t\t\t\t", "date": "2019.01.08", "title": "Кристо се раздели с гаджето си, не искала да... "}
{"url": "http://www.bnews.bg/article/254775-zhena_se_prebi_zaradi_yuliyan_vergov", "text": "\n Колоритна ситуация се разигра в един от столичните молове с активното участие на звездата Юлиан Вергов, видя репортер на „ШОУ”. Един от шефовете на култовата болница „Свети Кирил” от досегашните сезони на медицинския сериал „Откраднат живот” често пазарува в мола за радост на многобройните си почитатели. Този път обаче, актьорът предизвика за нула време истинска суматоха. \r\n\r\n Вергов се въртеше с автомобила си в търсене на място за паркиране. И след като най-накрая откри, на слизане проведе малко по-дълъг телефонен разговор. В този момент жена на средна възраст, която очевидно е негов почитател, се чудеше как да мине, откъде да застане, за да влезе в полезрението му. \r\n\r\n Комичната ситуация, разбира се, предизвика шеги и закачки от останалите хора, които преминаваха в този момент. За капак изобретателната фенка реши, че трябва да забърза крачка, за да може поне да си пресече пътя с този на Вергов, но вместо това в бързината се спъна и падна. \r\n\r\n Изправи се почти веднага с гримаса на лицето, очевидно от болка. И успя само да поздрави с измъчена усмивка своя любимец, който й отвърна със същото. „Да не припаднеш пък сега от вълнение”, подхвърли й шеговито човекът, помогнал й да се изправи. \r\n\r\n Всъщност още с първата си поява в сериала „Откраднат живот”, чийто нов сезон очакваме през февруари, Юлиан Вергов предизвика истинска истерия в социалните мрежи. „Къде раздават такива шефове? Искам и аз един” и „Дай Боже всекиму такъв директор”, бяха малка част от коментарите тогава. \r\n \n\t\t\t\t\t\t", "date": "2019.01.08", "title": "Жена се преби заради Юлиян Вергов"}
{"url": "http://www.bnews.bg/article/254758-tsetsi_krasimirova_styaga_svatba_na_karibite", "text": "\n Цеци Красимирова отлетя с частен самолет за Карибите с приятеля си Майкъл Струмейтис \r\n\r\n Манекенката сама се похвали със снимка, на която страстно целува годеника си милиардер. „Не мога да повярвам къде отиваме“, написа Красимирова, а мнозина приеха думите й, че пътешествието до Карибите е, за да организират предстоящата си сватба, писа „България Днес“. \r\n\r\n Цеци каза „да“ на милиардера през декември на остров Фиджи. Майкъл е собственик на най-голямата компания за производство на органични земеделски добавки в света, а с Цеци  се познават отдавна. \r\n\r\n Те имаха връзка преди години и дори живяха заедно в Барселона. Това е първият и единствен мъж, когото моделката показва публично след убийството на Косьо Самоковеца. Преди години тя изживя любовна авантюра с футболиста Георги Иванов – Гонзо, но така и не останаха заедно. \r\n \n\t\t\t\t\t\t", "date": "2019.01.08", "title": "Цеци Красимирова стяга сватба на Карибите"}
{"url": "http://www.bnews.bg/article/254772-radev_kam_prevozvachite_borbata_vi_e_spravedliva", "text": "\n \"Вашата борба е справедлива, защото предприетите действия и желание за промени по пакета „Мобилност“ са в грубо нарушение на принципите на ЕС за свободния пазар, принципите за свободно движение на стоки, услуги и хора. Трябва да се борим за нашите права\". Това каза държавният глава Румен Радев преди среща с представители на транспортния бранш, съобщава Агенция „Фокус“.  \r\n\r\n Президентът определи замислените от Брюксел мерки като \"дискриминация към българския бизнес\". \r\n\r\n „В президентската институция поддържаме редовна комуникация с нашите представители в европарламента. Последно снощи говорихме подробно с Петър Курумбашев какво точно и как ще бъде внесено в Комисията по транспорт“, посочи още Радев. \r\n\r\n Той каза още, че иска да разбере какви са вижданията на хората от транспортния бранш за това как институциите у нас могат да им помогнат. \r\n \n\t\t\t\t\t\t", "date": "2019.01.08", "title": "Радев към превозвачите: Борбата ви е справедлива"}
{"url": "http://www.bnews.bg/article/254781-pochina_dvukraten_olimpiyski_shampion_uchastnik_na_karvavata_banya", "text": "\n Унгарският ватерполист Антал Болвари, двукратен олимпийски шампион, почина на 86-годишна възраст, съобщи АП. \r\n\r\n Болвари е автор на един от головете за победата на Унгария над СССР с 4:0 на олимпийския турнир по водна топка в Мелбърн през 1956 година. \r\n\r\n Този мач е може би от най-легендарният във водната топка и е известен като \"Кървавата баня\" заради агресивното поведение и на двата отбора, породено от политическо напрежение между двете страни и завършва буквално с кръв във водата заради отворена аркада на един от унгарските играчи. \r\n\r\n Антал Болвари печели олимпийската титла с Унгария в Мелбърн през 1956 година, а също и златото на Олимпиадата четири години по-рано. След края на състезателната си кариера е треньор на унгарски клубове, както и на националните отбори на страната. \r\n\r\n   \r\n \n\t\t\t\t\t\t", "date": "2019.01.08", "title": "Почина двукратен олимпийски шампион, участник на \"Кървавата баня\""}
{"url": "http://www.bnews.bg/article/254765-leydi_gaga_s_diamanti_za_5_mln", "text": "\n Лейди Гага съчета синята си рокля на Valentino, която носеше на церемонията по връчването на наградите \"Златен глобус\", с диаманти на Tiffany & Co. за пет милиона щатски долара. \r\n\r\n Певицата и актриса, която получи \"Златен глобус\" за 2019 година за песента \"Shallow\" във филма \"Роди се звезда\", бе избрала изработената специално за нея огърлица \"Аврора\", за да придаде блясък бледосинята си рокля и вдигната на кок коса в същия цвят. Модните съветници на певицата - Том Ирбаут и Сандра Амадор решиха, че колието ще събере погледите на откриването на церемонията по връчването на годишните награди \"Златен глобус\". Огърлицата се състоеше от 300 диаманта, а акцентът бе върху крушообразен едър диамант в средата. В допълнение, 32-годишната певица носеше обеци и три гривни от платина и диаманти - на стойност 115 000 долара. \r\n\r\n \"Огърлицата \"Аврора\" на Tiffany & Co. е специално изработена за Лейди Гага и за днешните \"глобуси\" и перфектно улавя величественото излъчване на нейната рокля. \r\n\r\n \"Какво може да бъде по-подходящо освен тази изящна изработка, носеща името на богинята на зората и на плеяда от звезди, за ознаменуване на чудесната работа на Лейди Гага в \"Роди се звезда\"?, попита риторично Амадор. \r\n\r\n Когато репортерката на Контактмюзик показа на певицата снимка на Джуди Гарланд - изпълнителка на главната роля във филма \"Роди се звезда\" от 1954 година - с подобна бледо синя рокля, Лейди Гага се изненада и настоя, че не е целяла прилика с Гарланд. \r\n\r\n \"Тя е прекрасна. А моята рокля е творение на Valentino за мен. Съвпадението е наистина специално, липсват ми само ръкавиците. Благодаря, че ми показахте тази снимка. Това направи вечерта ми уникална,\" сподели Лейди Гага. \r\n \n\t\t\t\t\t\t", "date": "2019.01.08", "title": "Лейди Гага с диаманти за $5 млн."}
{"url": "http://www.bnews.bg/article/254768-britanskiyat_parlament_glasuva_sdelkata_brekzit_na_15_yanuari", "text": "\n Камарата на общините ще се произнесе на 15 януари по споразумението за излизането на Великобритания от Европейския съюз, предаде Франс прес, като се позовава на говорител на премиера Тереза Мей. \r\nОчаква се долната камара на британския парламент да възобнови дебатите по сделката утре. Предвидено е обсъжданията да продължат в четвъртък и евентуално в петък. \r\nОстава неясно дали Камарата на общините ще одобри споразумението, тъй като то е критикувано както от привържениците на Брекзит, така и от еврофилите, отбелязва Франс прес. \r\n \n\t\t\t\t\t\t", "date": "2019.01.08", "title": "Британският парламент гласува сделката Брекзит на 15 януари"}
{"url": "http://www.bnews.bg/article/254774-bsp_shte_tarsi_podkrepa_ot_pes_za_mobilniya_paket", "text": "\n Ще търсим подкрепа от другите партии в ПЕС за позицията на България по мобилния, заяви лидерът на БСП Корнелия Нинова по време на пресконференция днес. Тя посъветва премиера Бойко Борисов да търси Ангела Меркел и Еманюел Макрон и разкритикува министър-председателят и правителството, че са закъснели с реакцията си по този проблем. \r\n\r\n \"Пускаме искане до нашето политическо семейство, до г-н Удо Булман, председател на групата на социалистите и демократите в ЕП, до г-н Тимерманс, който е водещият ни кандидат за председател на ЕК, с искане да разговарят с колегите от другите партии за подкрепа на позицията на България. Важно е да търсим съюзници в този момент, макар и правителството да закъсня за това. Призовавам премиера да се обърне към г-жа Меркел - да поиска, да помоли Германия да отстъпи от натиска и да се помогне на българския национален интерес. Да се обърне към г-н Макрон, с когото може би в Евксиноград решаваха този въпрос\", заяви Нинова. \r\n\r\n Според лидера на БСП, ако този въпрос не бъде решен, най-добрият вариант е този състав на ЕП да остави въпроса за следващия, тъй като този е на финала си. \r\n\r\n Нинова коментира, че когато страната ни е имала по-големи възможности за действие по въпроса - по време на европредседателтвото, докато премиерът се е прегръщал и потупвал с европейските лидери е заел позицията, че България като председател на Съвета на ЕС не може да взема страна и трябва да се държи неутрално. \r\n\r\n \"До месец май българското правителство нямаше официална позиция в защита на българския интерес\", подчерта Нинова. \r\n\r\n Лидерът на БСП съобщи още, че представители на столетницата ще се включат в протеста на транспортните фирми в Брюксел. \"Георги Свиленски ще пътува с тях, ще бъде в Брюксел, ще участваме в протеста\", допълни Нинова. \r\n\r\n \"Обсъждахме решения, действия по проекта \"Макрон\" и готвените протести от българските транспортни фирми. За нас проекта \"Макрон\" на равнище Европа е антиевропейски, защото погазва основен принцип в ЕС на свободно движение но хора и стоки, разделя Европа на малки и големи, Изток и Запад, център и периферия. За България това е тежък удар върху икономиката ни\", каза още Нинова. \r\n\r\n Органите да си свършат работата във Войводиново, законите на България трябва да важат еднакво за всички, независимо от етнос, религия, и т.н., коментира Нинова случаят с пребития военнослужещ от двама роми. \r\n\r\n \"Това, че години наред си затварят очите всички политически партии пред този проблем, доведе до това наслагване, до ескалиране от време на време тук-там такова напрежение. Нашият призив е законът да се прилага с пълната му строгост\", каза още Нинова. Тя призова органите да приложат всички мерки, за да има превенция. \"Като се знае, че има наказани строго за такова нещо следващия път да се замислят\", допълни лидерът на БСП. \r\n \n\t\t\t\t\t\t", "date": "2019.01.08", "title": "БСП ще търси подкрепа от ПЕС за мобилния пакет"}
{"url": "http://www.bnews.bg/article/254749-balgarin_s_rolya_vav_filma_s_tri_nagradi_zlaten_globus", "text": "\n Българският актьор Димитър Маринов е част от екипа на големия победител на 76-ото издание на наградите за кино и телевизионни продукции „Златен Глобус\". Нашенецът играе ролята на руснак – виолончелист в лентата на Стивън Спилбърг „Зелената книга“, която получи три отличия – „Най-добра комедия или мюзикъл“, за „Най-добър сценарий“ на Ник Валелонга, Брайън Къри и Питър Фарели, който е и режисьор на продукцията, и за „Най-добър актьор“ в поддържаща роля за Махершала Али, писа „ТелеграФ“. \r\n\r\n Церемонията по връчването на престижните отличия се състоя миналата нощ в Бевърли Хилс. Певицата Лейди Гага се размина с така желания „Златен глобус“ за главна женска роля, а наградата грабна Глен Клоуз за ролята си в „Съпругата“. Лейди Гага все пак спечели „Златен глобус“ за най-добра песен – за изпълнената от нея и Брадли Купър Shallow от филма „Роди се звезда“. Музиката и текстът на парчето са на Лейди Гага, Марк Ронсън, Антъни Росомандо и Андрю Уаят. \r\n\r\n Филмът „Бохемска рапсодия“, представящ атрактивния живот на рок иконата Фреди Меркюри, донесе няколко статуетки – за най-добра драма и за най-добър актьор в драма за актьора Рами Малек, който се превъплъти в ролята на Фреди Меркюри. „Рома“ на Алфонсо Куарон също е с две награди – за „Най-добър чужд филм“ и за „Най-добра режисура“. Първата награда „Златен глобус“ за вечерта бе връчена на актьора Майкъл Дъглас. Той триумфира в категория „Най-добър актьор в сериал комедия или мюзикъл“ за „Методът „Комински“. \r\n\r\n Наградата му бе връчена от Лейди Гага и Брадли Купър. Специалната награда на вечерта пък бе връчена от ветерана в жанра Джеф Бриджис. \r\n \n\t\t\t\t\t\t", "date": "2019.01.08", "title": "Българин с роля във филма с три награди Златен глобус!"}
{"url": "http://www.bnews.bg/article/254760-mazh_zagina_pri_pozhar_zaradi_nezagasena_tsigara", "text": "\n 60-годишен мъж загина при пожар в дома си в село Камилски дол. По първоначални данни огънят е възникнал заради незагасена цигара, съобщиха от МВР. \r\n\r\n Сигналът за инцидента е подаден в 8:14 ч. Към адреса незабавно е бил насочен екип.  \r\n\r\n Пожарникарите погасили огъня и в резултат е спасена постройката. При огледа е открито тялото на мъжа.  \r\n \n\t\t\t\t\t\t", "date": "2019.01.08", "title": "Мъж загина при пожар заради незагасена цигара"}
{"url": "http://www.bnews.bg/article/254780-barelefat_na_dzhon_lenan_izcheznal_ot_stenata_na_notariata_v_sofiya", "text": "\n Барелефът на Джон Ленън, който бе поставен в центъра на София през 2010 г. по повод 30-годишнината от неговото убийство, е бил демонтиран. Творбата на художника Петър Маринов я няма отпреди Коледа, информира Радио тангра мега рок. Кметът на район \"Средец\" Мария Ачкова е започнала проверка и е обещала да подаде сигнал в Първо районно управление на МВР. \r\n\r\n Че ликът на Джон Ленън вече не е на стената, станало ясно след отварянето на тази част от ул. \"Граф Игнатиев\" за движение. От строителната фирма GP Group знаели за липсата още преди Коледа, но стената не била в обхвата на техния ремонт. \r\n\r\n От КПКОНПИ, които са сегашните стопани на бившия нотариат, уверили, че нямат нищо общо с демонтажа на барелефа и очакват цялостния край на всички строителни дейности в района (в това число и станцията на метро), за да започнат реконструкция на къщата. \r\n\r\n Изпратеният от тях екип е установил, че плочата наистина е махната и е демонтирана, а не е счупена. \r\n\r\n Авторът Петьо Маринов също е бил информиран за изчезването на барелефа, но не знае подробности. \r\n\r\n От Столична община вече са подготвили доклад за поставяне на барелефа, за чието изчезване са получили информация през декември. Ако се е загубил, авторът му може да го възстанови по запазения калъп. \r\n \n\t\t\t\t\t\t", "date": "2019.01.08", "title": "Барелефът на Джон Ленън изчезнал от стената на Нотариата в София"}
{"url": "http://www.bnews.bg/article/254757-gadzheto_na_kiril_despodov_dvoynichka_na_antoniya_petrova", "text": "\n Досущ като холивудска звезда се появи звездата на ЦСКА - футболистът Кирил Десподов, на церемонията \"Футболист на годината\" във Военния клуб.Още с пристигането си той направи впечатление на всички присъстващи с елегантна визия, като основният aкцент беше блестящо черно сако, което го открояваше от всички останали номинирани спортисти. Освен стайлинга му футболистът прикова внимание и с неговата приятелка - Веселина. Мнозина останаха поразени от приликата на момичето с тази на миската Антония Петрова, по-известна като Тоца Крокодила. \r\n\r\n Дали заради сходните прически и грим, или просто защото двете дами имат голямо визуално сходство, но приликата определено е факт. През цялото време на церемонията Десподов не се отделяше от любимата си, като двамата седяха един до друг на първия ред в залата, а след като неговото име беше обявено за N: 1 за \"Футболист на 2018\", първата, която му честити отличието, беше именно нежната му половинка, пише woman.bg \r\n \n\t\t\t\t\t\t", "date": "2019.01.08", "title": "Гаджето на Кирил Десподов - двойничка на Антония Петрова "}
{"url": "http://www.bnews.bg/article/254771-slavisha_stoyanovich_ostavam_v_levski_pone_do_lyatoto", "text": "\n Славиша Стоянович остава в \"Левски\" поне до края на лятото, когато изтича първата година от договора му, призна той на пресконференция след първата тренировка на отбора за годината. Сърбинът даде мнението си за евентуалното идване на Павел Колев в \"Левски\" и засегна структурните промени, от които \"сините\" се нуждаят. \r\n\r\n \"В последните няколко месеца излязоха в медиите много неверни неща, но съм длъжен да заяви, че оставам треньор на \"Левски\", ако всичко е наред, поне до юни. Договорът ми е за 1+1 година и след края на сезона, ако и двете страни са доволни, ще продължим взаимоотношенията си. Да, имаше оферта от националния отбор на Латвия и не беше лесен период за мен. Важното е, че сега съм тук и ще работим, за да променим негативните резултати от преди паузата\", каза Стоянович. \r\n\r\n \"Има списък с играчи, които искам да дойдат в \"Левски\" и се надявам това да се случи колкото може по-скоро, за да се включат в подготвителния лагер на тима. Имаме дефицит на бековете и желая, ако може, да вземем един халф. На позицията нападател също ни е нужен още един класен играч. Ще видим какво ще покажат медицинските изследвания на Ники Михайлов и ще потърсим вратар, ако се наложи\", добави треньорът на \"сините\". \r\n\r\n \"Този подготвителен период е много важен за нас, това ще бъде първият ми по-дълъг тренировъчен лагер. Трябва да сме физически добре през всичките 90 минути, а не само в части от мачовете. Надявам се Левски да се разбере с Павел Колев, защото ни трябва нова организация, която да пасва на моята философия. Видя се, че до сега така не става\", заяви Славиша Стоянович. \r\n\r\n На пресконференцията сърбинът похвали новия треньор на вратарите в \"Левски\" - Димитър Иванков. Стоянович отчете, че характера на бившия национал му допада и ще бъде ценен кадър за клуба. Треньорът на \"сините\" призна, че тимът трябва да се раздели с някои футболисти, за да освободят място за нови попълнения. \r\n\r\n \"Срещнахме се с Иванков три-четири пъти, преди да замина за Словения. Останах с впечатление, че е силен характер, боец и много обича \"Левски\". Трябва да похваля и предишния треньор на вратарите Валентин Захариев, който вършеше отлична работа, страхотен човек и професионалист\", каза сърбинът \r\n\r\n \"Ако някой не си тръгне, няма как да вземем нов, защото не ни позволяват финансите. Няма как да държиш 28 футболисти и в същото време да докараш още четирима. Трябва да вървим крачка по крачка. Изгубихме фокус преди паузата, но ще видим накрая дали сме успели да постигнем нещо. Трябва да има повече българи в \"Левски\", хора, които знаят какво означава отбора за феновете и са национални състезатели на България\", заяви Стоянович. \r\n \n\t\t\t\t\t\t", "date": "2019.01.08", "title": "Славиша Стоянович: Оставам в \"Левски\" поне до лятото "}
{"url": "http://www.bnews.bg/article/254769-dvama_arestuvani_za_poboya_na_voenen_vav_voyvodinovo", "text": "\n Двама души са задържани за побоя над военен в пловдивското село Войводиново, съобщиха от прокуратурата. Те са в ареста за 72 часа. Предстои държавното обвинение да поиска постоянното им задържане. \r\n\r\n Полицията е иззела видеозаписи от момента на атаката. На тях обаче не се вижда кой пръв е започнал спречкването, а версиите на нападателите и на пострадалия за това какво всъщност се е случило се различават. \r\n\r\n След нападението местните хора излязоха на протест в понеделник с искане за събарянето на незаконните постройки в ромската махала на селото. Демонстрация ще има и във вторник вечер. От полицията уверяват, че са взели необходимите мерки, за да не се стига до ескалация на напрежението. \r\n\r\n Министърът на отбраната Красимир Каракачанов посети селото и заяви, че всички къщи в махалата са незаконни и трябва да бъдат премахнати. \r\n \n\t\t\t\t\t\t", "date": "2019.01.08", "title": "Двама арестувани за побоя на военен във Войводиново "}
{"url": "http://www.bnews.bg/article/254767-snyag_i_dazhd_prez_idnite_dni", "text": "\n Атмосферното налягане е по-ниско от средното за месеца. С приближаването на средиземноморски циклон ще продължи да се понижава. \r\n  \r\nПрез нощта започналото от запад заоблачаване ще продължи и ще обхване цялата страна. Преди обяд в Западна България ще завали слаб сняг, а до вечерта валежи ще има и в Източна България. \r\n\r\n В западните и в планинските райони след обяд снеговалежът ще се усилва. Вятърът ще придобие южна компонента: в западните райони ще е слаб, в централните, източните и северно от планините - умерен до силен, и с него температурите бързо ще се повишат, по-съществено вечерта и през нощта срещу четвъртък. \r\n  \r\nВ южните и източните части на страната валежите ще са и от дъжд, и от сняг. В районите, в които има снежна покривка и валежът е от дъжд, ще има условия за заледявания. В крайните югоизточни райони ще има значителни количества дъжд. Минималните температури ще са предимно между минус 9 и минус 4 градуса, а преобладаващите максимални - между 0 и 5 градуса. \r\n\r\n Над Черноморието ще бъде предимно облачно. През деня ще е почти без валежи, но вечерта първо в южните райони ще започнат валежи от дъжд. Ще духа до силен вятър с южна компонента, който ще повиши температурите и максималните ще са 3-6 градуса. \r\n  \r\nТемпературата на морската вода е 5-6 градуса. Вълнението на морето ще бъде 2-3 бала, но вечерта ще се усилва. \r\n\r\n Над планините ще е облачно. От запад преди обяд ще започнат слаби валежи от сняг, които след обяд ще се усилват, вечерта и през нощта срещу четвъртък ще достигнат и планините в Източна България. Вятърът ще се ориентира от югозапад и след обяд ще е силен, в планините в източната половина на страната - бурен, вечерта и през нощта срещу четвъртък още ще се усили. Максималната температура на височина 1200 метра ще е около минус 2 градуса, на 2000 метра - около минус 7 градуса. \r\n  \r\nПрез следващото денонощие валежите ще продължат, на места ще са значителни. В западната половина от страната ще вали сняг, с образуване на нова снежна покривка. Вятърът ще е северозападен, слаб до умерен. \r\n  \r\nВ източната половина ще има и дъжд, и сняг, ще има условия за заледявания и поледици. Вятърът там отначало ще е югозападен, умерен до силен, после ще отслабне и ще се ориентира от северозапад и север. \r\n\r\n Към края на деня валежите ще отслабнат, през нощта срещу петък - и ще спрат; ще започне и разкъсване и намаление на облачността. В петък ще бъде ветровито, вятърът ще е от запад-северозапад. Облачността ще е променлива, почти без валежи. \r\n\r\n   \r\n \n\t\t\t\t\t\t", "date": "2019.01.08", "title": "Сняг и дъжд през идните дни"}
{"url": "http://www.bnews.bg/article/254773-evropeyskata_tsentralna_banka_se_gotvi_za_nov_predsedatel", "text": "\n Европейската централна банка се готви за нов председател на фона на нерешени икономически и политически предизвикателства, които тегнеха над осемте години управление на Марио Драги, съобщава Инвестор. \r\n\r\n Икономиката отново се забавя, а националистите из блока предизвикват принципите на европейската интеграция. Затова в състезанието се появява допълнителен слой несигурност, докато ЕЦБ се опитва да се оттегли от стимулите, наложени по време на кризата, които поддържат лихвените проценти на рекордно ниски нива. \r\n\r\n Един от рисковете е следващото забавяне да удари преди централните банкери да са имали шанс да затегнат значително паричната политика, коментира Bloomberg. \r\n\r\n Това ще остави новия председател с малко амуниции в подкрепа на икономиката и с подстрекатели в Рим, Париж и дори Берлин, които обвиняват централната банка, че нагласят нещата срещу поддръжниците си. \r\n\r\n \"Трябва да очакваме по-тежки дебати от популистите от двете страни\", казва Холгер Шмединг, главен икономист на Berenberg Bank в Лондон. \"Тези обсъжданията ще наберат инерция и ще станат по-остри през следващите месеци, докато се очаква икономиката да се охлади\". \r\n\r\n Вероятно ще има и по-широк процес на пазарлъци за други ключови постове. Изборът на следващия ръководител на ЕЦБ е част от голяма промяна, при която ще има нов глава на Европейския съвет, председателстващ срещите на ЕС, нов председател на Европейския парламент, както и нова Европейска комисия и нов неин председател. \r\n\r\n \r\n\r\n Преди да решат въпроса кой ще замени Драги, вероятно през лятото, европейските лидери ще трябва да насочат блока през парламентарните избори през май. \r\n\r\n Това може да засили твърдолинейните политици в Германия, които отдавна искат по-затегната политика и се противопоставят на пакета мерки, които Драги използва, за да управлява еврото по време на дълговата криза. \r\n\r\n Или пък може да засили влиянието на италианеца Матео Салвини и неговата съюзничка френския националист Марин льо Пен. Те се противопоставят на ограниченията на валутния съюз и дори са повдигали въпроса дали страните им трябва да останат в еврозоната. \r\n\r\n \r\n\r\n Националните правителства обаче са ключови, защото те посочват председателя на ЕЦБ и всички лидери на ключови страни членки на еврозоната са чувствителни към идеята да подкрепят популистите. Те ще се консултират с Европейския парламент и с управителния съвет на ЕЦБ, но в крайна сметка финансовите министри ще отправят препоръка и националните лидери ще имат последната дума. \r\n\r\n Още на 21 януари се очаква финансовите министри на еврозоната да призоват за номинации за мястото на Петер Прат. Това е назначение от критична важност, тъй като Прат, като главен икономист, следи икономическите прогнози и пише предложенията по паричната политика. \r\n\r\n Неговият осемгодишен мандат приключва през май, малко след изборите за Европейски парламент и преди политическата среща на ЕЦБ на 6 юни. Гуверньорът на Ирландската централна банка Филип Лейн се смята за фаворит за поста, отчасти заради академичните му постижения и отчасти защото Ирландия никога не е имала място в борда. \r\n\r\n \r\n\r\n Колкото до позицията на Драги, малко вероятно е финансовите министри да имат официални дебати по темата преди срещата си на 13 юни. Договарянето на номинация може да позволи на държавните лидери да я одобрят на срещата си седмица по-късно. \r\n\r\n Броят на длъжностите, които се разиграват, може да отложи избирането на наследник на Драги след юни, което обаче ще изнерви инвеститорите, опитващи се да разберат кога ЕЦБ ще започне да вдига лихвите. Засега централната банка обещава да запази лихвените проценти на сегашните дъна \"поне до края на лятото на 2019 г.\". \r\n\r\n Цените на пазарите в момента предполагат, че забавящата се икономика няма да позволи на Драги да повиши лихвите, преди да си тръгне, което прави политическите позиции на наследника му още по-важни. \r\n\r\n \"Състезанието е открито и е възможна изненада\", казва Муджтаба Рахман, управляващ директор на Eurasia Group в Лондон. \r\n \n\t\t\t\t\t\t", "date": "2019.01.08", "title": "Европейската централна банка се готви за нов председател "}
{"url": "http://www.bnews.bg/article/254746-balgarkata_lyubimka_na_hyu_hefnar_rodi_sin", "text": "\n Най-популярната българка в САЩ - Рали Иванова роди син. „След дълги 42 часа най-накрая се сдобихме със своето парче радост. Той е перфектен и ние сме влюбени”, написа Рали и публикува снимка на бебето си. \r\nБлондинката се прочу преди години отвъд океана като любимка на Хю Хефнър, пише „България днес”. Тя дори засне няколко провокативни фотосесии за американския „Плейбой”, които я превърнаха в сензация. \r\nМалко след това тя среща настоящия си приятел. Той е тъмнокож, което предизвика доста шокирани коментари сред приятелите й в България. \r\nСамата блондинка обаче признава, че той е човекът, който е променил целият й живот. И тя няма никакъв проблем с цвета на кожата му. \r\n  \r\n \n\t\t\t\t\t\t", "date": "2019.01.08", "title": "Българката - любимка на Хю Хефнър роди син"}
{"url": "http://www.bnews.bg/article/254764-sedem_protsenta_rast_na_patsientite_v_bolnitsata_po_onkologiya", "text": "\n Със 7 процента са се увеличили пациентите, преминали през Специализираната онкологична болница през последната година. \r\n  \r\nРъстът отчетоха от ръководството на лечебното заведение, като общият брой онкоболни, лекували се в него през 2018 година, е 14 211. \r\n  \r\nПредстои в болницата да бъде рeновирана Клиниката по химиотерапия, тъй като сградата, в която тя се помещава, е строена през 50-те години на миналия век. \r\n„През миналата година лечебното заведение има ръст на преминалите пациенти от 7%, за миналата година те са били 14 211. Най-много пациенти преминават през Клиниката по химиотерапия - 5 193, лъчетерапията - 2 759, 5 200 души са оперирани. \r\n  \r\nГинекологичните операции са 765, гръдните са 1 350, урологичните са 779. Интересното е, че 50% от всичките операции са такива с голям и много голям обем на сложност“, обясни директорът на болницата д-р Стефан Константинов пред Дарик. \r\n„Един голям проблем през цялата година беше условията, при които се извършва и се приемат специално пациентите на химиотерапия. Сградата е строена 50-те години на миналия век и не предлага тази функционалност, която в днешно време хората очакват. \r\n  \r\nНалагаше се пациентите да бъдат приемани на едно място, след това да ходят на друго място да се регистрират, на трето място пък започваше самото лечение. За щастие тази година се надявам вече това нещо да е минало и да осъществим един проект, с помощта на Министерството на здравеопазването, а именно реновация на Клиниката по химиотерапия“, коментира д-р Константинов. \r\n  \r\n \n\t\t\t\t\t\t", "date": "2019.01.08", "title": "Седем процента ръст на пациентите в болницата по онкология"}
{"url": "http://www.bnews.bg/article/254740-otvarachkata_skita_iz_sofiya_s_mazna_kosa_paparashko_foto", "text": "\n Неразпознаваема и в изключително неугледен вид, фолкпевицата Мария препуска из столицата, видяха папараците на \"България днес\". \r\n\r\n Въпреки че миньончето е облякла шикозен пухен елек, вероятно не е успяла да обърне внимание на косата си, която изглежда немита и на пластове. След като преодоля преспите, изпълнителката влезе във фризьорски салон, където коафьори измиха косите й. \r\n\r\n Снимката вижте \r\n \n\t\t\t\t\t\t", "date": "2019.01.08", "title": "Отварачката скита из София с мазна коса (Папарашко фото)"}
{"url": "http://www.bnews.bg/article/254763-6_4_po_rihter_kray_yuzhna_yaponiya", "text": "\n Земетресение с магнитуд 6,4 стана край Южна Япония, предаде Ройтерс, като се позова на Геоложкия институт на САЩ. \r\nСилният трус е станал на дълбочина от 39 километра, с епицентър на 116 километра в посока юг-югоизток от град Кагошима. \r\nЗа момента няма данни за пострадали хора и нанесени материални щети. \r\nЯпония се намира в един от най-сеизмичните райони на Земята. В страната стават около една пета от земетресенията с магнитуд 6 или повече на планетата, отбелязва Ройтерс. \r\n \n\t\t\t\t\t\t", "date": "2019.01.08", "title": "6, 4 по Рихтер край Южна Япония"}
{"url": "http://www.bnews.bg/article/254745-dzhino_glezi_gadzheto_v_dubay", "text": "\n Джино и половинката му Кристияна Канева тънат в истински лукс в арабския град. Те отседнаха в един от най-тузарските хотели в Дубай. Сексапилната докторка и Бианкалана изглеждат повече от щастливи. Двамата се наслаждават на почивката си и вече разгледаха забележителностите на популярната дестинация. Риалити героят и красавицата се залюбиха преди няколко месеца. Връзката им се развива доста бързо и двойката вече сви семейно гнездо в един от апартаментите на Джино в София, пише „България Днес“. \r\n \n\t\t\t\t\t\t", "date": "2019.01.08", "title": "Джино глези гаджето в Дубай "}
{"url": "http://www.bnews.bg/article/254748-70_godishen_mazh_otselya_sled_prestoy_tsyala_nosht_v_snega", "text": "\n Родопчанин оцеля след цяла нощ в снега при минусови температури. 70-годишният Енчо Беширов от Неделино е бил спасен от полицаи в местността Шадийца на 1150 м надморска височина. \r\n\r\n Пенсионерът изчезнал на Богоявление по обяд, когато за последно бил забелязан на изхода на Неделино в местността Турчин мост. Роднини подали сигнала в полицията, а четирима полицаи незабавно започнали издирване. Дядото бил открит в гористата местност над Неделино, легнал в снега, премръзнал и отпаднал. \r\n\r\n След като се прибрал в къщи, възрастният човек се свестил. Той е самотно живеещ, психично болен и неведнъж е изчезвал от дома си в Неделино. \r\n\r\n Родопчанинът е бил издирван и друг път, но оцеляването му в снега при температури, които в региона достигнаха до -17 под нулата, е цяло чудо, коментират местните. \r\n \n\t\t\t\t\t\t", "date": "2019.01.08", "title": "70-годишен мъж оцеля след престой цяла нощ в снега "}
{"url": "http://www.bnews.bg/article/254747-sofiyantsi_bez_toplo_zaradi_avariya", "text": "\n Авария остави част от София без парно, съобщиха от Топлофикация.  \r\n\r\n На студено са в ж.к. \"Иван Вазов\" /ул. “П. Каравелов” бл. № 18, бл. № 18А, ул.”Забърде” № 1, ул.”Витоша” № 129, ул.”Бурел” № 72-76/, както и част от Центъра на столицата /в участъка между : ул. ,,Бяло Море” , ул. ,,Кракра” , бул. ,,Янко Сакъзов”, бул. ,, Хр.и Евл. Горгиеви” , ул. ,,проф. М.Бичев” , бул. ,,Ген.Данаил Николаев”, 17 - Поликлиника , Малък Градски Театър , Гараж ,, Алианц - България”, бул.,, Евлоги и Христо Георгиеви” № 106. \r\n\r\n От дружеството уверяват, че незабавно е създадена организация и ще се работи до пълното отстраняване на аварията. \r\n \n\t\t\t\t\t\t", "date": "2019.01.08", "title": "Софиянци без топло заради авария"}
{"url": "http://www.bnews.bg/article/254751-stotitsi_doydoha_da_se_prostyat_s_ivan_laskin", "text": "\n Последно сбогом с Иван Ласкин дойдоха да си вземат днес в храма \"Свети Седмочисленици\" не само негови близки, колеги, приятели, а и стотици почитатели. \r\n\r\n Сред първите пристигнали бяха Андрей Слабаков, Ернестина Шинова, Здравко Митков и Даниела - съпругата на Чочо Попйорданов. \r\n\r\n Сред опечалените са още културният министър Боил Банов, неговият предшественик на поста Вежди Рашидов, директорът на сатиричния театър Калин Сърменов, директорът на БНТ Константин Каменаров, Ники Кънчев, Аня Пенчева, Ивайло Караньотов, Илиана Раева, Наско Сираков, Теди Москов, Тончо Токмакчиев, Елена Петрова, Славчо Пеев, Параскева Джукелова, Деси Цонева, Ути Бъчваров, Шеф Петров, Юлиян Константинов, Димитър Ковачев-Фънки, Момчил Колев от някогашния дует \"Дони и Момчил\", както и много други, предаде Канал 3. \r\n\r\n   \r\n \n\t\t\t\t\t\t", "date": "2019.01.08", "title": "Стотици дойдоха да се простят с Иван Ласкин"}
{"url": "http://www.bnews.bg/article/254753-mozhe_li_tramp_da_obyavi_izvanredno_polozhenie_za_da_postroi_svoyata_stena", "text": "\n Правителството на Тръмп обмисля да прибегне до обявяване на извънредно положение, за да заобиколи Конгреса и бюджетната безизходица и да наложи построяването на отдавна обещаваната от президента стена по южната граница. \r\n\"Ние проучваме възможността за национално извънредно положение, защото имаме национално извънредно положение\", заяви президентът Доналд Тръмп пред репортери в неделя на фона на намиращите се в безизходица преговори. Той каза на пресконференция в петък, че предпочита да получи исканите от него пари чрез Конгреса, но може \"несъмнено\" да обяви извънредно положение \"и да я построи много бързо\". \r\nПодобен ход би могъл значително да изостри сегашната конфронтация, довела до частично спиране на работата на правителството, продължаващо вече трета седмица. Ето какво знаем: \r\nЗАЩО ОБЯВЯВАНЕ НА ИЗВЪНРЕДНО ПОЛОЖЕНИЕ? \r\nПравителството от месеци се опитва да измисли как президентът може да пристъпи към построяване на стената - основното обещание в неговата кампания през 2016 г., ако Конгресът откаже да му даде парите. Още от края на март Тръмп открито лансира идеята за използване на армията за тази задача. \"Построяването на голяма гранична стена, след като в нашата страна се стичат наркотици (отрова) и вражески бойци, е свързано с националната отбрана. Стената да бъде построена с помощта на А!\", заяви той в Туитър тогава. \r\n \n\t\t\t\t\t\t", "date": "2019.01.08", "title": "Може ли Тръмп да обяви извънредно положение, за да построи своята стена?"}
{"url": "http://www.bnews.bg/article/254752-zadarzhaha_siriytsi_s_falshivi_balgarski_dokumenti", "text": "\n Граничите полицаи на Босна и Херцеговина задържаха нелегални мигранти с фалшиви български паспорти. \r\n\r\n Мигрантите са арестувани при опит да влязат на територията на страната в началото на тази година - между 4 и 6-ти януари. Трима от общо осемте нелегални мигранти, са били с фалшиви български паспорти, съобщи местната телевизия РТРС. При проверка на техния личен багаж са открити истинските им документи от Сирия. \r\n\r\n На друг граничен пункт \"Градишка\" са задържани други трима мигранти с фалшиви испански лични карти - лицата са били от Иран и Македония. Те са пътували с автобус от Сараево за Виена. На летището в Баня Лука са задържани двама иранци с фалшиви лични карти от Чехия, предаде Канал 3. \r\n\r\n   \r\n \n\t\t\t\t\t\t", "date": "2019.01.08", "title": "Задържаха сирийци с фалшиви български документи"}
{"url": "http://www.bnews.bg/article/254756-britanski_deputati_do_shefkata_na_skotland_yard_zaplashvat_ni_zaradi_brekzit", "text": "\n Над 50 британски депутати изразиха в писмо до шефката на Скотланд ярд безпокойство за сигурността си след инциденти около парламента в обстановка на напрежения заради Брекзита, предаде Франс прес, цитирана от БТА. \r\n\r\n \"Пишем ви, за да изразим силното си безпокойство от влошаването на ситуацията със сигурността и обществения ред извън и около парламента\", се казва в подписаното от депутати от различни партии писмо до ръководителката на британската полиция Кресида Дик. \r\n\r\n Депутатите споменават \"свързани с крайната десница\" лица, които \"извършват потенциално криминални прояви на сплашване на депутати, журналисти и активисти\". \r\n\r\n Последният подобен случай е от вчера, когато подкрепящата идеята за втори референдум за Брекзита депутатка от Консервативната партия Ана Субри бе наречена \"нацистка\" и \"фашистка\" от поддръжници на излизането на Великобритания от ЕС. \r\n\r\n Днес Субри заяви, че малка група хора обикалят района на парламента и сплашват хората. \r\n\r\n \"Границата вече беше премината през декември, когато имаше нападки към журналисти\", каза депутатката пред телевизия Ай Ти Ви и упрекна полицията в бездействие. \r\n\r\n Тя спомена случая с журналиста от Скай нюз Файсал Ислам, срещу когото са били отправени расистки обиди. \r\n\r\n \"Това е същата група хора, всичко е заснето, а столичната полиция нехае\", заяви Субри. \r\n\r\n През юни 2016 г. британците гласуваха за излизане от ЕС на референдум, чиято кампания дълбоко раздели страната. Седмица преди вота проевропейската депутатка лейбъристка Джо Кокс беше убита от неонацистки симпатизант. \r\n\r\n Великобритания трябва да напусне ЕС на 29 март. Следващата седмица британските депутати ще гласуват по споразумението, което премиерът Тереза Мей договори с Брюксел. \r\n\r\n Холандия ще предостави на живеещите в страната британци отсрочка от 15 месеца, за да подадат заявление за постоянно пребиваване след Брекзит, ако Обединеното кралство напусне Европейския съюз без споразумение, обяви холандския министър на външните работи Стеф Блок, предаде Франс прес. \r\n\r\n Перспективата за развод без споразумение на 29 март поражда опасения за съдбата на около 45 000 британци, които живеят в Холандия. \r\n\r\n \"За да избегнем това, правителството предлага преходен период от 15 месеца, считано от излизането на Обединеното кралство от ЕС\", посочи снощи министър Блок в писмо до парламента. \r\n\r\n През този период британците, които са живели в Холандия преди Брекзит, \"ще запазят правото си да живеят, пътуват и учат в Холандия\". \r\n\r\n \"На британските граждани и семействата им през този период ще бъде дадена възможността да кандидатстват за разрешение за постоянно пребиваване\", добави министърът. \r\n\r\n Испания, една от членките на ЕС, където има най-много живеещи британци, обяви на 28 декември, че е приела спешни мерки за \"гарантиране на запазването на настоящите права на британските граждани\" при перспектива за излизане \"без сделка\". \r\n\r\n Във Франция, където живеят поне 150 000 британски граждани, също се взети мерки за подготовка за Брекзит без споразумение, предвиждащи по-специално британските служители във френските държавни учреждения да запазят същите условия за статут и работа, каквито ползват понастоящем. \r\n \n\t\t\t\t\t\t", "date": "2019.01.08", "title": "Британски депутати до шефката на Скотланд ярд: Заплашват ни заради Брекзит"}
{"url": "http://www.bnews.bg/article/254755-zapochna_prodazhbata_na_e_vinetki_v_poshtenskite_stantsii", "text": "\n В 10.00 ч. е започнала продажбата на електронни винетки във всички клонове на „Български пощи“, съобщиха от дружеството. Първата винетка е продадена в сливенското село Жельо Войвода. \r\nОт „Български пощи“ подчертаха, че водачите трябва да проверяват внимателно данните за регистрационния номер на автомобила, вида и валидността на електронната винетка, вписани в бона, който им дават пощенските служители, преди да го подпишат. \r\n \n\t\t\t\t\t\t", "date": "2019.01.08", "title": "Започна продажбата на е-винетки в пощенските станции"}
{"url": "http://www.bnews.bg/article/254737-bivshiyat_shef_na_nisan_zastana_pred_sada", "text": "\n След ареста на бившия шеф на \"Нисан\" Карлос Гон през ноември миналата година днес той за пръв път се изправи пред съда, където бе докаран от затворнически автобус, съобщава Би Би Си. \r\n\r\n Той беше обвинен, че е предоставил невярна информация за получените си възнаграждения в период от 5 години, както и за поредица от нарушения, между които и използването на фирмени средства за лични цели. \r\n\r\n Краткото съдебно заседание имаше за цел съдията да изложи пред Гон детайлите около ареста му, както и да даде подробности по обвиненията във финансови злоупотреби. Според Би Би Си той е бил въведен в залата с белезници и въже около кръста си и е изглеждал видимо по-слаб. \r\n\r\n В подготвено заявление Гон каза пред съда, че е невинен, погрешно обвинен и несправедливо задържан. Добави също, че всяко решение за управлението на компанията е взимал с одобрението на Борда на директорите. \r\n\r\n 64-годишният Гон заяви, че никога не е получавал компенсация от „Нисан“, за която да не се знае. Той добави, че никога не е бил обвиняван в злоупотреби и е посветил две десетилетия на съживяването на компанията. \r\n\r\n На пресконференция в Токио по-късно през деня адвокатът на Гос каза, че няма причина да го задържат и призовава прокурорите да извършат по-предпазливо и задълбочено разследване, предава Ройтерс. \r\n\r\n Интересът към делото в Япония е огромен. Повече от 1000 души са се записали за разпределяните на случаен принцип 14 места за зрители в съдебната зала. \r\n\r\n Първоначалният арест на Гос преди почти два месеца шокира индустрията и продължителното му задържане предизвика някои критики. Но съдия от Окръжния съд в Токио съобщи във вторник, че задържането на Гос е оправдано, за да се предотврати евентуално подправяне на доказателства и риск от бягство. Съдията казва, че Карлос Гон остава в ареста, защото има опасност да избяга или да укрие доказателства. \r\n\r\n Настоящият му период на задържане е до 11 януари. За да бъде задържан за по-дълго, ще трябва да му бъде повдигнато друго обвинение. \r\n\r\n Ако бъде признат за виновен, Гос може да влезе в затвора за период до 10 години и да бъде глобен с до 700 млн. йени, според японските регулатори. \r\n \n\t\t\t\t\t\t", "date": "2019.01.08", "title": "Бившият шеф на \"Нисан\" застана пред съда"}
{"url": "http://www.bnews.bg/article/254743-didzhey_doncho_smeni_aleks_raeva_s_tantsyorka_bivsha_na_slavi_trifonov", "text": "\n Бившият на певицата и водеща Алекс Раева – диджей Дончо, има ново гадже. Музикантът заби гореща брюнетка, известна в музикалните среди като танцьорка и хореограф на най-успешния у нас балет „Нова“, съобщи „България Днес“. \r\n\r\n Красавицата се казва Тамара Кривлева и макар двамата с Дончо все още да крият официално връзката си, бяха уловени в интимни моменти навръх Нова година. Тамара беше неотлъчно на пулта до новия си любим в празничната нощ, докато Дончо забавляваше хиляди на новогодишен купон в София. \r\n\r\n Да ма взимане-даване с бивши на поумена Слави Трифонов явно е съдба за диджея, тъй като преди да стане част от балет „Нова“, Тамара дълг години е танцувала с балет „Сатен“ в „Шоуто на Слави“, по времето, когато беквокалистка бе и Алекс Раева, с която парти мейкърът имаше няколкогодишна връзка. \r\n\r\n През 2017 Александра обяви, че с Дончо са скъсали и вече има друг човек до себе си. Той пък имаше кратка афера със секси инструкторка по гмуркане Ина Димитрова след Раева. \r\n\r\n В момента във фейсбук профила му пише, че е обвързан, а запознати издават, че заварката с Тамара е станала миналото лято по време на турне. \r\n \n\t\t\t\t\t\t", "date": "2019.01.08", "title": "Диджей Дончо смени Алекс Раева с танцьорка - бивша на Слави Трифонов "}
{"url": "http://www.bnews.bg/article/254732-blagoy_vodi_zlatka_po_stapkite_na_bivshite_si_lyubovnitsi", "text": "\n След излизането им със Златка от къщата на „Биг Брадър“ двамата не спират да пътуват, но по-любопитни са дестинациите, на които той я води. Оказва се, че е избрал местенца, на които вече е бил с бившата си съпруга Есмер,пише HotArena. \r\n\r\n Дори я води там, където е минал с куп други преди нея. \r\n\r\n От няколко дни новата светска двойка Благо и Златка кръстосват Дубай. А кое е общото между Георгиев и арабското емирство? Това е любимата му релаксираща локация и на това място прекара медения си месец с Есмер Омерова, а през юни 2017 двамата отново посетиха дестинацията, откъдето дори си купиха халки, с които подновиха обетите си и уж скрепиха брака си, но неуспешно. Нещо повече – той предложи на рускинята брак там. \r\n\r\n Странно защо бившият футболист е решил да заведе и новата си изгора, след като историята помни, че през 2013 година Джизъса посети Дубай заедно с майката на първите си две деца – Христина Витанова, след което приключиха връзката си. А през 2014 замъкна там и тогавашната ученичка Куини-Алис, на която после разби сърцето на пух и прах. \r\n\r\n Сега екс ритнитопковецът пуска фотоси как се препичат със Златка, снимат се на фона на емблематичните сгради и ни правят свидетели на любовната си идилия. Вероятно в емирството ще правят и опити за бебе. \r\n\r\n А може би Дубай не е най-подходящото място за Благо, тъй като сякаш именно там се урочасват взаимоотношенията с дамите му, а отношенията им не след дълго приключват с раздели. \r\n \n\t\t\t\t\t\t", "date": "2019.01.08", "title": "Благой води Златка по стъпките на бившите си любовници "}
{"url": "http://www.bnews.bg/article/254766-zatvaryat_parviya_nudistki_restorant_v_parizh_godina_sled_sazdavaneto_mu", "text": "\n Първият нудистки ресторант в Париж - \"О'Натюрел\" затваря врати след малко повече от година от създаването си, съобщи в. Фигаро Идеята бе взета от Лондон. Само клиентите обаче са голи, а сервитьорите - по хигиенни съображения - са с облекло. Гостите на ресторанта първо минават през съблекалня, а след това се озовават в зала с около 20 маси.Заведението отвори врати за любителите на непокритите човешки форми през есента на 2017 година на улица \"Гравел\" във френската столица. На 16 февруари тази година обаче ще бъде последната възможност за посещение. \r\n\r\n \"Затваряме по икономически причини. Благодарим ви, че участвахте в това приключение. Оставаме само с добри спомени. Надяваме се да ни подкрепите и да бъдете наши гости и през януари и февруари\", заявиха на сайта на заведението основателите - Майк и Стефан Саада. \r\n\r\n Други източници твърдят, че братята Саада не са направили реална преценка на броя на нудистите в Париж - 90% от тях са хомосексуални. Градският нудизъм не е толкова разпространен, колкото броят на хората, които се пекат без бански костюм по френските плажове и курорти. Те не стъпват в заведения от този род. \r\n \n\t\t\t\t\t\t", "date": "2019.01.08", "title": "Затварят първия нудистки ресторант в Париж, година след създаването му"}
{"url": "http://www.bnews.bg/article/254736-sastoyanieto_na_niki_lauda_se_vloshi", "text": "\n Състоянието на легендата Ники Лауда става по-тревожно. Австрийският новинарски портал OE24 съобщава, че грипът, който трикратният шампион във Формула 1 хвана по време на коледните празници, е прераснал в пневмония. Състоянието му се усложнява от факта, че през миналата година той претърпя трансплантация на бял дроб. \r\n\r\n 69-годишният Лауда се разболя от грип по време на почивка в Ибиса. Предполага се, че той е прихванал заболяването от съпругата си Биргит. Ваканцията на средиземноморския остров беше първа за легендарния пилот след трансплантацията. На Ибиса той беше придружен от своята половинка и близнаците Миа и Макс. \r\n\r\n В първите дни на 2019 година Лауда спешно се върна във Виена, след като усети първите признаци на грипа. В австрийската столица веднага е посетил болницата, в която се възстановяваше след трансплантацията през август. През уикенда бившият състезател на Ферари се е почувствал по-добре, но вчера са се появили усложненията. Първоначално Ники Лауда е трябвало да бъде изписан утре, но сега няма яснота кога ще напусне лечебното заведение. \r\n\r\n   \r\n \n\t\t\t\t\t\t", "date": "2019.01.08", "title": "Състоянието на Ники Лауда се влоши"}
{"url": "http://www.bnews.bg/article/254741-miska_prevarna_30_kg_shokolad_v_proizvedeniya_na_izkustvoto_snimki", "text": "\n „Мисис България - Европа“ Анна Стефанова се превърна в същинска машина за сладки изкушения по празниците. Третата по красота омъжена дама в Европа се похвали, че е изработила над 4000 бонбона и шоколад, като в това число не влизат красивите коледни бисквитки. За всичко това миската е използвала над 30 килограма първокласен белгийски шоколад. \r\n\r\n От профила й във фейсбук греят ръчно изработени произведения на сладкарското изкуство. В начало красавицата започнала на шега да запълва свободното си време, майсторейки сладки изкушения. По-късно се записала на курс, който да й помогне да усъвършенства уменията си. Днес Анна споделя, че е изключително щастлива от постигнатото. Цялата красота, която Стефанова твори с двете си ръце може да бъде видяна страницата й Anna’s Chocolates. \r\n\r\n \r\n\r\n Отминалата 2018 година бе забележителна за Анна Стефанова. През септември тя стана трета подгласничка в конкурса „Мисис Европа“, който се проведе в Гибралтар. На церемония по раздаване на годишните награди Best Brand Awards Bulgaria, нейната марка Anna’s Chocolates, бе отличена в категория „Храни“. \r\n \n\t\t\t\t\t\t", "date": "2019.01.08", "title": "Миска превърна 30 кг шоколад в произведения на изкуството (СНИМКИ) "}
{"url": "http://www.bnews.bg/article/254754-prodalzhava_poskapvaneto_v_proizvodstvoto_u_nas", "text": "\n Поскъпване на всички продукти в производството на българската икономика ще има през тази година.Скок в цените се очаква не само в хранителните стоки, а това е зарaди по-високите цени на горивата, водата, електроенергията и заплатите. Тази прогноза даде за Дарик председателят на асоциацията на месопреработвателите в България Кирил Вътев. \r\n  \r\n„Тенденцията за повишаващите се разходи започна още миналата година. Сега обаче изведнъж се получи едно натрупване, поскъпват не само горива, но рязко поскъпва и водата. Работните заплати се повишават непрекъснато поради липсата на работна ръка. Текучеството е много голямо и изобщо всички ценообразуващи фактори показват категорична тенденция нагоре. Така че не само  в месопреработката, според мен, в абсолютно всички сектори на производството и на цялата икономика предстои повишаване на цени, от което ще последва повишаване и на доходи, защото при този дефицит на хора всяка компания ще иска да си задържи хората\", обясни Вътев. \r\n  \r\n„В нашия бизнес най-сериозен дял в структурата на цената имат суровините, а те положително ще се повлияят първи от всички тези фактори, за които говорим, че растат. Защото в житотновъдството и в земеделието използват много горива, електроенергия, човешки труд, вода. Така че всички тези фактори ще повлияят върху цялата хранителна верига - от полето до крайния продукт за трапзата“, допълни той. \r\n \n\t\t\t\t\t\t", "date": "2019.01.08", "title": "Продължава поскъпването в производството у нас"}
{"url": "http://www.bnews.bg/article/254735-galena_pak_se_naliva_po_chalgotekite", "text": "\n Фолкаджийката Галена отново започна да пие по време на участия. \r\nЧалгаджийката налетя на любимите си шотове по време на участие в Студентски град в столицата. В миналото Галена бе станала популярна с алкохолните си изпълнения, докато пее, и това екстремно забавляваше почитателите й. Коронният й номер беше да хваща чашката на шота само с уста, без да използва ръцете си, и да изпива градусовата напитка на екс. цМалко фолкаджийки могат да се похвалят с подобна ловкост, но за Галена таблата с шотове е неотменима част от купона. Скандалната изпълнителка не иска да изпее и началото на куплета, без да е подгряла с една-две текили, кълнат се хора, присъствали на нейни участия. \r\nПо време на втората си бременност чалгарката заряза пиячката и не близваше нито капка. В небитието изчезна и алкохолната й програма, което разочарова армията от чалга почитатели. Дори и след като роди, Галена не се отпускаше да обръща чаши с алкохол, вероятно за да дава добър пример на подрастващите, пише \"България Днес\". \r\nНо изкушението вероятно е надделяло, защото фолкаджийката с широка усмивка прие предложението да пие на екс с гост на заведението. Бърза наздравица и алкохолната течност потъна в гърлото й. А след това настана и истинското шоу. Напорист младеж се качи на сцената и чалгарката буквално му налетя. Двамата демонстративно се сваляха, а в един момент младото жребче дори грабна микрофона и запя, докато Галена стоеше и го изпиваше с поглед. Стана истинско шоу, както си пише в учебниците по нощни забави. \r\nЗа разлика от колежките си Галена не стои статична на сцената, а се раздава на максимум. Певицата непрекъснато се шегува с хората, което предразполага за щуро парти. Като запазена марка на Галена й остава хобито да пее зад бара. На едно от участията си преди време тя влезе в роля и смени барманките, наливайки питиета на вперилите погледи в нея студенти. \"Аз съм си човек от народа. Мога да си пия с всеки!\" - споделяла изпълнителката след няколко питиета. \r\n \n\t\t\t\t\t\t", "date": "2019.01.08", "title": "Галена пак се налива по чалготеките "}
{"url": "http://www.bnews.bg/article/254738-cherna_gora_dava_grazhdanstvo_sreshtu_investitsii", "text": "\n \r\nЧepнa гopa cтapтиpa пpoгpaмaтa cи зa paзвитиe, ĸoятo пpeдлaгa възмoжнocт нa 2000 ĸaндидaти дa пpидoбият чepнoгopcĸo гpaждaнcтвo въз ocнoвa нa инвecтиции пpeз cлeдвaщитe 3 гoдини, cъoбщaвa Еmеrgіng Еurоре. \r\n\r\n \"Peшeниeтo нa пpaвитeлcтвoтo бe взeтo c цeл пo-нaтaтъшнo ycĸopявaнe нa иĸoнoмичecĸoтo paзвитиe нa Чepнa гopa и пpивличaнe нa инвecтиции, ĸoитo щe cъздaдaт нoви тypиcтичecĸи, ceлcĸocтoпaнcĸи и пpepaбoтвaтeлни мoщнocти и нoви paбoтни мecтa, и щe пoдoбpят ĸaчecтвoтo нa живoт и жизнeния cтaндapт нa нaшитe гpaждaни\", ĸaзвa вицeпpeмиepът Mилyтин Cимoвич. Bceĸи ĸaндидaт тpябвa дa дapи 100 000 eвpo зa paзвитиeтo нa бeднитe oбщнocти и e длъжeн или дa инвecтиpa 450 000 eвpo в eдин oт пpoeĸтитe зa paзвитиe в cтoлицaтa Πoдгopицa, или в ĸpaйбpeжнaтa зoнa нa Чepнa гopa, или 250 000 eвpo в пpoeĸти зa paзвитиe в ceвepния или цeнтpaлния peгиoн нa Чepнa гopa, бeз дa ce вĸлючвa ĸaпитaлът.  \r\n\r\n Oт пpoгpaмaтa мoгaт дa ce възпoлзвaт 2000 дyши пpeз cлeдвaщитe 3 гoдини Ocвeн тoвa ĸaндидaтът тpябвa дa внece 15 000 eвpo зa зaявлeниe зa ceбe cи или 10 000 eвpo зa дo чeтиpимa члeнoвe нa ceмeйcтвoтo cи, плюc 50 000 eвpo зa вceĸи дpyг члeн нa ceмeйcтвoтo. Πлaтилитe щe пoлyчaт cтaтyт нa пocтoяннo пpeбивaвaщи в paмĸитe нa 3 ceдмици и пocлeдвaщo гpaждaнcтвo, пpeдocтaвeнo в paмĸитe нa 6 мeceцa. Cтpaнaтa пoдгoтвя инвecтициoннaтa пpoгpaмa oт няĸoлĸo гoдини c пoмoщтa нa ĸoнcyлтaнтcĸaтa ĸoмпaния Неnlеу & Раrtnеrѕ.  \r\n\r\n Eдин paзĸaз Cтpaнaтa e в пpoцec нa пpиcъeдинявaнe ĸъм EC и ce нaдявa дa cтaнe пълнoпpaвeн члeн нa блoĸa дo 2025 г. \"Taзи пpoгpaмa e oтгoвop нa peaлнитe нyжди нa нaшaтa иĸoнoмиĸa и нeoбxoдимocттa oт нeйнaтa дивepcифиĸaция. C пocтигaнeтo нa тeзи цeли, ocвeн нaшaтa ĸлючoвa вътpeшнa нyждa, ниe cъщo изпълнявaмe взиcĸaтeлнитe иĸoнoмичecĸи ĸpитepии oт нaшaтa eвpoпeйcĸa пpoгpaмa\", ĸaзвa Cимoвич. \"Bътpeшнитe ни нyжди ce oтpaзявaт нaй-дoбpe oт фaĸтa, чe Чepнa гopa пo тoвa вpeмe e нa нивo oт 46% oт cpeднoтo paзвитиe нa EC. Tpябвa дa пoдoбpим жизнeния cтaндapт нa нaшитe гpaждaни възмoжнo нaй-бъpзo и дa ги пpиближим дo eвpoпeйcĸитe нивa\", дoбaвя тoй. \r\n\r\n   \r\n \n\t\t\t\t\t\t", "date": "2019.01.08", "title": "Черна гора дава гражданство срещу инвестиции"}
{"url": "http://www.bnews.bg/article/254742-na_dumi_pravitelstvoto_podkrepya_protesta_na_prevozvachite", "text": "\n Българското правителство подкрепя категорично исканията на българските превозвачи за приемането на поправки в т.нар. пакет „Мобилност“, който ще бъде гласуван тази седмица от транспортната комисия в Европейския парламент. Това стана ясно по време на среща на министър-председателя Бойко Борисов с министъра на транспорта Росен Желязков, на която бяха обсъдени предстоящият протест на превозвачите в Брюксел на 10 януари и исканията им Комисията по транспорт в Европейския парламент да приеме предложените няколко поправки в пакета „Мобилност“, касаещи регламента за командировките им, връщането до страната на регистрация на всеки 4 седмици и нощните почивки на шофьорите, съобщи БНР. \r\n\r\n Българската държава се солидаризира с протеста на превозвачите, които се очаква да бъдат подкрепени и от колегите им от Румъния, Полша, Унгария, Литва, Латвия и Ирландия. Ограниченията, които се налагат с пакета „Мобилност“, ще се окажат рестриктивни и изключително затормозяващи за превозваческия бизнес в периферните страни на Съюза и на практика ще го изтласкат от пазара, заяви министър Росен Желязков. Ако пакетът бъде приет без поправките, за които настояват българските превозвачи, България и изброените страни ще загубим голяма част от своя икономически потенциал и вътрешния ни продукт, нашите превозвачи ще бъдат принудени да изнесат бизнеса си на друго място, а това е неприемливо за нас като държава“, коментира премиерът Борисов. \r\n\r\n Министър-председателят Бойко Борисов и транспортният министър Росен Желязков още веднъж изразиха подкрепата на правителството за исканията на българските превозвачи. Като израз на тази солидарност министър Желязков лично ще присъства на протеста на превозвачите на площада пред Европейския парламент в Брюксел, а по-късно и на заседанието на транспортната комисия. \r\n \n\t\t\t\t\t\t", "date": "2019.01.08", "title": "На думи правителството подкрепя протеста на превозвачите"}
{"url": "http://www.bnews.bg/article/254739-kmetove_se_sadyat_zaradi_pametnik_na_botev", "text": "\n Кметът на община Карлово д-р Емил Кабаиванов даде на съд за клевета кмета на Калофер Румен Стоянов. Повод за това e изявление на Стоянов в телевизионно предаване от началото на октомври миналата година, в което той заяви публично, че отпуснатите на община Карлово 300 000 лева за ремонт на мемориалния комплекс на Христо Ботев в Калофер са били откраднати, без да е извършен ремонт. \r\n\r\n \"С изказването си Стоянов петни не само моето име, той петни името и на община Карлово. Това е недопустимо. Крайно време е да стане ясно, че всеки трябва да носи отговорност за думите и действията си. Сега на г-н Стоянов ще му се наложи да влезе в съдебната зала, където ще трябва да докаже твърденията си, че парите за ремонта на мемориалния комплекс са откраднати\", каза д-р Кабаиванов. \r\n\r\n Делото ще бъде разгледано на 21 януари в Районния съд в Пазарджик. Кметът на Карлово заяви, че ако неговия иск за обезщетение за претърпени неимуществени вреди, вследствие клеветата, бъде уважен от съда, цялата присъдена сума ще бъде дарена на читалището в Калофер, пише Дир.бг. \r\n\r\n     \r\n \n\t\t\t\t\t\t", "date": "2019.01.08", "title": "Кметове се съдят заради паметник на Ботев"}
{"url": "http://www.bnews.bg/article/254744-balgariya_v_evrozonata_nay_rano_prez_2022_godina", "text": "\n България може да се присъедини към еврозоната най-рано през 2022 година, заяви в Рига заместник-председателят на Европейската комисия Валдис Домбровскис пред БНР.  \r\n\r\n Ако страната ни се справи безпроблемно с изпълнението на ангажиментите си, още през лятото на тази година ще получи светлина за влизане в обменно-валутния механизъм ERM II, добави Домбровскис пред пратеник на \"Хоризонт\":  \r\n\r\n \"Ако всичко е наред с прегледа на активите в банковата система на България, страната може да се присъедини към ERM II в средата на тази година. След това трябва да минат поне три години, за да се стигне до приемане на еврото. Първите две са за покриване на Маахстрихтските критерии, а следващата година за оценка на постигнатите резултати и подготвителни дейности\". \r\n\r\n    \r\n \n\t\t\t\t\t\t", "date": "2019.01.08", "title": "България в еврозоната? Най-рано през 2022 година"}
{"url": "http://www.bnews.bg/article/254761-porugaha_pametnitsi_v_ruse_izvarshitelite_se_izdirvat", "text": "\n Поруган е монументът на Братската могила в Русе, а обиден надпис е надраскан до паметната плоча на Стефан Караджа. Извършителите се издирват от полицията. \r\n\r\n Паметниците са надраскани през нощта.  \r\n\r\n Граждани са подали сигнал на тел.112, откъдето са уведомили незабавно общината.  \r\n\r\n В района няма камери за видеонаблюдение. Случаят е предаден на полицията.  \r\n\r\n Общинските служби ще започнат почистване на надписите още днес, а хората са възмутени от поредната хулиганска проява в центъра на Русе. \r\n \n\t\t\t\t\t\t", "date": "2019.01.08", "title": "Поругаха паметници в Русе, извършителите се издирват"}
{"url": "http://www.bnews.bg/article/254733-deloto_sreshtu_ivancheva_petrova_i_dyulgerov_be_otlozheno", "text": "\n Специализираният наказателен съд отложи делото срещу отстранения кмет на район \"Младост\" Десислава Иванчева, заместничката ѝ Биляна Петрова и считания за посредник при предаването на подкупа Петко Дюлгеров, предаде БНР. \r\n\r\n Причина за отлагането е, че документацията по делото се намира в Апелативния специализиран наказателен съд и експертизите, които трябва да бъдат приети от Специализирания наказателен съд не могат да бъдат приети. \r\n\r\n Поради това делото се отложи за 21 януари от 13.30 ч., а на 11 януари ще бъдат изслушвани СРС-та. \r\n\r\n Апелативният специализиран наказателен съд пък трябва да реши дали да потвърди домашните арести на Иванчева и Петрова. Двете бяха задържани преди 8 месеца в центъра на столицата по обвинение за искан подкуп от 500 хил. евро и получени 56 хиляди. Двете излязоха от следствения арест в навечерието на коледните празници. Покуратурата протестира пускането им под домашен арест. \r\n\r\n   \r\n \n\t\t\t\t\t\t", "date": "2019.01.08", "title": "Делото срещу Иванчева, Петрова и Дюлгеров бе отложено"}
{"url": "http://www.bnews.bg/article/254730-nzok_v_poreden_skandal_za_lechenie_na_detsa_v_chuzhbina", "text": "\n Здравната каса е издала европейски формуляр S2 за лечение в Румъния на деветгодишния Стефан Радойчев, съобщи \"Хоризонт\" . Информацията на НЗОК е по повод изявление от пациентски организации \"Заедно с теб\", че на детето е отказано скъпоструващо лечение от болница в Румъния, защото \"нямали доверие в здравната каса у нас\". \r\n\r\n Според Пенка Георгиева, председател на пациентски организации \"Заедно с теб\", на две деца, за които има издаден формуляр за изплащане на лечението от НЗОК, има откази - за лечение в Германия и в Румъния: \r\n\"Отказват да го приемат с формуляр S2, издаден от Касата, както изпращаме много други деца в държави членки на Европейския съюз, тъй като имат недоверие, че Касата ще изплати това задължение. Изисках директорът на Фонда да изпрати едно писмо до управителя на Националната здравноосигурителна каса да даде обяснение защо университетска болница в Германия отказва да работи с формуляр S2, издаден от Националната здравноосигурителна каса. То е ясно защо. Защото имаме прекалено много просрочия. Със Стефан какво се случва? Румънската каса също отказва да приеме дете\". \r\n\r\n Пред БНТ Георгиева коментира смъртта на 17-годишното момче Красимир Коев от Шкорпиловци, който не успя да дочака белодробна трансплантация с думите: \"Едно невинно българско дете живееше на брега на морето и мечтаеше да отиде на плажа. Толкова ли няма държава, която да сбъдне мечтата на едно детенце да отиде на плажа\". \r\n\"Господин премиер този геноцид към децата ни трябва да бъде спрян и тази безумна идея със закриване на Фонда за лечение на деца в чужбина\", обърна се Георгиева и към премиера Бойко Борисов. \r\n\r\n От Здравната каса съобщават, че са уведомили писмено румънския здравноосигурителен фонд, че ще заплатят лечението на Стефан Радойчев в 18-месечен период - както е според европейското законодателство. Детето е със спинална мускулна атрофия, а самото поддържащо лечение е все още експериментално. От Касата уточниха за \"Хоризонт\", че детето е одобрено и от Фонда за лечение на деца за заплащане на придружител и транспорт, а лечението с формуляр S2 е на стойност 800 хляди лева за първия курс, като са необходими три курса. \r\nВъпреки това румънската здравноосигурителна институция е отказала да направи тези разходи в полза на детето и затова то е било изписано на другия ден след хоспитализацията му, без да бъде проведено лечение. \r\nОт Здравната каса съобщиха, че нямат информация за отказ за лечение на дете с формуляр S2 от Германия. \r\n \n\t\t\t\t\t\t", "date": "2019.01.08", "title": "НЗОК в пореден скандал за лечение на деца в чужбина!"}
{"url": "http://www.bnews.bg/article/254726-65_godishen_mazh_namushka_v_sartseto_25_godishnata_si_sapruga", "text": "\n 25-годишна жена е убита в Стара Загора. \r\n\r\n Юлияна Иванова е била намушкана с нож в сърцето. Извършителят е съпругът ѝ - мъж на 65 години. Двамата имат 8-месечна дъщеря, съобщи БТВ. Най-вероятният мотив за убийството е ревност. \r\n\r\n Младата жена е студентка в Тракийския университет в специалност \"Социални дейности\". Била е кротко и възпитано момиче, заживяла е с мъжа на 15 години. \r\n\r\n Сигналът е подаден от съседи, за които случилото се е шок. Те не са чували в семейството да има скандали. \r\n\r\n   \r\n\r\n   \r\n \n\t\t\t\t\t\t", "date": "2019.01.08", "title": "65-годишен мъж намушка в сърцето 25-годишната си съпруга "}
{"url": "http://www.bnews.bg/article/254729-zashto_bankite_pechelyat_a_bolnitsite_gubyat", "text": "\n Българската народна банка съобщи за очаквана рекордна печалба на банките през 2018 година – над 1,5 милиарда лева. Министерството на здравеопазването по-рано съобщи, че дълговете на държавните и общински болници са близо половин милиард лева. \r\nРекордната печалба на банките се реализира на фона на рекордно ниски лихви по кредитите – основният източник на приход на една банка. Как става това? Отговорът дава БНБ – за последната година банките очакват приходи от такси и комисионни в размер на близо 1 милиард лева. \r\n\r\n Въпросът тук, обаче не е какво правят банките и защо реализират рекордни печалби при това не от основната си дейност. Въпросът е защо в нашата страна банковият сектор процъфтява, а болниците едва свързват двата края?  \r\nДа не би банкерите да са много умни и предприемчиви а всички доктори да са тъпи и мързеливи? Всеки знае, че за да станеш добър лекар се изискват повече качества и усилия, отколкото да станеш добър банкер.  \r\nПричината трябва да е другаде. Всички банки, с изключение на една са частни. Както стана дума болниците със задължения са предимно държавните и общински. Загубите на едно държавно предприятие не водят до лични загуби на шефа му. В повечето случаи е точно обратното. Не беше голяма изненада, когато се видя, че шефове на болници с големи дългове се оказаха сред най-заможните от съсловието. \r\n\r\n Ако предприятието публично, загубите са за публиката, ако е твое, загубите стават лични. Наличието на държавна/общинска собственост е предпоставка за лоши резултати, но не може да обясни изцяло разликите в двата сектора. Частните болници, макар да нямат големи загуби, са много далече от обявените от банките печалби, ако изобщо имат печалби.  \r\nСледователно причината трябва да се търси в правилата, по които функционират двата сектора.  \r\nБанките нямат лимити. Банките могат сами да определят вида и размера на таксите, комисионите и лихвите.  \r\nБолниците имат лимити както на дейността, така и на приходите. Потребителските такси се определят със закон и повече от половината пациенти са освободени от тях. Болниците купуват с ДДС, но не могат да начисляват ДДС.  \r\nФормално всички са здравно осигурени, но реално здравни вноски внасят не повече от 2,5 милиона души. Другите или се осигуряват от бюджета или изобщо не се осигуряват. \r\nФормално банкирането не е задължително, но на практика, обикновен човек не може да може без банкова сметка, дори само за да получи пенсията си. Има закон, който ограничава плащанията в брой. Хората нямат алтернатива за съхранението на парите си и така депозитите в банките са достигнали и надхвърлили 100 милиарда лева при нулева и дори отрицателна доходност.  \r\n\r\n Всичко това не е станало от само себе си, нито е наложено от вън. Станало е като представителите на обществото в управлението, последователно са приемали правила и разпоредби, които са облагодетелствали едни сектори, а други са ограничавали. Очевидно за обществото ни банкерите са по-важни от докторите. Иначе, правилата щяха да са други. \r\nДобрата новина е, че ако обществото реши, че докторите са му важни, то правилата могат да бъдат променени по всяко време.  \r\nМоже например да се махнат лимитите, може да се махнат редица ограничения за болниците и лекарите и да им се позволи регистрация по ДДС. Може болниците да се приватизират, може да се махне монопола, може... списъкът е дълъг.  \r\nМоже, например да се позволи вместо в банките, който иска да държи спестяванията си в НЗОК. Така поне загубата от лихви ще отива за здраве. \r\n \n\t\t\t\t\t\t", "date": "2019.01.08", "title": "Защо банките печелят, а болниците губят?"}
{"url": "http://www.bnews.bg/article/254728-ivana_shtyah_da_razboleya_dashterya_si_s_moite_ambitsii", "text": "\n Фолк певицата Ивана признава, че е изтормозила дъщеря си Теодора заради болни амбиции. Изпълнителката споделя, че едва не разболяла детето си в желанието си да я накара пътя, който тя й е предначертала. В интервю пред Венета Райкова, Ивана призна, че е получила суров урок да не се меси на дъщеря си. Момичето искало да учи телевизионна режисура, но амбициозната певица я виждала като юристка, пише „България днес”. \r\nТака през първата година Теодора съвместявала и двете специалности. Докато накрая се докарала до ръба на изтощението.„Тежеше 40 килограма. Погледът й беше тъжен, нямаше желание за нищо”, спомня си с тъга Ивана. Тогава именно тя осъзнала, че трябва да даде свобода на дъщеря си сама да избере своя път. \r\nТеди зарязала правото,като завършила успешно желаната специалност. А към днешна дата снима клипове и се занимава основно с проектите на майка си. \r\n \n\t\t\t\t\t\t", "date": "2019.01.08", "title": "Ивана: Щях да разболея дъщеря си с моите амбиции"}
{"url": "http://www.bnews.bg/article/254731-kim_chen_un_na_poseshtenie_v_kitay_navrah_rozhdeniya_si_den", "text": "\n Севернокорейският лидер Ким Чен Ун пристигна в Пекин по покана на председателя на Китай Си Дзинпин, предадоха информационните агенции. \r\n\r\n Брониран влак, какъвто използва Ким Чен-ун, пристигна в Пекин, след като бе съобщено, че севернокорейският лидер започва четиридневно посещение в Китай, предаде Асошиейтедпрес. Влакът спря на северната железопътна гара, където имаше разположени полицаи и паравоенни части. Дълга автоколона, с каквато пътуват държавни ръководители, потегли от гарата малко след пристигането на влака, с който се смята, че е пристигнал севернокорейският лидер. \r\n\r\n Севернокорейският лидер потегли за Китай с частния си влак вчера следобед, придружен от съпругата си и висши севернокорейски политици, включително заместник-председателя на Корейската трудова партия Ким Йон-чхол Ким Йон-чхол и външния министър И Йон-хо. Китайската агенция Синхуа потвърди, че визитата е по покана на президента на Китай и ще продължи до четвъртък. \r\n\r\n Миналата година Ким отиде три пъти в Китай преди и след срещите си на върха с президентите на САЩ и Южна Корея. \r\n\r\n Севернокорейският лидер е в Китай, за да си гарантира подкрепата на Пекин преди евентуална среща с президента на САЩ Доналд Тръмп, смятат експерти от Китай, говорили днес пред китайския в. \"Глобал таймс\", предаде ТАСС. \r\n\r\n Плановете за втора среща на върха между Ким и Тръмп ще е постигането на споразумение за ядрено обезоръжаване на Корейския полуостров. Преди броени дни Ким предупреди обаче, че може да поеме по алтернативен път, ако САЩ не облекчат санкциите и натиска върху изолираната му страна. \r\n\r\n \"Ким иска да напомни на администрацията на Тръмп, че има дипломатически и икономически опции отвъд това, което Вашингтон и Сеул могат да предложат\", заяви пред Ройтерс експертът по отбрана Хари Казианис от мозъчния тръст \"Център за национален интерес\". \r\n\r\n \"Новият път\", който Ким спомена в новогодишната си реч, може фактически да е прикрита заплаха за сближаване с Пекин. Това трябва да разтревожи доста Америка\", каза Казианис. \r\n\r\n \"По всяка вероятност Ким Чен-ун търси съвет или подкрепа от КНР\", посочва Ван Цзюншън от Академията за източноазиатски изследвания към китайската Академия за обществени науки. По думите му, след срещата с Тръмп севернокорейският лидер разчита \"да открие нова ера в развитието на страната си, която ще бъде ознаменувана с множество благоприятни възможности за Пхенян\". \r\n\r\n Според кореиста Ван Шън от Цзилинския университет в Североизточен Китай стъпките на Пхенян към ядрено разоръжаване и сближаване с Вашингтон се дължат най-вече на \"доверието към Китай от страна на КНДР\". \r\n\r\n \"Очаква се Ким Чен-ун да търси (от Пекин) по-нататъшна подкрепа за насърчаване на националното икономическо развитие. През 2018 г. страните комуникираха помежду си и работеха съвместно в много насоки, включително сферата на изкуствата, спорта и културата\", отбелязва той, като изтъква, че новата 2019 г. може да стане специална за Пхенян. \r\n\r\n \"За КНДР 2019-а може да стане същото нещо, каквото бе за Китай 1979 г. (когато Пекин започна реформи, засилващи отварянето на страната към външния свят, бел. на агенцията)\", резюмира Ван Шън. \r\n\r\n По кило бонбони за севернокорейските ученици за 35-ия рожден ден на Ким \r\n\r\n По някои информации днес севернокорейският лидер Ким Чен Ун навършва 35 г., макар че официално датата на раждането му не е потвърдена. На учениците в Пхенян са раздадени лакомства като подарък по случай рождения му ден, предаде кореспондент на ТАСС от севернокорейската столица. Комплектът включва сладкарски изделия, произведени в КНДР - бонбони драже, желирани резанки, вафли, бисквити, дъвки и карамелизирани бонбони. Всеки ученик в страната е получил по един килограм сладки подаръци, уточнява агенцията. \r\n\r\n Рожденият ден на Ким Чен-ун - председател на Държавния съвет, не се отбелязва официално. Във всички местни календари 8 януари е обозначен като обикновен делничен ден. Нито официалната информационна агенция КЦТА (Корейска централна телеграфна агенция ), нито вестниците и телевизията не споменават за рождения ден на висшия ръководител.Всички жители на страната обаче знаят с какво е свързана днешната дата. Връчвайки подаръците на своите ученици, севернокорейските учители посочват, че този жест на специално внимание се прави по повод рождения ден на Ким Чен-ун. \r\n\r\n Рождените дати на двамата предишни държавни лидери Ким Ир-сен и Ким Чен-ир са сред най-големите празници в страната, съпроводени са с пищни тържества - 15 април, когато през 1912 г. е роден основателят на народната република Ким Ир-сен, се отбелязва като \"Ден на слънцето\". Ким Чен-ир е роден на 16 февруари 1942 г. и в КНДР този празник носи името \"Ден на ярката звезда\". \r\n\r\n Знае се, че сегашният севернокорейски водач е роден на 8 януари, но годината не се съобщава официално. В различни източници, използвани от медиите, се споменават като възможни 1982, 1983 и 1984 г. Откакто Ким Чен-ун е поел властта през 2011 г., рожденият му ден никога не е бил честван като национален празник. /Андрей Шарков/ \r\n \n\t\t\t\t\t\t", "date": "2019.01.08", "title": "Ким Чен Ун на посещение в Китай навръх рождения  си ден"}
{"url": "http://www.bnews.bg/article/254724-nay_seriozniyat_igrach_v_spora_za_libiyskiya_korab_oshte_ne_se_e_poyavil", "text": "\n Компанията \"Булгаргеомин\" е упражнила морската ипотека, която е учредена, или поне документите сочат, че е учредена в Гърция. Корабът в края на 2017 г. първоначално е арестуван, в последствие му се забранява плаването, докато траят процедурите през частен съдебен изпълнител. Това каза в сутрешния блок на БНТ министърът на транспорта Росен Желязков по повод казуса, при който български кораби са заплашени да бъдат задържани на либийски пристанища заради съдебен спор за собствеността на либийски танкер, престоял две години на пристанище Бургас. \r\n\r\n След публична продан, корабът получава разрешение да отплава на 27 декември. В момента се намира на 20 мили от Созопол, извън териториалните води на България. Спорът е частно-правен, каза още Желязков. \r\n\r\n По думите му е придобил дипломатически оттенък, поради което и говоренето е политически целесъобразно. \r\n\r\n Танкерът, чиято собственост оспорват българска компания и държавата Либия, е напуснал пристанище Бургас в края на миналата година, знамето му е свалено с помощта на Българската морска администрация и \"Гранична полиция\", и е предаден в ръцете на украински екипаж. Либия протестира решението пред българското външно министерство и ООН. \r\n\r\n „Фирмата наистина има вземания от Либия и има документи за това. Тази фирма е наследник на фирма, която е работила още по комунистическо време в Либия”, обясни в „Здравей, България” журналистът Георги Милков. \r\n\r\n „От началото на съдебната разпра частният съдебен има решение на първа инстанция от Бургаския окръжен съд, на което се позовава. Оттам нататък има още решения на още инстанции и всъщност краят на разпрата е на 2 януари, когато излиза решението на ВАС и то е, че корабът трябва да се освободи и да се върне на либийците. Но 28 декември обаче той е отплавал. Моят въпрос е по-скоро към действията на българските държавни власти, при положение че корабът е задържан от ноември 2017 г. и е ясно, че там текат съдебни битки”, каза журналистът. \r\n\r\n Според него този скандал може да се разгорещи още повече. По думите му Либия ще се бори до край и ще отстояват интересите си. \r\n\r\n „Най-сериозният играч, който още не се е появил, има ресурси, разузнаване, силови, финансови и правни лостове. Това е застрахователят на кораба. Тези хора в един момент ще се появят и тогава се опасявам, че натискът върху България ще е твърде голям”, на мнение е Георги Милков. \r\n \n\t\t\t\t\t\t", "date": "2019.01.08", "title": "Най-сериозният играч в спора за либийския кораб още не се е появил"}
{"url": "http://www.bnews.bg/article/254723-sboguvame_se_s_ivan_laskin", "text": "\n Поклонението пред Иван Ласкин ще се състои днес от 12.30 ч. в храма „Св. Седмочисленици”. \r\n\r\n Актьорът почина на 6 януари на 48-годишна възраст.. По-късно днес той ще бъде погребан в Алеята на творците на Централните софийски гробища. \r\n\r\n Ласкин остави следи в българското кино и театър. През 1986 г. детският сериал „Васко да Гама от село Рупча” го превръща в най-популярното момче у нас. По-късно завършва ВИТИЗ. Незабравими остават ролите му и в сериали като „Хайка за вълци” и „Дунав мост”. \r\n\r\n   \r\n \n\t\t\t\t\t\t", "date": "2019.01.08", "title": "Сбогуваме се с Иван Ласкин"}
{"url": "http://www.bnews.bg/article/254725-maturite_sled_7_klas_v_dve_chasti_s_edna_otsenka", "text": "\n На практика няма промяна при матурата след 7 клас.  Това каза в предаването „Тази сутрин” по bTV министърът на образованието и науката Красимир Вълчев. \r\n\r\n Изпитът ще бъде в две части, а не с два модула. Ако някой ученик реши, може да не участва във втората част, уточни министърът. \r\n\r\n „Разликата е, че оценката ще бъде една. Всяко участие във втората част ще даде допълнителна възможност на ученика да кандидатства в повече училища”, посочи Вълчев. \r\n\r\n „Дали ще се казва две части или два модула, няма голяма разлика. Първата част ще са 25 задачи, а втората част – преразказ. Запазва се продължителността и форматът на изпита. Той ще бъде върху материала само от 7 клас. Това, което променяме, е, че вместо два модула ще се казва две части и оценката ще бъде една”, обобщи просветният министър. \r\n\r\n 12 000 деца са напуснали образователната система, 8000 от тях са заминали в чужбина, съобщи още той. Броят на рисковите деца, които констатираме, е между 60 и 70 000. \r\n\r\n При 2,5%-3% от учениците, които отпадат, причината са ранните бракове. \r\n\r\n След увеличението след Нова година средната брутна учителска заплата ще е близо 1300 лв., а минималната – 920 лв. Средното „чисто” възнаграждение ще е близо 1100 лв.  Тези, които получават 920 лева и са току-що постъпили учители и нямат добавка за прослужено време, ще вземат дори оше по-малко – около 800 лв. „чисто”, каза министърът. \r\n\r\n Тази година след увеличението за първи път средната учителска заплата ще бъде над средната за страната от години, десетилетия дори, отчете Вълчев. \r\n\r\n Търсят се близо 2000 учители по различни дисциплини \r\n\r\n Традиционно има недостиг на учители по чужди езици и информатика, задълбочава се недостигът по математика и физика. Затова ще стартираме нова национална програма, с която ще финансираме обучението за придобиване на учителска правоспособност от лица, завършили висше образование в други сектори, допълни министърът. \r\n\r\n Правим информационна система, която ще срещне търсенето и предлагането и ще ни картографира недостига на педагогически специалисти. Очакваме по-голям недостиг през следващите години, каза още Красимир Вълчев. \r\n\r\n Правим информационна система, която ще срещне търсенето и предлагането и ще ни картографира недостига на педагогически специалисти. Очакваме по-голям недостиг през следващите години, каза още Красимир Вълчев. \r\n\r\n По повод тежките ученически раници министърът изтъкна, че са реализирани мерки, като някои от тях ще дадат ефект от началото на идната учебна година.  Закупихме ученически шкафчета за нас 300 000 ученици на стойност близо 10 милиона лева, осигурихме достъп до електронни варианти на учебниците, препоръчахме на училищата да оптимизират учебните разписания, така че децата да носят учебници за по-малко дисциплини, отбеляза Вълчев. \r\n \n\t\t\t\t\t\t", "date": "2019.01.08", "title": "Матурите след 7 клас - в две части, с една оценка"}
{"url": "http://www.bnews.bg/article/254720-uredi_se_kristalina_georgieva_zastava_nachelo_na_svetovnata_banka", "text": "\n Кристалина Георгиева ще бъде временно изпълняващ длъжността президент на Световната банка от 1 февруари, съобщиха от институцията. С мотива, че се връща в частния сектор, настоящият ръководител на институцията Джим Йон Ким е подал оставка. Георгиева е главен изпълнителен директор на институцията в момента.  \r\n\r\n Джим Йон Ким ще се върне не само в частния сектор, но и в здравната организация, основана от него преди повече от 30 години, става ясно от съобщението на Световната банка. В него се уточнява, че Ким ще се занимава с „инфраструктура в развиващите се държави”, но детайли – нито за компанията, нито за внезапността на решението му не се посочват. Ким, цитиран от пресслужбата на банката, определя работа си в банката като „най-важната в живота му”. \r\n\r\n Кристалина Георгиева се върна в Световната банка именно по покана на Ким, като преди това отговаряше за бюджета на Европейската комисия и беше дясната ръка на председателя й Жан – Клод Юнкер. След като стана главен изпълнителен директор на Световната банка, Георгиева се превърна в едно от лицата на институцията, която си постави основна цел преодоляване на крайната бедност по света. \r\n\r\n Мандатът на Ким изтича през 2022 година. Все още не е ясно докога длъжността ще бъде изпълнявана от Георгиева. \r\n \n\t\t\t\t\t\t", "date": "2019.01.08", "title": "Уреди се - Кристалина Георгиева застава начело на Световната банка"}
{"url": "http://www.bnews.bg/article/254727-laskin_s_predsmartni_pisma_do_dashterite_si", "text": "\n Актьорът Иван Ласкин е оставил писма до двете си дъщери, а в едното говори и за любимата си Алекс Сърчаджиева. \r\nМалко преди да си отиде от този свят, той се е видял с двете си дъщери. 48-годишният актьор е предусещал, че може да се случи най-лошото с него затова е решил да сподели в писмена форма любовта си към Люба, София и Алекс. \r\n„Винаги ще ви закрилям и ще ви пазя, мои красиви момичета. То моето сърчице се дели на три за вас. Обичам ви“, пише Лаксин. Според хора от обкръжението му личните послания вече са станали достояние на семейството му. \r\nМеждувременно в покруса вчера беше и бащата на Чочо Попйорданов – Иван, пише \"България Днес\". „Чочо и Иван много се харесваха и имаха нещо общо. Сигурно и затова Господ ги прибра на 48 години. Ако има небесен театър, то те двамата се намериха там. Да играят главните роли“, споделя бившият шеф на БНТ. \r\nИван Ласкин и Чочо Попйорданов бяха много близки. Миналата година той му написа емоционално писмо, което съчини на гроба му. \r\n„Знаеш, че днес ти донесох руски люти кисели краставички, които ти обожаваш и един ловен патрон, защото постоянно ми ги крадеше патрон по патрон и си ги редеше в хола като трофеи. Пак се смях на бюста , който ти е изваял Вежди, защото приличаш на нещо средно между карибски пират и Годзила в мено- пауза. Смея се, любими приятелю...хубав си! Александра и Джовани изпушиха 757438 цигари. Довечера няма да отида с другите. Ще си остана вкъщи и ще гледам или “Адио, Рио” или “Вчера”...май и двата. Александра и Софи ще отидат, за да си играят с Катето))) \r\nПиша на страницата си, защото имам нужда да споделя на всички, колко много те обичам! Сещам се , когато си сцепи главата на снимките на “Дунав мост”, как ти промих раната с газирана вода и после всички момчета ти се подигравахме, че си като отворено шампанско. Понякога тая в себе си злоба, и лечението ми идва, когато в изблик на злобата си, ти моментално изкачаш пред очите ми и ми казваш да не съм такъв! Да, ще се старая да съм като теб. Въпреки, че моето сърце е обикновено, човешко, а твоето е голямо колкото НДК и е Ангелско! Хем ми липсва смеха ти, хем го чувам всеки ден! Честит Рожден Ден! Обичам те големи батко! Обичам те непрежалими Петър Иванов Попйорданов!“. \r\nСъпругата на Ласкин е на успокоителни, но се опитва да е в кондиция заради дъщеря си София, на която обяснила, че баща й е станал звезда на небето. \r\n \n\t\t\t\t\t\t", "date": "2019.01.08", "title": "Ласкин с предсмъртни писма до дъщерите си"}
{"url": "http://www.bnews.bg/article/254734-prezidentat_rumen_radev_priema_transportnite_prevozvachi", "text": "\n От 14.00 часа на „Дондуков“ 2 президентът Румен Радев ще проведе среща с представители на браншови организации за автомобилен превоз. \r\n\r\n Това съобщиха от прессекретариата на държавния глава. \r\n\r\n Срещата се провежда два дни преди готвения протест на български превозвачи на площад „Люксембург“ в Брюксел на 10 януари, когато транспортната комисия на ЕП ще гласува т.нар. пакет „Мобилност“, припомня \"Фокус\". \r\n\r\n Превозвачите вчера заявиха, че са разочаровани от президента. \r\n\r\n Всички български асоциации в сферата на тежкотоварните автомобилни превози ще се включат в пътуването до белгийската столица на 10 януари, съобщи изпълнителният директор на Камарата на автомобилните превозвачи в България Димитър Димитров. Основният проблем в пакет „Мобилност\" е връщането на водачите и камионите в страната на регистрация. \r\nВ бранша са убедени, че с измененията в пакета няма никакъв социален ефект за водача на всеки три или четири седмици, както е записано, да се връщат в \"експлоатационния център на превозвача по страната на регистрация“. Това означава, че нашите превозвачи трябва да се приберат до България, независимо, че фирмата може да има бази в Европа. \r\n\r\n Превозвачите настояват Комисията по транспорт и Европейският парламент да приемат предложените няколко поправки в пакета „Мобилност 1“, касаещи регламента за командировките им, връщането до страната на регистрация на всеки 4 седмици и нощните им почивки. \r\nДруг текст, срещу който протестират нашите фирми, е \"равно заплащане за един и същи труд, на едно и също място“. Това означава шофьор, който е в определена държава, да получава минималната ставка за съответната страна. Ако пакетът бъде одобрен в този си вид, голяма част от българските превозвачи ще бъдат принудени да се пререгистрират в други страни от ЕС. От това ще загуби единствено бюджетът и икономиката на България, твърдят те. \r\nДържавата твърдо застава зад протеста на българските тежкотоварни превозвачи на 10 януари в Брюксел, заяви транспортният министър Росен Желязков след проведена извънредна среща с представители на бранша в петък. Целта е или да се постигнат нашите цели или да се блокират законодателните предложения в пакта за мобилност, който предстои да се разгледа в транспортната комисия на ЕП“, категоричен е министърът. \r\nПряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, потвърдиха и  евродепутатите ни, които ще подкрепят протеста. \r\nТой ще се състои от два лъча - единият е българският, а другият ще бъде сформиран от румънци, поляци, латвийци и литовци. От бранша са категорични, че това няма да е единственият протест и ще има още следващите дни, защото са ключови за българския транспортен бизнес. \r\n\r\n От бранша очакват на площад „Люксембург“ да се съберат около 800 български превозвачи и техни колеги от Румъния, Полша, Прибалтийските републики и Словакия. В протеста ще се включат и всички български евродепутати. \r\n \n\t\t\t\t\t\t", "date": "2019.01.08", "title": "Президентът Румен Радев приема транспортните превозвачи"}
{"url": "http://www.bnews.bg/article/254716-zhalt_kod_za_niski_temperaturi_v_24_oblasti", "text": "\n Жълт код за ниски температури е обявен за 24 области в страната за днес. Това сочи справка на сайта на Националния институт по метеорология и хидрология (НИМХ).  \r\n\r\n Предупреждението се отнася за следните области: Видин, Монтана, Враца, София област, София, Перник, Кюстендил, Благоевград, Пазарджик, Смолян, Ловеч, Плевен, Габрово, Велико Търново, Русе, Търговище, Разград, Шумен, Варна, Добрич, Стара Загора, Кърджали, Пазарджик и Пловдив. Във всички области дневните температури ще останат отрицателни. \r\n\r\n На места сутрешните ще достигат до минус 14. В София дневните температури ще останат отрицателни, а нощните ще са до минус 13 градуса.    \r\nМинималните температури днес ще са предимно между минус 8° и минус 13°, на места до минус 15°. През деня ще има разкъсана облачност, на места намаляваща до предимно слънчево. В източните райони ще духа слаб вятър от запад, северозапад. Времето ще бъде студено, с максимални температури между минус 4° и 1°. \r\n\r\n Над Черноморието ще има разкъсана облачност, по-значителна над северната част. Ще духа слаб северозападен вятър. Максималните температури ще са 0° - 2°. Температурата на морската вода е около 6°. Вълнението на морето ще бъде 2-3 бала. Атмосферното налягане ще се понижава, ще стане по-ниско от средното за януари.  \r\n\r\n Над планините облачността ще намалее, в много райони до предимно слънчево. Ще духа предимно умерен северозападен вятър, който след обяд ще се усили. Максималната температура на височина 1200 метра ще е около минус 6°, на 2000 метра – около минус 13°.  \r\n  \r\n \n\t\t\t\t\t\t", "date": "2019.01.08", "title": "Жълт код за ниски температури в 24 области!"}
{"url": "http://www.bnews.bg/article/254717-naprezhenieto_vav_voyvodinovo_ostava_prebitiyat_komandos_prodalzhava_da_e_v_tezhko_sastoyanie", "text": "\n Състоянието на 33-годишния военен Валентин Димов, който беше пребит от двама младежи в пловдивското село Войводиново, продължава да е тежко. Той е в болница, предстоят му операции. Двамата мъже са задържани за 72 часа. \r\n\r\n Напрежението във Войводиново след побоя на Богоявление остава. Снощи около 200-300 души се събраха на протест пред църквата, а след това тръгнаха към ромската махала, но жандармерия спря хората и до саморазправа не се стигна. \r\n\r\n В селото е имало полицейско присъвтвие цяла нощ и не се е допуснало никакво нарушаване на обществения ред, увери в „Тази сутрин” по bTV кметът на Войводиново Димитър Тосев. \r\n\r\n Едно от исканията на протестиращите хора от селото е всички незаконни постройки в ромската махала да бъдат съборени. \r\n\r\n По думите на кмета всички къщи там са незакoнни и няма нито една с прoект, план и разрешeние за строеж. \r\n\r\n Кметът на община Марица Димитър Иванов  поясни, че днес експерти от общината и представители на Районно управление – с. Труд ще направям съвместна проверка в цялата ромска махала. Целта е да се установи дали има незаконно пребиваващи лица. Десетдневният српок, който общината си дава допълнително гневи местните, които смятат, че само една справка в регистъра може да даде отговори кой и къде живее незаконно. \r\n\r\n Иванов също повтори, че всички къщи в махалата са незаконни. Още днес ще бъдат издадени наказателни актове на живущите в тези жилища и след 7-дневния законов срок ще издам заповед за събаряне на незаконните постройки, подчерта кметът на община Марица. \r\n\r\n Местните жители са категорични, че протестите им ще продължат, предаде БТВ. \r\n \n\t\t\t\t\t\t", "date": "2019.01.08", "title": "Напрежението във Войводиново остава, пребитият командос продължава да е в тежко състояние"}
{"url": "http://www.bnews.bg/article/254658-lukarski_podvi_opashka_i_se_varna_pri_parvata_si_zhena_sled_razvoda_s_palavata_tantsyorka", "text": "\n Бившият син лидер Божидар Лукарски е на път да се завърне в семейното гнездо при първата си жена Аделина, дочу „Уикенд” от съпартийци на прясно разведения политик. След като бракът му с младата и капризна Ива Йорданова се провали с гръм и трясък и остана сам, ексминистърът потърсил наново уюта при вярната си спътница от младежките години, която напусна заради танцьорката. \r\nВъпреки причинените огорчения, майката на двете му дъщери Богдана и Йоана простила на неверния съпруг и била склонна да го върне обратно в семейния дом в столичния квартал „Младост”, където живяха заедно дълги години. По Коледа, самотен и натъжен, Лукарски сподели, че подарена от дъщерите му книга за бащата е била най-ценният подарък в живота му. Зарязаният от капризната Ива Божидар осъзнал, че вторият му брак с много по-младата съпруга №2 е била грешка в живота му и помолил за прошка Аделина, която преживя тежки години и унижения след раздялата.  \r\nТанцьорката на латино заряза Лукарски веднага след като той изгуби министерския си пост, а след това сдаде и председателството в СДС. „Ива го напусна в най-трудния момент от живота му – точно когато цялата му кариера се провали и тогава му стана ясно, че не може да разчита на нея в живота. Тя просто му показа, че не държи истински на него, и потвърди ширещите се съмнения по какви причини му е станала съпруга”, категорични са приятели на синия екслидер, станали свидетели на цялата драма с втория брак на шефа си. \r\nПреди 4 години, за да бъде с любовницата си, по която очевидно бе хлътнал до уши, Божидар Лукарски заряза жена си Аделина и така й причини огромна мъка. В същото време, подведен от миловидния вид на Ива и клетвите й във вечна любов, синият шеф побърза да й предложи брак. През май 2016-та, докато още бе министър на икономиката, Лукарски вдигна сватба за чудо и приказ в 5-звезден хотел в Бургас край морето. На венчавката се изсипа почти целия кабинет с министрите, които се надпреварваха да поднасят благопожелания за щастие и рози пред младоженците. \r\nНещата обаче бързо се пропукаха, след като кабинетът Борисов подаде оставка и Лукарски изгуби високия си пост в икономиката. Приятели разказват, че тогава започнали разправиите и неразбирателството в новото семейство, защото амбициозната Ива държала съпругът й да е с високи позиции в обществото. Постоянно изнервената обстановка вкъщи нажежила отношенията докрай и така приказката приключи с нещастен край. Сега Божидар и Ива Йорданова изобщо не се виждат, не се и чуват и по телефона, тъй като нямат деца и всеки си има своя живот. \r\n  \r\n \n\t\t\t\t\t\t", "date": "2019.01.08", "title": "Лукарски подви опашка и се върна при първата си жена след развода с палавата танцьорка  "}
{"url": "http://www.bnews.bg/article/254722-pak_se_predstavihme_heopsovata_piramida_osamna_s_nadpis_loko_2019", "text": "\n Пореден вандалски акт върху историческа забележителност с българска следа. Хеопсовата пирамида осъмна с надпис „Локо 2019”.  \r\nСнимката на издълбания в камъка текст се появи в социалните мрежи, а авторът ѝ твърди, че е автентична и е заснета преди два дни - на 5 януари, събощи БТВ. \r\n\r\n През октомври мемориалният комплекс в японския град Хирошима също стана жертва на вандализъм от двама сценични работници в Националната опера.  \r\n\r\n Тогава те надраскаха паметника с черен спрей с надпис „Локо София” и впоследствие бяха уволнени. \r\n \n\t\t\t\t\t\t", "date": "2019.01.08", "title": "Пак се представихме - Хеопсовата пирамида осъмна с надпис \"Локо 2019\"!"}
{"url": "http://www.bnews.bg/article/254719-maya_manolova_kritikuva_sistemata_za_elektronni_vinetki_vnasya_tri_zhalbi_v_ks", "text": "\n \r\nВ случая с винетките става дума за безхаберие и некадърност. Чувството за безнаказаност - това, е което взривява гражданите, коментира омбудсманът Мая Манолова в  Нова тв. \r\n\r\n Гражданите имат право на добро управление и на добра администрация. В случая с винетките става дума за безхаберие и некадърност, каза тя. \r\n\r\n Срамувам се от провала на тази кампания и тази система, каза Мая Манолова. \r\n\r\n По думите й учениците от Техническия университет щяха да се справят по-добре, ако на тях им беше възложена тази задача. \r\n\r\n Тя съобщи, че ще изпрати препоръки на МРРБ и АПИ да се въздържат от санкциониране на гражданите, докато тази система не тръгне напълно и безупречно \r\n\r\n Манолова започва годината и с три жалби в Конституционния съд.  \r\n\r\n Манолова ще атакува цената на водата, Закона за горивата и промените в Закона за държавния бюджет. \r\n\r\n „Подготвям конституционна жалба срещу текстове в закона за ВиК. Например текста за единната цена на водата в рамките на една територия. Не се държи сметка нито за системата на водоснабдяване, не се държи сметка за инвестициите, качеството. Така в малките населени места спонсорират по-заможните, а всички граждани спонсорират ВиК дружествата, които могат да си позволят загуби, течове, защото има кой да им плати сметката”, заяви Манолова. \r\n\r\n Според нея увеличението на цената не е довело до подобрение нито на качеството на услугата, нито на качеството на водата. \r\n\r\n „Проблемите са и в законодателството – написани са така, че да обслужват ВиК дружествата”, коментира Манолова.   \r\n\r\n Омбудсманът съобщи, че подготвя конституционна жалба и срещу новите изисквания в Закона за горивата. \r\n\r\n „Ще я депозирам още днес в Конституционния съд”, закани се Манолова. „Законът за горивата е тежък удар върху малките търговци и превозвачи на горива, но е удар и срещу българските граждани в качеството им на потребители, защото фалитът на малките бензиностанции ще доведе до засилване на монополизма. В Закона са заложени непосилни изисквания за висок уставен капитал, абсурдни изисквания за складовете, вместимост на съдовете, брой бутилки за втечнен газ. Закон, който притиска в ъгъла малките търговци на горива”. \r\n\r\n Третата конституционна жалба, която подготвя, е свързана с промени в Закона за държавния бюджет. \r\n\r\n „Тя е срещу уволненията на държавни служители, придобили право на пенсия, на които в момента законът позволява и те работят на държавна служба, с едни промени през Закона реално Народното събрание уволни хиляди хора, а на други хиляди забрани да кандидатстват за държавна служба”, заяви Мая Манолова. \r\n \n\t\t\t\t\t\t", "date": "2019.01.08", "title": "Мая Манолова критикува системата за електронни винетки, внася три жалби в КС"}
{"url": "http://www.bnews.bg/article/254718-dnes_se_tseluva_raka_na_babite", "text": "\n Бабинден е един от големите народни женски празници, посветен на \"бабите\" - жените, които помагат при раждане, и на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са \"бабували\" на родилките. \r\nПо стар стил се празнува на 21 януари,  отбелязваме го по нов стил на 8 януари. \r\n\r\n  Още преди изгрев слънце майките с деца от една до тригодишна възраст отиват на чешмата да налеят прясна вода. В котлето с водата пускат стрък босилек или здравец. Вземат калъп сапун и една нова кърпа и се отправят към дома на бабата да й \"полеят\". Обредното поливане на бабата-акушерка се извършва под плодно дърво в градината, върху дръвника или отпред на стълбите. Всяка жена подава на бабата сапуна, полива й вода да се измие и я дарява с пешкира, който е донесла. Бабата закичва невестата с китка здравец, вързана с \"мартеничка\" - червен и бял конец.  \r\nЧесто при поливането бабата хвърля със шепите си вода нагоре и подскача три пъти, като изрича: \"Да рипкат децата и да станат бели и червени! Колкото капки, толкоз берекет и здраве!\" След поливането жените даряват бабата с ризи, чорапи, платно, които премятат на дясното й рамо. От своя страна, бабата връзва на дясната ръчичка на децата, които е отродила (\"хванала\") червено и бяло конче със сребърна монета и също им дава чорапки и ризки. На обед булките и невестите се събират на празнично угощение в дома на бабата-акушерка. Всяка жена носи прясна погача, баница, варена или печена кокошка и бъклица с ракия или вино. Целува ръка на бабата и й подава подноса с храната. Дъщерите и снахите на бабата подреждат дълга и богата трапеза, около която сядат всички присъстващи.  \r\nЗапочва весело и буйно пиршество, придружено с песни, танци и понякога с твърде пиперливи и разюздани закачки и сценки. Често бабата поставя около врата си наниз от червени чушки и с керемида кади под полите на жените, за да раждат повече деца. Наричанията и припевките имат в повечето случаи сексуален символичен смисъл. След обеда на трапезата у бабата започват да идват и мъжете. Кулминационен момент в обредността представлява обредното изкъпване на бабата-акушерка в реката или на чешмата. Мъжете и жените изнасят бабата навън и я качват в двуколка или на шейна. Понякога слагат бабата в голям плетен кош. Мъжете, преоблечени като \"волове\", с кожени маски и рога, влачат колата или шейната из селото. \r\nАко по пътя невестите срещнат мъж, свалят калпака му и искат откуп. Шумната дружина отвежда бабата на реката и там мъжете обръщат двуколката или коша, в който носят старицата. Изкъпват я във водата. Този обред е известен по нашите земи като \"влечугане\" на бабите. Вечерта на селския мегдан всички се залавят на общо хоро, с което празничният ден завършва. \r\n\r\n От 1951 година 8 януари е също така професионален празник на родилната помощ и на всички акушери и гинеколози. \r\nНа 21 януари имен ден празнуват всички, които носят името Валери (означава – силен), Валерия, Максим. \r\n \n\t\t\t\t\t\t", "date": "2019.01.08", "title": "Днес се целува ръка на бабите"}
{"url": "http://www.bnews.bg/article/254721-tristrankata_izvanredno_shte_vzema_merki_za_visokite_tseni_na_toka_za_biznesa", "text": "\n  Днес ще се проведе извънредно заседание на Националния съвет за тристранно сътрудничество по искане на КНСБ  заради поскъпващия ток за бизнеса. \r\n\r\n През последните месеци цената на електроенергията на борсата, откъдето купува индустрията, върви стремглаво нагоре. От синдикатите са притеснени, че поскъпването ще се прехвъри и върху цените на стоките. \r\n\r\n Те искат да се приеме спешен комплекс от мерки, които да защитят населението от спекулативно поскъпване на основни стоки в разгара на зимния сезон. \r\n\r\n Настояват за по-силен контрол от страна на държавния регулатор върху цените на борсата, както и да се въведат механизми, с които да се компенсира индустрията. \r\n \n\t\t\t\t\t\t", "date": "2019.01.08", "title": "Тристранката извънредно ще взема мерки за високите цени на тока за бизнеса"}
