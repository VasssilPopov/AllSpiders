{"url": "http://www.bnews.bg/article/264262-izvanredno_polozhenie_v_avstraliya_zaradi_gorskite_pozhari", "text": "\n Извънредно положение в Австралия. В страната бушуват мащабни горски пожари, които застрашават районите около най-големия град Сидни. \r\n\r\n Жителите на застрашените райони са посъветвани да напуснат домовете си и да потърсят убежище в търговските центрове. \r\n\r\n Най-малко трима души са загинали и хиляди са евакуирани, вследствие на пожарите през почивните дни. Над 120 пожара горят в Нов Южен Уелс и Куинсланд. \r\n\r\n Премиерът Скот Морисън, който беше нападнат от природозащитници, докато разговаряше с репортери, отказа да коментира дали климатичните промени може да са допринесли за горските пожари. \r\n \n\t\t\t\t\t\t", "date": "2019.11.11", "title": "Извънредно положение в Австралия заради горските пожари"}
{"url": "http://www.bnews.bg/article/264258-tsatsarov_shte_glasuva_otnovo_za_geshev_v_chetvartak_i_ochakva_obozrimo_srok_v_povedenieto_na_radev", "text": "\n Главният прокурор Сотир Цацаров, вътрешният министър Младен Маринов и зам.-главният прокурор Иван Гешев проведоха среща с Национално дружество \"Традиция\". Колекционерите на оръжия реликви са, които правят възстановки на историчесик събития, са притеснеени, че ценните им антики могат да бъдат отнети. Маринов беше категоричен, че от дружеството могат да очакват единствено подкрепа и той е запознат с тяхната дейност. \r\n\r\n \"Операцията е извършена по една международна операция \"Пандора\" за контрол на оръжията и боеприпасите. Тази операция не е насочена към дружество \"Традиция\", а към конкретни сигнали\", добави той и успокои страстите. \r\n\r\n \"В голяма част от сигналите не са установени нередности\", уточни вътрешният министър. \r\n\r\n \"Ние с дружество \"Традиция\" сме на една страна\", коментира и главният прокурор Сотир Цацаров. \r\n\r\n \"В четвъртък има насрочен пленум на ВСС и дневният ред вече е определен. Първа точка ще бъда запознаването с указа и втора точка е повторното гласуване. Конституцията не допуска ново изслушване, а само повторно гласуване\", обясни Цацаров по повод върнатия от Румен Радев указ за назначаване на нов главен прокурор. \r\n\r\n \"Защо трябва да третираме направеното от президента като политически натиск? Колкото и нелогично да звучи, той направи това, защото е президент. Конституцията му дава това право. Чест му прави, че той мотивира връщането на указа, въпреки че Конституцията не го задължава да го направи\", коментира главният прокурор. \r\n\r\n \"Аз за моя глас не очаквам никакви изненади. Ще гласувам отново \"за\", разкри Цацаров. \r\n\r\n \"Не очаквам да се стигне до криза, но първо трябва да изчакаме да видим какво ще стане в четвъртък. Ако отново има 17 гласа \"за\", Конституцията задължава президента да подпише указа. Както досега беше спазена Конституцията, очаквам това да стане и за в бъдеще. Протакването на нещата не е решение. От работата на президента се вижда, че той действа в обозрим срок\" \r\n\r\n \"Г-н Панов заяви, че едната институция е президентската. Попитайте го вие коя е другата, най-вероятно същата\", заяви главният прокурор на въпрос от журналистката от БНР Силвия Великова в кои две сгради се избират тримата големи в съдебната власт. \"Мисля, че отговорих на въпроса ви, за да не стигаме дотам кой избира директора на радиото и кой премества журналисти там\", отсече Цацаров. \r\n \n\t\t\t\t\t\t", "date": "2019.11.11", "title": "Цацаров ще гласува отново за Гешев в четвъртък и очаква \"обозримо\" срок в поведението на Радев "}
{"url": "http://www.bnews.bg/article/264261-silno_zemetresenie_razlyulya_frantsiya", "text": "\n Земетресение с магнитуд 5,4 е регистрирано в понедленик южно от град Монтелимар в Югоизточна Франция, предаде БТА. \r\n\r\n Трусът бил усетен в обширна зона - от Лион до Монпелие. Няма информация за пострадали и материални щети. \r\n\r\n След земетресението пожарникарите в департамента Воклюз са получи десетки обаждания от граждани, които само съобщавали за труса, без да търсят помощ. \r\n \n\t\t\t\t\t\t", "date": "2019.11.11", "title": "Силно земетресение разлюля Франция"}
{"url": "http://www.bnews.bg/article/264259-bez_chuma_iztrepani_40_000_praseta_800_dushi_bez_rabota", "text": "\n Доказано е и два пъти е потвърдено: не е имало чума в свинекомплекса Голямо Враново край Дунав и 40 000 прасета там са убити неоснователно, а 800 българи остават без работа заради некадърността на земеделския министър Десислава Танева. \r\n\r\n И пробите от френската лаборатория, която изследва казуса по поръчка на фермата, и пробите от испанската лаборатория, където Българската агенция за безопасност на храните изпрати материал, недвусмислено потвърждават онова, което и без това се знаеше. \r\n\r\n И този далеч не е единственият случай. Обаче е 100% фактологически тестван. Според член 325 Б от Наказателния кодекс за убийството на 1 животно се полагат до 3 години затвор. Колко се дават за незаконното умъртвяване на 40 000 животни? \r\n\r\n Този въпрос е много важен, а още по-важен е въпросът КОЙ! Кой разпореди убийството без съд и присъда? Кой взе парите за масовото умъртвяване и колко са те? Кой ще лежи в затвора? \r\n\r\n Само некадърност ли е това или има зъл, при това финансов, умисъл и в чий интерес при това положение се извършва жестокото престъпление? \r\n И нека имаме предвид, че освен прасетата, се отнема нормалният живот на 800 души, работещи в предприятието. Както не е трудно човек да се досети, в бедния Дунавски край тези хора супер трудно ще си намерят каквато и да било работа. От нашите осигуровки ще им се изплатят милиони от НОИ за 6 месеца обезщетение, а после какво ще правят те? А децата им? \r\n\r\n Потърсихме министъра на земеделието Десислава Танева, която носи  , който и да е конкретният виновник. Дали си мисли, че с отстраняването на тежко болния Дамян Илиев си е решила проблема? Има ли някакво оправдание поне пред себе си? Много искахме да запитаме този верен  кадър на Цветан Цветанов, но Танева бе изключила телефона си. Очаквахме коментар цял ден от нейните подчинени, докато още са нейни, но не дойде. При това положение \r\n \n\t\t\t\t\t\t", "date": "2019.11.11", "title": "Без чума изтрепани 40 000 прасета, 800 души без работа"}
{"url": "http://www.bnews.bg/article/264260-golyama_drama_spoletya_ivaylo_zahariev_saprugata_mu_go", "text": "\n Звездата на хитовата кримка „Под прикритие” Ивайло Захариев, който играе ролята на бизнесмена Калоян в новия български сериал „Пътят на честта” по Нова телевизия, официално призна, че вече е разведен. \r\n \r\n„Да, не съм със съпругата си. Не смятам да изпадам в подробности, защото това вълнува само нас двамата. Държа да се знае, че аз няма да спра да я уважавам”, споделя той пред \"Уикенд\". \r\n \n\t\t\t\t\t\t", "date": "2019.11.11", "title": "Голяма драма сполетя Ивайло Захариев, съпругата му го.."}
{"url": "http://www.bnews.bg/article/264247-pochitame_sv_mina_pokrovitel_na_semeystvoto", "text": "\n Православната църква почита паметта на Св. мъченици Мина, Виктор и Викентий. \r\n\r\n Свети Мина е покровител на всички, които са си загубили нещо, помага им да го намерят, поддържа надеждата им, че няма нищо невъзвратимо. Важно условие обаче е да не се пристрастяваме към вещите, да не тъгуваме отчаяно за тях. Той е и лечител, затова много народни лечители, знахари и екстрасенси го тачат. \r\n\r\n Светецът е покровител и на жените, затова към него са насочени молитвите им за здраве на дома и за деца. Пътниците също се обръщат към този светец и се надяват той да ги пази по далечните пътища на земята. \r\n\r\n Закрила от св. Мина очакват и воините, защото някога светецът бил прочут и смел воин. Оттеглил се обаче в пустинята, защото дивите зверове били по-добри от хората езичници, насилници на вярващите християни. \r\n\r\n Макар изолиран от света, светецът отивал от време на време при хората, спорил с невярващите, разобличавал езичниците на публични места. Затова и бил жестоко измъчван, а през 304 г. - умъртвен. Добри християни погребали останките му, над тях построили църква „Св. Мина\". \r\n\r\n Вярвали, че ако му се помолят от сърце, той ще им помогне. Свети Мина наистина идвал в сънищата и мислите на хората и вършел чудеса. Името му означава \"месечина, луна\". \r\n\r\n Виктор е бил войник, пострадал при император Антоний (138-262 г.) в Италия, припомня \"Фокус\". Св. Викентий бил дякон. Той се удостоил да пострада за вярата в испанския град Валенция, при император Диоклетиан. \r\n \n\t\t\t\t\t\t", "date": "2019.11.11", "title": "Почитаме св. Мина – покровител на семейството"}
{"url": "http://www.bnews.bg/article/264263-keyt_i_kralitsata_na_edin_balkon_za_denya_za_vazpomenanie_megan_na_drug", "text": "\n В неделя във Великобритания се чества Денят за възпоменание. Тогава се провежда ежегодната церемония в памет на загиналите във войните. Кралското семейство води традиционната служба, която се състоя пред Уайтхол. Те бяха придружени от британски политици, включително премиерът Борис Джонсън и опозиционерът Джеръми Корбин. \r\n\r\n Мъжете от кралското семейство поднесоха венци гроба на Незнайния воин в центъра на Лондон, издигнат в памет на британците, загинали в Първата световна война. Жените наблюдаваха церемонията от балкона на Уайтхол. Всички бяха облечени изцяло в черно. \r\n\r\n По време на двуминутното мълчание нейно величество кралица Елизабет Втора беше забелязана да попива сълзите си в компанията на херцогините Кейт и Камила. \r\n\r\n В знак на почит британците закачат макове на реверите си. Впечатление направи, че кралицата е закачила пет на палтото си. Има много теории, но най-разпространената е, че всяка от тях е за различните служби - за военноморските сили, за армията, за военновъздушните сили, за гражданската защита. Последният мак представя жените. \r\n\r\n Кейт Мидълтън пък тази година се появи с брошка, към която има лично отношение. Чрез нея херцогинята отдава почит към баба си Валери Гласбъроу, която работила в сигнално разузнаване по време на Първата световна война. \r\n\r\n Впечатление направи, че херцогинята на Съсекс Меган не бе удостоена с честа да бъде на един балкон с кралицата. Тя наблюдава церемонията от съседния, заедно с графинята от Уесекс Софи и вицеадмирал Тим Лорънс. Съпругата на принц Хари за пореден път доказа, че има различен стил. Тя бе избрала шапка с широка периферия, вместо т.нар. „фасинатор“ – малката шапчица с дантела,  на която бяха заложили останалите дами от кралското семейство. \r\n\r\n Тържествата и церемониите за възпоменание на загиналите се провеждат цяла седмица, като кулминацията е в неделя. Кралското семейство присъства на различни събития, а в събота се събраха заедно, за да присъстват на представление в  „Роял Албърт Хол”. \r\n \n\t\t\t\t\t\t", "date": "2019.11.11", "title": "Кейт и кралицата на един балкон за Деня за възпоменание, Меган - на друг"}
{"url": "http://www.bnews.bg/article/264264-ottsepiha_rayona_okolo_banya_bashi_dzhamiya_v_sofiya", "text": "\n Полицейски части отцепиха за кратко района около \"Баня баши\" джамия в София в понеделник. Причината - сигнал за изоставен багаж, получен към 14 ч., съобщиха за NOVA от МВР. \r\n\r\n Изпратените на място полицаи, пожарникари и специалисти по взривни вещества провериха съдържанието на чантата. Оказа се, че в нея има само дрехи и храна. \r\n\r\n Веднага след това районът беше отново отворен за пешеходци. \r\n \n\t\t\t\t\t\t", "date": "2019.11.11", "title": "Отцепиха района около \"Баня баши\" джамия в София"}
{"url": "http://www.bnews.bg/article/264248-panagyurskoto_zlatno_sakrovishte_se_zavrashta_u_doma", "text": "\n Панагюрското златно съкровище се завръща у дома. На 8 декември се навършват точно 70 години от откриването му. \r\n\r\n Съкровището ще е в Панагюрище до 16 декември, в специално изградената за него през 2012-та зала-трезор в местния Исторически музей. \r\n\r\n Деветте златни съда са открити от братя Дейкови през 1949 година. Копие на съкровището е изложено постоянно в музея в Панагюрище, а оригиналът се пази в Националния исторически. \r\n \n\t\t\t\t\t\t", "date": "2019.11.11", "title": "Панагюрското златно съкровище се завръща у дома"}
{"url": "http://www.bnews.bg/article/264266-gerb_pompa_reytinga_na_maya_i_plashi_gargite_s_kostinbrod", "text": "\nДнес Манолова оспори изборите в София, а ГЕРБ решиха да и вдигнат оклюмалия след загубата от Фандъкова рейтинг като заплашиха с разследване на “Костинбродската афера” и нейните участници поради неизтекла давност.  \r\n\r\nСамата Манолова побърза да се откаже в лов на митичните “десни избиратели” от разкритието си за Костинброд много преди изборите. Ако изключим медийните пушилки всъщност ГЕРБ днес заплашиха .... \r\n\r\nБареков, който единствен не им се продаде за постове и облаги и не се отказа от огласяването на измамата с половин милион надпечатани бюлетини от печатницата в Костинброд.  \r\n\r\nОсновният мозък на измамата от Костинброд Цветан Цветанов беше оттеглен от политиката, но прокуратурата разполага с много информация за изманата схема на ГЕРБ.  \r\n\r\nВъпросът е кога ще реши да я извади. Флиртът на властта в лицето на ГЕРБ с държавното обвинение може да не продължи вечно и скоро да настъпи политическа зима за тях. \n\t\t\t\t\t\t", "date": "2019.11.11", "title": "ГЕРБ помпа рейтинга на Мая и плаши гаргите с Костинброд"}
{"url": "http://www.bnews.bg/article/264257-tazi_nosht_v_3_chasa_sofiyska_voda_ostavi_300_hilyadi_sofiyantsi_bez_voda_bez_preduprezhdenie", "text": "\n Тази нощ монополистът Софийска вода без предупреждение врътна кранчето в цяла Южна София. \r\n\r\n В понеделник сутрин над 300 хиляди столичани отидоха на работа и пратиха децата на училище без студена и топла вода. Ужасът настъпи без предупреждение. Кой спира водата в неделя вечер в най-дълбоката нощ. Спряно е водоподаването на Рилския водопровод. \r\n\r\n Гаврата е, че това става на връх 20 годишния юбилей на пречиствателна станция Бистрица, която Софийска вода ползва за пиар цел. Часът за възстановяване на водоподаването се мени постоянно и вече се подава за 17:30 - час след мръкването над Витошките квартали. До момента на телефонен оператор се посочваше друг час с изкуствен глас. Комуникацията на столичани със Софийска вода е невъзможна. \r\n\r\n Авария на магистрален водопровод налага спиране на водоснабдяването в южните части на столицата. \r\n \r\nЗасегнатата зона е: \r\nв.з. \"Симеоново – Драгалевци\" \r\nкв. \"Драгалевци\" \r\nв.з. \"Малинова долина\" \r\nкв. \"Киноцентъра\" \r\nкв. \"Бояна\" \r\nв.з \"Беловодски път\",  \r\nв.з. \"Приплат\", в.з. \"Килиите\", в.з. \"Мала кория\", \r\nкв. \"Княжево\" - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор” \r\nкв. \"Княжево\" - района заключен между бул. “Цар Борис” III, ул. “Войводина могила”, ул.„Стойчо Бачийски“, ЖП линията „София  - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“ \r\nкв. \"Горна Баня\" и в.з. \"Горна Баня\"  \r\n \r\nАварийните екипи на „Софийска вода“ работят по отстраняването на авариите.Очаква се водоподавенето да бъде възстановено в 17:30 часа. \r\n \r\nВодоноски ще бъдат осигурени на следните адреси: \r\nкв. \"Горна баня\" – на площада \r\nм. \"Мала кория\", ул. Мала кория ъгъла бул. Цар Борис ІІІ под бензиностанция Лукойл \r\nкв. \"Драгалевци\" – на площада. \r\nкв. \"Симеоново\" – на площада. \r\nкв. \"Княжево\" на площад „Сред село“ \r\n\r\n Вижте подробна информация за засегнатия район и актуална ситуация на строително-ремонтните работи в реално време тук. \r\n„Софийска вода“ се извинява за причинените временни неудобства! \r\n \n\t\t\t\t\t\t", "date": "2019.11.11", "title": "Тази нощ в 3 часа Софийска вода остави 300 хиляди софиянци без вода без предупреждение! "}
{"url": "http://www.bnews.bg/article/264251-tazi_godina_ne_sam_mislil_za_lyubov", "text": "\n Най-добрият ни тенисист Григор Димитров се завърна в България за няколко дни след края на сезона. Той даде ексклузивно интервю за bTV, в което говори за възходите и паденията в кариерата си, за живота на един тенисист и за специалната връзка със семейството си. След последния си турнир за 2019 г. бившият номер 3 в света отиде на почивка в Исландия с родителите си: \r\n \r\n\"В Исландия беше много различно. Решихме за първи път да направим такова приключение с родителите ми, беше уникално. Всяка една година гледаме да си направим почивка само ние тримата, да прекараме време заедно, тъй като програмата ми е много натоварена. Бях оставил телефона настрани, искахме да прекараме малко време в различни приключения. Всяко едно преживяване беше различно от другите.\", започна Гришо. \r\n \r\n\"Винаги гледаме да имаме два-три дни само за нас. Когато сме заедно си говорим за нещата, които сме пропуснали. Споделям с тях, но те понякога се въздържат от съвети. Винаги гледам да взема нещо от тях, те са ми дали толкова много. Повече ги наблюдавам, отколкото да искам съвети.\" \r\n\r\n \"10 години вече съм в тура, имах добри постижения като цяло, но мога много повече. Тази година се контузих в началото, което не беше добре за мен, но това е спортът. Когато си вътре е много трудно да погледнеш отвън, затова задавам въпроси на хората около мен, на близките, за да знам как ме виждат.\" \r\n \r\n\"Когато бях 78-и изобщо не си мислех, че мога да завърша годината по този начин. Плюсът в тениса е, че имаш всяка следваща седмица. Два турнира обърнаха цялата година и завърших на едно добро ниво. Надявам се, че повече няма да има такива спадове, но в спорта не си застрахован\", добави световният номер 20. \r\n \r\n\"Мотивират ме работата, дисциплината, дори когато бях 78-и. Тогава беше още по-трудно, защото всеки мач ти се струва като вечност. Понякога получаваш попътен вятър и в края на годината бях много щастлив от това.\" \r\n \r\n\"Когато лежах в болница и бях 4-5 седмици настрани, имах моменти на негативизъм. Дори при най-позитивните хора имат моменти на негативизъм. Тяхната сила е, че намират позитивизъм в този негативизъм. Събуждаш се и започваш наново.\" \r\n\"Имах подкрепа от любимите хора, но и държах една дистанция. Така всеки ден ставах все по-близък със себе си, защото влезеш ли на корта си сам. Тази година научих повече неща извън корта, отколкото на него. Трябваше сам да правя неща, които нямат нищо общо със спорта.$ \r\n \r\n”Станах по-търпелив. Винаги съм себе си, просто понякога съм по-емоционален. Играта в днешно време е много ментална, не искам да крия емоциите си, а да бъда себе си.\" \r\n \r\nВ момента Димитров търси правилния треньор: \"Не трябва да оставяш никой да контролира играта и мислите ти. В момента, в който някой опитва да те остави като птичка в клетка, това е най-лошото, което може да се случи на един състезател. Трябва да си свободен и да твориш.\" \r\n \r\nОтносно работата си с Радек Щепанек и отношенията си с Андре Агаси, той поясни: \"С Щепанек искахме да видим дали нещата ще потръгнат. Агаси е до нас, той е специална личност. Трудно ми е да го обясня като човек, и като треньор. В най-деликатните моменти можеш да разчиташ на него. При него е така - ако не искаш отговор, не му задавай въпрос. Връзката ни е много над тениса.\" \r\n\r\n Българинът коментира с усмивка известния у нас израз \"Мачкаш, Гришо!\": \"Понякога ми става много приятно да го чуя, особено когато съм на другата част на света. Интересно е и много го оценявам. На всеки турнир има български знамена, което ме прави адски горд. Българин съм и винаги съм играл за България. В България се чувствам специално, въздухът е различен. Искам да се прибирам по-често, но програмата не ми позволява.” \r\n \r\nНа пресконференция миналия петък тенисистът обяви, че ще бъде играещ треньор на България на новия отборен турнир “ATP Къп”, който ще се проведе през януари в Австралия: \"Програмата позволява да играя за националния отбор в новия турнир. Винаги съм играл за България, винаги съм се опитвал да правя най-доброто за България. Този турнир е за първа година и със сигурност ще е интересно.\" \r\n \r\nГришо разкри, че в момента няма половинка до себе си: \"Тази година не съм мислил за любов, имах много перипетии и фокусът ми беше другаде. За момента нямам половинка. Искам да бъда баща, защо не? Ако годините продължават като тази ще ми е малко трудно. Аз самият не знам къде искам да живея в момента. Един ден искам да науча децата си на работа, на дисциплина и да бъдат себе си.\", добави той. \r\n \r\nНакрая той сподели, че най-много му липсва българската храна и \"пържолите на мама\" \r\n \n\t\t\t\t\t\t", "date": "2019.11.11", "title": "Тази година не съм мислил за любов"}
{"url": "http://www.bnews.bg/article/264253-skandal_vav_frenskiya_parlament_lyo_pen_obyavi_che_358_grazhdani_ot_chad_sa_s_balgarski_pasporti_v_es", "text": "\n \r\nГрандиозен скандал избухна тази сутрин във Френския парламент в Комисията по бежанците. \r\nЛидерката на Национален фронт Марин Льо Пен извади официални данни от Европейската комисия за нелегалната миграция. \r\nГвоздеят в тях са 358 чернокожи, които се ползват с пълните права на Европейски граждани, тъй като са получили български паспорти през 2017 и 2018 г. \r\nТова е точно периодът на Харалампиев и началника му Каракачанов в ДАБЧ. \r\n\"В цялата история на България, няма нито един черен българин\" - каза Льо Пен и се надсмиваше на имиграционната политика на Макрон - \"Дори в Русия е имало един негър. Довел го е Петър Велики и го е ползвал като верен служител. По-късно той се оказва пра-пра-дядо на Пушкин, който е 1/8 чернокож. Но в българската история подобен случай няма...\" \r\nОт това следва, че въпросните мигранти са получили гражданството си с някаква фалшификация или срещу подкуп. \r\n\"При цена 5000 евро, всеки малко по-заможен африканец, може да стане европеец, в царството на българските паспорти\" - обяви Льо Пен. \r\n\"Ако България не анулира тези паспорти, ще наложим санкции на цялата страна\" - коментира възмутено друг депутат от Националния фронт. \r\nИзточник: Дайджест.Бг \r\n \n\t\t\t\t\t\t", "date": "2019.11.11", "title": "Скандал във Френския парламент: Льо Пен обяви, че 358 граждани от Чад са с български паспорти в ЕС... "}
{"url": "http://www.bnews.bg/article/264265-plevneliev_obyavi_kostov_za_masha_na_lukanov_i_za_glaven_vinovnik_za_dyasnoto_raztseplenie", "text": "\n \r\nБившият президент Плевнелиев забрави, че е съдружник на Прокопиев, който изцяло спечели милиардите си от приватизацията и подаръците на ментора си Иван Костов. \r\n\r\n По Нова Плевнелиев обвини Иван Костов, че е “неслучайно назначение” на червения гуру Андрей Луканов. \r\n\r\n Челният сблъсък намери поанта в обвинението, че Костов бил основният виновник за дясното разделение вече 20 години. “След 2001 (година) основното (задължение) на Костов е да всява разкол в дясно”, така обобщи държавният глава 2012- 2017. \r\n\r\n Плевнелиев продължи да хвърля кал във всички посоки. Той призова псевдодесните в столицата са си намерят своя нов Макрон или направо да се оставят на Мая Манолова да ги оглави. Според него Слави и Мая Манплова са популисти, защото искали прокурорска диктатура с прекия избор на обвинител номер едно. \r\n\r\n Дали Прокопиев къса синджира с Костов и пуска Плевнелиев да го лае или пък Плевнелиев е скъсал синджира с бившия си подсъдим ортак от Капитал и заработва като миномет и анализатор на свободна практика? Кой колкото даде? Въпросите скоро ще получат отговори. \r\n \r\n  \r\n \n\t\t\t\t\t\t", "date": "2019.11.11", "title": "Плевнелиев обяви Костов за маша на Луканов и за главен виновник за дясното разцепление"}
{"url": "http://www.bnews.bg/article/264252-prevrat_v_boliviya_evo_morales_podade_ostavka", "text": "\n Президентът на Боливия Ево Моралес подава оставка след три седмици бурни протести срещу избирането му за четвърти мандат, предаде Франс прес. \r\n\r\n Оттеглям се от президентския пост, каза в телевизионно обръщение 60-годишният Моралес, който е на власт от 2006 г. \r\n\r\n Слизането на дългогодишния лидер от властта идва след натиск от военните, за да се възстанови стабилността в страната, съобщава Ройтерс. По-рано командирът на боливийските въоръжени сили Уилямс Калиман призова президента да подаде оставка \"за доброто на Боливия\", съобщи БТА. Моралес декларира, че няма намерение да бяга от страната и нищо не е откраднал.  \r\n\r\n \"Изпращам писмото с оставката си на Законодателното събрание на Боливия\", каза 60-годишният социалист. Той нарече оттеглянето си \"преврат\".  \r\n\r\n \r\n\r\n Част от левите съюзници на Моралес в Латинска Америка като венецуелския президент Николас Мадуро, новоизбрания аржентински президент перонист Алберто Фернандес и мексиканския външен министър Марсело Ебрард заклеймиха случилото се като „държавен преврат“. Последният заяви, че страната му ще даде политическо убежище на Ево Моралес. Президентът на Куба Мигел Диас-Канел осъди „жестокия и подъл държавен преврат на десницата срещу демокрацията в Боливия“.  \r\n \n\t\t\t\t\t\t", "date": "2019.11.11", "title": "Преврат в Боливия - Ево Моралес подаде оставка"}
{"url": "http://www.bnews.bg/article/264249-iskat_zabrana_na_himicheskite_preparati_v_zemedelieto", "text": "\n Пчелари излизат на протест тази вечер пред Министерството на земеделието. Основното им искане е да се забрани използването на  химически препарати в земеделието и те да бъдат заменени с био пестициди. \r\n \r\nПротестът се организира от „Български свободни пчелари”, откъдето заявиха, че в него ще участват пчелари от цялата страна. \r\n\r\n Според тях използването на отровни химически препарати, които избиват пчелите е проблем, който касае цялото общество. \r\n\r\n Сред другите искания са подкрепа за родното пчеларство от страна на държавата, което да доведе до достойни доходи, както и спиране на безконтролното изсичане на горите. \r\n \n\t\t\t\t\t\t", "date": "2019.11.11", "title": "Искат забрана на химическите препарати в земеделието"}
{"url": "http://www.bnews.bg/article/264244-stotitsi_hilyadi_evro_iztocheni_ot_fonda_za_lechenie_na_detsa", "text": "\n Разследване на Валя Ахчиева, публикувано в Юроактив разкрива схема за източване на стотици хиляди евро от Фонда за лечение на деца. \r\nФондът превеждал на несъществуващ институт, ръководен от починал кожен лекар по 40 000 евро за всяко дете с автоимунно заболяване на очите! В схемата се вижда отчетливо името на лекарка с български произход, както и на председателя на пациентска организация Българска асоциация за закрила на пациентите - адвокат Пламен Таушанов. Пациентската организация е регистрирана, като национално представителна. Като Председател на Национално представителна пациентска организация, адвокат Таушанов участва лично в Надзорния съвет на НЗОК, а чрез свой заместник, също адвокат и в Обществения съвет на Фонда за лечение на деца. Разследването на Валя Ахчиева разкрива, че адвокат Таушанов е бил адвокат на всички деца, които са получили отказ за въпросното лечение. Ето и целия материал на Валя Ахчиева, както е публикуван в Юроактив под заглавие „Вампири без граници, част III: Бездействието на властите”: \r\n\r\n Дълго време Фондът за лечение на деца в чужбина е отпускал по 40 000 евро годишно за лечение на деца с имунологични заболявания с последствия в зрението в частния кабинет на лекар-дерматолог в Мюнхен. Този лекар използва негов си метод, който не е признат в Германия за научен. Според нормативната база в Германия, лечението на германци при него не се заплаща с публични пари от германските здравни каси и не подлежи на медицински контрол. Сега в България има натиск здравната каса да продължи да плаща. \r\nВ предишните две части на нашето разследване „Вампири без граници” ви представихме  историята на д-р Клер, който е оспорван в Германия заради съмнителна  терапия на пациенти с онкологични заболявания. \r\nСпоред „метода на Клер“ кръвта на пациента се обработва по специален начин, за да бъде предизвикана защитна реакция в тялото и това да доведе до частично или цялостно унищожение на тумор. Болните инжектират собствената си кръв, след като тя е „тренирана” по метода на д-р Клер. За това болните  заплащат със собствени средства – между 13 000 и 35 000 евро. А децата от България… пият собствената си кръв! Тази кръв в ампули пренасяли родителите в чанта, в собствения си автомобил през границите на цяла Европа. \r\nЗащо е възможно в България да се случва това, което в Германия е забранено? Защото в България  явно има стройна схема с участници, чиято задача е истината да не влезе между кориците на нито едно дело в съда. И така решението на съда да обслужи схемата. \r\nВ Германия всеки пациент е свободен да се лекува при когото си иска. Може да отиде и при шарлатанин, но тогава пациентът плаща от собствения си джоб. Германските здравни каси плащат лечението само за признати научни методи. В България с помощта на съда, един непризнат научен метод в Германия, става… научен метод, И затова трябвало да се плати с парите на данъкоплатците. \r\nНемският дерматолог и алтернативен медик  д-р Николаус Клер и неговият „Институт по имунология и клетъчна биология” в Мюнхен и Залцбург са в центъра на скандала в Германия почти 20 години. Той има пациенти от Германия, Австрия и Словения, а след 2010-та г. и от България. \r\nМедиите в Германия разследват, обществените телевизии показват репортажи с близки на починали пациенти, авторитетни изследователи са категорични, че методът не е научно доказан и има нулев терапевтичен ефект. Пациенти се оплакват, а по случая с д-р Клер има десетки, десетки съдебни дела. \r\nВ периода 2010-2014 г. Фондът за лечение на деца е отпускал пари за лечението на деца с имунологични заболявания и увреждане на очите. Става дума за пари от държавния бюджет. Кой в България  е насочвал  отчаяни родители на деца с автоимунни заболявания към д-р Клер в Мюнхен и неговия метод на лечение? \r\nЗа едно такова дете с диагноза „ увеит на очите”, д-р Галина Филева – офталмолог в очна Клиника „Света Петка” във Варна, твърди, че тя е изпратила своя малък пациент за лечение в Мюнхен, в авторитетната Клиника по имунология на Медицинския университет. Вместо там, родителите завели детето на друг адрес в Мюнхен – на ул. „Оберангер” 30, при д-р Клер. Родителите не са съобщили за това на лекуващия си лекар. И до днес д-р Филева не знае с какво са лекували детето там, защото не й показали никакви документи. От нея се искало само да следи очното състояние на детето. Явно много бързо се е разпространявала в България мълвата за д-р Клер. \r\nНа 20 май 2014 г. Общественият съвет към Фонда за лечение на деца е взел решение да се прекрати насочването на деца за лечение в Института на д-р Клер в Мюнхен. Това се случва след доклад до министъра на здравеопазването, който стигна до извода, че въпросното лечение е с експериментален характер. Фондът за лечение на деца спира финансирането. \r\nЗа съжаление, днес няма отговор на въпросите колко българчета са лекувани при д-р Клер и колко пари е плащала държавата за това. Архивът на Фонда го няма. Няма ги фактурите за похарчените пари за лечение и за различни манипулации. Няма и отчети. \r\nБившият член на Обществения съвет като представител на БНТ – журналистът  Мария Чернева – си спомня, че те многократно са изисквали справка от администрацията на Фонда за това, колко деца са били пращани за лечение при д-р Клер и откога? „Но в нарушение на правилника, такива справки не ни бяха предоставени нито веднъж“, твърди Чернева. \r\n„Дори когато бяхме притиснати да гласуваме принципен отказ от това лечение, отново не бяхме информирани, колко деца са в активен процес на лечение при Клер в онзи момент. Бройката установихме много по-късно. Въпреки многократната смяна на администрацията и на директора на Фонда за лечение на деца, никой от тях не направи справка от кога са лекувани деца там? От различните становища на експертите, които сме искали през годините за да си изясним докрай казуса, попаднах на писмото на акад. Богдан Петрунов за дете с възпаление на очите, което според описаната за него история е изпратено от център „Фонд за лечение на деца” при д-р Клер през 2010 година. Това е най-ранната дата, която съм засичала”, разказва Чернева. \r\nСъдебните дела дават някакъв отговор. От едно от решенията на съда става ясно, че поне 13 деца са лекувани при д-р Клер. Родители твърдят, че децата лекувани по метод на д-р Клер са 18. \r\nПрез годините отказите на Обществения съвет за лечение при д-р Клер да финансира лечението при този лекар са се превръщали в съдебни  дела, които завеждали родителите на децата. Върховният административен съд има 7 влезли в сила решения, свързани с лечението по метода на д-р Клер. Съдът постановява, че отказите на Фонда за лечение на деца са необосновани и се отменят. И следва да се платят по 40 000 евро на дете, на година, за лечение в Института на д-р Клер в Мюнхен. \r\nТези пари ще ги плати НЗОК, зашото Фондът за лечение на деца премина тази година към Здравната каса. Касата трябва да стисне зъби и да плати, защото е длъжна да изпълни шест от постановените седем решения на ВАС. \r\nНищо, че в разследването си ние разкрихме, как пред съда са представяни манипулирани и непълни факти, които изкривяват истината. Такъв е законът. Ако е минала повече от една година след влязлото в сила решение, няма как да се използва законовата възможност и да се поиска  отмяна на влязло в сила решение. Законът позволява това, само ако са станали известни нови обстоятелства, нови доказателства по делото. \r\nПоследното седмо решение на ВАС от месец май 2019-та година, може да се възобнови поради настъпилите нови обстоятелства. В случая има такива след нашето разследване. Аз предоставих на председателя на ВАС германските нормативни документи по случая. Германската обща директива при медицинско обслужване със сключен договор със здравната каса дава еднозначен отговор на въпроса кой трябва да плаща за д-р Клер. \r\nСпоред това задължително  указание разноските за лечението на д-р Клер не се поемат не само от работещи в публичния сектор, но и за което и да е застраховано лице, защото терапията на Клер не се оценява като „научно-общоприет метод”. \r\nВ българската съдебна зала обаче се говорят и пишат неща, които са далеч от истината. И консултантите, и вещите лица, и двете страни по делото – Фондът  за лечение на деца и родителите на децата, които кандидатстват за финансиране при д-р Клер,чрез своите адвокати, говорят за „Института по имунология и клетъчна биология на д-р Клер.” Някъде в решенията на съда пише и за „Клиниката на д-р Клер”. Няма такъв институт. Няма такава клиника, според смисъла, който влагаме в тези думи. Никой от изброените участници в съдебните дела не се е качил на самолета и не е отишъл в Мюнхен  за да види това, което видях аз. \r\nНа ул. „Оберангер”30 има жилищна сграда и на първия етаж е частната практика на лекарката Любов Хаджиева-Бауер. Никъде не пише Институт на д-р Клер. \r\nТака стигаме до друг парадокс. \r\nВ нито едно от заседанията на съда, нито една от страните не е посочила, че д-р Николаус Клер е починал на 04.05.2016 година. И след неговата смърт „Институтът” е закрит. А всъщност, този „Институт по имунология е клетъчна биология” е бил само една частна практика. И думата „Институт” е заглавието на тази практика. Нищо повече. А след смъртта на Клер, тази лекарска практика вече не съществува. И договорите със служителите в нея са били прекратени. Няма и доказателства, че след закриване на частната практика има правоприемство по отношение на метода на лечение, прилаган от д-р Клер. От един договор за покупко-продажба от 06.10.2016 година, между Райнхард Мелц, наемодател и Любов Хаджиева- Бауер, става ясно, че помещенията, ползвани от частната практика на д-р Клер в Мюнхен на ул. „Оберангер” 30 са отдадени под наем вече на г-жа Любов Хаджиева-Бауер. \r\nТя е родена българка и е бивш служител на д-р Клер. И в договора за покупко-продажба пише, че „Купувачът не е в каквато и да е договореност за лечение с пациентите на практиката на д-р Клер. Когато тя трябва да се погрижи да лекува предишен пациент на тази практика, ще се сключи нов бъдещ договор за лечение“. \r\nКупувачът обаче е готов да се занимава занапред за една пациентска група, състояща се от български деца, за които е платил предварително един фонд. \r\nПарадоксалното е това, че след смъртта на д-р Клер, когато неговият „Институт” е закрит, родителите на деца продължават да кандидатстват за финансиране за лечение в него, а Фондът за лечение на деца издава откази. И започват съдебни дела да се отпуснат публични пари за нещо, което не съществува. И влизат в сила съдебни решения да се платят  пари на данъкоплатците  за лечение при някой, който е починал и неговият кабинет е закрит. \r\nСега на същия адрес в Мюнхен, в същите помещения на ул. „Оберангер” 30  се намира частната практика на г-жа Любов Хаджиева-Бауер. \r\nВ писмо до управителя на НЗОК от месец май, т.г., г-жа Бауер отказва да отговори на въпроси, свързани с терапията, която прилага на малките български пациенти там. И  отправя офертата си към НЗОК – по 40 000 евро, на дете, на година. И се подписва под това писмо като „Д-р Бауер”. \r\nИ тъй като аз видях с очите си нейната табела в Мюнхен, където тя не е изписана като „Д-р Бауер”, а в документите по някои от делата в съда се е изписала като „Д-р”, аз отправих запитване до правителството на Горна Бавария. \r\nКаква медицинска специализация има г-жа Бауер, и какво пише в регистрите за нея? Има ли регистрирани дневни легла на този адрес, след като родители на българските деца твърдят, че децата лежали там за процедури? Получих отговор от Говорителя на Правителството на Горна Бавария – Верена Грос. \r\nСъобщават ми, че Любов Хаджиева-Бауер е регистрирана в Баварската лекарска камара като „общопрактикуващ лекар” и има разрешение за работа. \r\nТози отговор  доказва, че г-жа Бауер няма медицинска специалност „имунология” или каквато и да е друга специалност, която да и даде медицинска квалификация, за  да лекува автоимунни заболявания на български деца. \r\nА с решенията си Върховният административен съд на практика изпраща децата да се лекуват там, при нея, на този адрес в Мюнхен. Освен това, отговорът на правителството на Бавария потвърждава, че Любов Хаджиева-Бауер няма квалификация – „д-р.мед.”. И според немските закони тя няма право да се нарича „д-р Бауер”. \r\nТя е общопрактикуващ лекар – г-жа Бауер. И тъй като администрацията на правителството не ми съобщава за легла в частната практика на г-жа Бауер, по косвен път съдим, че такива легла не са регистрирани. Иначе тази информация щеше да бъде достъпна за широката публика. \r\nПо нито едно от съдебните дела, нито вещите лица и консултантите, нито адвокатите на двете страни, не са съобщили пред съда, че през втората половина на 2016-та година, през 2017-та, през 2018-та, а и през 2019-та, в помещенията на „Оберангер” 30 в Мюнхен,  не д-р Клер, а г-жа Бауер е поела лечението на пациентите. \r\nИма и  един друг скандален факт. \r\nТова, че в Министерството на здравеопазването в София са знаели за всичко това още от месец март 2018-та година, но са мълчали и са бездействали! \r\nТогава, вдовицата на д-р Клер – Андреа Клер, изпраща писмо до заместник-министъра на здравеопазването – д-р Бойко Пенков, че не може да даде информация за лечението на едно българско дете, защото съпругът й д-р Клер е починал още през май 2016 год. И Институтът по имунология и клетъчна биология Д-р Клер” е закрит. И Любов Хаджиева-Бауер била поела лечението на пациентите, следвайки установения от д-р Клер стил на работа. Г-жа Андреа Клер пише, че Фондът за лечение на деца в София и Министерството на здравеопазването са били информирани за това към онзи момент. Има един странен факт. Г-жа Клер заявява, че Институтът е закрит, а пише писмото до българското Министерство на здравеопазването на бланка на … закрития Институт! \r\nА в началото на месец януари тази година, министърът на здравеопазването Кирил Ананиев е получил писмо и от министъра на здравеопазването на Бавария – г-жа Мелани Хумл, в което тя съобщава, че „не разполагат с информация относно дейността и методите за лечение на посочената от вас г-жа д-р  Хаджиева-Бауер. И че методът на лечение „Автоложка целева цитокинна терапия по Клер”, по принцип не се покрива от здравно-осигурителните каси в Германия, поради обвързващи федерални разпоредби.” \r\nВместо светкавично Министерството на здравеопазването да разпореди на Фонда за лечение на деца като страна по тези дела в съда, да поиска   отмяна на вече влезли в сила съдебни решения, а други дела да се прекратят, здравните власти бездействат! \r\nИ  така, седемте решения на ВАС влизат в сила. А чрез тях, Фондът за лечение на деца, а сега и НЗОК, се задължават да платят стотици хиляди левове, пари на българските данъкоплатци за лечение при починал лекар, по метод,  непризнат  в Германия за научно-обоснован. \r\nСкрити са останали и още факти. \r\nНапример това, че адвокатът по делата  на родители, които кандидатстват за финансиране при д-р Клер – адв. Пламен Таушанов,  едновременно с това оглавява  и една от двете национално-представителни пациентски организации – Българска асоциация за закрила на пациентите. И тази организация има свой представител, както и още един свой резервен член в Обществения съвет към Фонда за лечение на деца,  от 20.10.2016 година до 01.04. т.г., когато Фондът премина към НЗОК. \r\nОсвен това, Пламен Таушанов е бил член на Надзорния съвет на НЗОК два пъти до сега: от 16.05.2016 год. до 22.06.2017 год. И от 18.06.2018г. до 18.06.2019 год. \r\nПоследното дело във ВАС, по което има решение от 13.05.2019 година и  по което той е бил адвокат на родителите на едно дете, съвпада с периода, през който адв. Таушанов е бил и член на Надзорния съвет на НЗОК. А Фондът за лечение на деца е бил под шапката на НЗОК – от 01.04.19 до 18.06.19. \r\nЗасичайки тези периоди с времето на съдебните дела, по които Таушанов е адвокат на страната, която иска финансиране от Фонда за лечение на деца при д-р Клер, се появяват съмнения за конфликт на интереси. Адв. Пламен Таушанов не отговори на въпроса ми, който му бях изпратила писмено – счита ли, че  той има конфликт на интереси в този случай? \r\nВ качеството на представител на пациентска организация имаш право на глас в Обществения съвет, за  да се дадат публични пари за лечение при д-р Клер. Като адвокат можеш да водиш дела в съда, ако тези пари не са отпуснати. Можеш да искаш от съда всичко – назначаване на консултанти и вещи лица с експертиза за метода на д-р Клер. Колко добър е той и как се прилага успешно в Германия от цели 35 години! \r\nА като член на Надзорния съвет на НЗОК, можеш да удариш с юмрук по масата в Здравната каса и да кажеш: „Плащайте парите, защото съдът реши така!”. И това ще бъде част от контрола на НЗОК. \r\nОказа се, че след нашето разследване, управителят на здравната каса д-р Дечо Дечев е завел във ВАС искане за отмяна на влязло в сила решение заради разкрити нови обстоятелства по делото. Става дума за последното решение на ВАС от 13.05.2019 година. Но странно защо, вече повече от месец, делото не е пристигнало във ВАС. \r\nКакво ли се е случило? Ето какво. Съдията е изпратил препис от искането на адвоката на другата страна – адв. Пламен Таушанов и той го е получил на 18.10.2019 год. Но, след 5 дни, на 23.10.19г., той  е пуснал молба до Административния съд, че са му оттеглени пълномощията. Пламен Таушанов  вече не е адвокат на родителите на детето по това дело. И Съдът изпраща втори път искането вече на самите родители. \r\nА председателят на Върховния административен съд – съдия Георги Чолаков ме убеди, че когато делото пристигне във ВАС и се установи, че искането е редовно, то веднага ще бъде насрочено за разглеждане в открито заседание на 5-членен състав на ВАС. \r\nТова дело е особено важно, защото в здравната каса вече чакат още петима пациенти, които искат финансиране за лечение при д-р Клер в Мюнхен. Три деца и двама възрастни. И ако ВАС най-после установи истината по казуса „ Д-р Клер” и вземе справедливо решение, то и НЗОК ще може да мотивира свое становище за лечението на тези хора. \r\nИ Касата да даде пари за тяхното лечение в някоя клиника, в някой институт, където не отказват да отговорят на въпроса: Как и по какъв научен метод лекувате българските пациенти? \r\n \n\t\t\t\t\t\t", "date": "2019.11.11", "title": "Стотици хиляди евро източени от Фонда за лечение на деца "}
{"url": "http://www.bnews.bg/article/264256-politsay_prostrelya_demonstrant_v_honkong", "text": "\n Полицай в Хонконг простреля маскиран протестиращ в гърдите. При друг инцидент мъж е бил запален от продемократични демонстранти. \r\n\r\n Двата инцидента дават нов импулс на протестите, изразвящи яростта на гражданите към властта. Тълпите отново са по улиците, за да блокират пътища и да нанасят обиди на офицерите. \r\n\r\n Инцидентът с простреляния протестиращ беше излъчен на живо във „Фейсбук”. Кадри показват как полицейски служител изважда пистолета си и стреля по невъоръжен човек, докато се опитва да задържи друг маскиран демонстрант. \r\n\r\n Секунди по-късно проехтяха още два изстрела. \r\n\r\n И двамата протестиращи бяха задържани от служители на реда. Единият от протреляните беше в съзнание и извика името си към репортерите, докато му слагаха белезници. \r\n\r\n Полицията в Хонконг заяви, че един човек е бил ударен от куршум. Болничните власти потвърдиха постъпването на 21-годишен мъж с огнестрелна рана. \r\n\r\n На други кадри се вижда как мъж в зелена тениска спори с хора на пешеходен мост. След това маскиран, облечен в черно, хвърля течност върху мъжа и го запалва. \r\n\r\n „При най-шокиращия инцидент участници в безредиците изляха запалима течност върху човек и го подпалиха\", заяви говорителят на полицията Джон Це. \r\n\r\n Мъжът е приет в болница в критично състояние. \r\n\r\n Според полицаите жертвата се е опитвала да прогони протестиращите, след което „той е бил пребит и подпален”, допълни Це. \r\n \n\t\t\t\t\t\t", "date": "2019.11.11", "title": "Полицай простреля демонстрант в Хонконг"}
{"url": "http://www.bnews.bg/article/264255-mozachni_implanti_shte_se_boryat_sreshtu_narkozavisimostta", "text": "\n В САЩ поставиха мозъчни импланти на наркозависими пациенти с цел намаляване на тяхното желание за опиат. Подобен експеримент се провежда за първи път, пише Би Би Си. \r\n\r\n Водещият проекта лекар Али Резай от Университета в Западна Вирджиния обяснява, че устройството е вид „пейсмейкър за мозъка”. Въпреки това подчертава, че не е технология за масово използване и не трябва да се насърчава. \r\n\r\n Мъж с близо 10-годишно пристрастие вече е опериран. Предстои други трима да се подложат на процедурата. Те ще бъдат под постоянно наблюдение през следващите две години. \r\n\r\n Първоначално се правят няколко сканирания на мозъка. След това се пробива малка дупка в черепа, през която се поставя 1 мм имплант в частта на мозъка, която регулира импулси като пристрастие и самоконтрол. \r\n\r\n След това се поставя и батерия под ключицата. Оттам следва мониторинг на мозъчната активност от физиотерапевти, физиолози и експерти, които следят дали „апетитът” за наркотик спада. \r\n\r\n Дълбоко мозъчна стимулация (DBS) е одобрена практика от американската Агенция за контрол на храните и лекарствата. Тя се използва за лечение на различни болести като Паркинсон, епилепсия и обсесивно-компулсивно разстройство. За пръв път DBS е одобрена за третиране на наркозависими пациенти. \r\n\r\n „Лечението е за тези, които не са успели да преминат през други процедури, без значение дали е чрез медицина, поведенческа терапия или социални намеси. Това е строга процес, наблюдаван от регулатори, етични норми и други институции”, допълва д-р Резай. \r\n \n\t\t\t\t\t\t", "date": "2019.11.11", "title": "Мозъчни импланти ще се борят срещу наркозависимостта"}
{"url": "http://www.bnews.bg/article/264254-bezplatni_pravni_saveti_ot_agrion_za_sobstvenitsi_na_zemya", "text": "\n Лидерът в управлението на земеделски земи „Агрион“ започва кампания „Дни на безплатната правна помощ“ от 12 до 21 ноември, в своите офиси в страната. Консултациите са абсолютно безплатни за хората, а в екипите са включени висококвалифицирани екипи от юристи с богата практика в казуси с имоти. \r\n\r\n От компанията очакват собственици на земи, наследници на ниви, както и всички, които искат просто да разберат колко струват техните терени, за да сключат изгодна сделка. \r\n\r\n Консултациите ще се провеждат в ключови областни градове като Стара Загора, Хасково, Шумен, Варна, Русе, Бургас, Средец, Монтана, Плевен, София, Пловдив. \r\n\r\n Пълна информация за адресите на офисите на „Агрион“ и графика за посещения на експертите можете да получите от сайта на компанията -  от Фейсбук страницата на дружеството   както и от безплатния телефон  0800 111 66 \r\n\r\n Първите срещи ще бъдат на 12 ноември в Стара Загора. На следващия ден специалистите от „Агрион“ ще бъдат в Хасково, а на 15-ти ноември – във Варна, Шумен и Русе. На 19-ти и 20 ноември експертите ще дават консултации в Бургас и Средец. На 21 ноември от безплатните съвети на „Агрион“ могат да се възползват живеещите във и около Монтана, Плевен, София и Пловдив. \r\n\r\n „През последните години инвестицията в земеделска земя носи устойчиви доходи на тези, които са решили да инвестират в нея или да управляват активно своя собственост. Често обаче собствениците са объркани от сложната законодателна уредба и последващите казуси.  С безплатните консултации искаме да помогнем за разрешаването на тези проблеми, за да могат те да печелят от земеделските си земи, без да се налага да плащат за скъпи съвети“, заявиха от „Агрион“. \r\n\r\n Тежък проблем са договорите за наем и аренда. Стопаните често не са наясно с процедурите и правата си и търсят юридическа помощ, за да получат адекватно заплащане за собствеността си. Тези, които не са доволни от досегашните си контракти, могат да получат съвет как да прекратят неизгодния си договор за аренда, за да получат по-добри условия. \r\n\r\n Най-честите казуси, които разрешават юристите на „Агрион“ са наследствените. Често земята е разпокъсана между десетки собственици, някои от които дори не живеят в България.  Експертите на „Агрион“ са доказали, че могат да намират решения на такива случаи, дори с по 30 собственика от различни части на страната и чужбина. \r\n\r\n Собственици на земя често търсят съвети за цената на земята си и за начините как да я продадат без излишна бюрокрация. За тях, освен с правни консултации, „Агрион“ е готова да съдейства с проверка на собствеността на парцелите, както и да направи безплатна оценка на имота. \r\n\r\n \"Агрион\" е първата българска компания, която изгради професионална верига от офиси на ключови точки в страната и въведе нови стандарти в професионалното управление на земеделски активи. \r\n\r\n Дружеството гарантира коректна цена за всеки терен, тъй като, за разлика от други, не използва осреднени оценки, а работи по специално създаден алгоритъм, с различни показатели, който гарантира прецизна оценка. \r\n\r\n През годините компанията разви екип от висококвалифицирани специалисти в сделките със земеделска земя, които могат да намерят решение на всеки един казус – независимо дали е свързан с покупко-продажба, отдаване под наем или аренда на ниви. \r\n\r\n \r\n \n\t\t\t\t\t\t", "date": "2019.11.11", "title": "Безплатни правни съвети от \"Агрион\" за собственици на земя "}
{"url": "http://www.bnews.bg/article/264250-mazh_namushka_zhena_s_nozh_pri_bitov_skandal", "text": "\n Жена е с опасност за живота след семейно битов скандал в село Крушовене, съобщават от полицията. \r\n\r\n Сигналът за инцидента е получен на 9 ноември в 01.40 часа в полицията в Долни Дъбник. Незабавно на адреса са изпратени полицейски служители, които са установили, че 33-годишен е пробол в гърба с нож 36-годишна. Извършен е оглед на местопроизшествието, като е иззет кухненският нож. \r\n\r\n Пострадалата е транспортирана в УМБАЛ  \"Д-р Георги Странски\" - Плевен и е настанена в гръдна хирургия с временна опасност за живота. Извършителят е задържан за срок до 24 часа.По случая е образувано досъдебно производство. Предстои назначаване на експертизи. \r\n \n\t\t\t\t\t\t", "date": "2019.11.11", "title": "Мъж намушка жена с нож при битов скандал"}
{"url": "http://www.bnews.bg/article/264245-piyana_shofyorka_se_vryaza_v_magazin_v_plovdiv", "text": "\nПияна шофьорка нахлу с автомобила си в магазин за хранителни стоки в Пловдив, съобщава Нова телевизия. \r\n\r\nИнцидентът станал вчера и като по чудо се е разминал без пострадали. \r\n\r\nВодачката е 39-годишна жена. Дрегерът отчел 1,8 промила алкохол в кръвта й. \r\n\r\nСпоред свидетели колата се е забила в магазина с около 50 км/ч. Те разказват, че тя е била неадекватна и се е наложило да й помогнат, за да слезе от колата си. Шофьорката дори се държала грубо с хората, които се опитали да ѝ помогнат. \r\n\r\nЖената е задържана за 24 часа. \n\t\t\t\t\t\t", "date": "2019.11.11", "title": "Пияна шофьорка се вряза в магазин в Пловдив"}
{"url": "http://www.bnews.bg/article/264246-neyasnoti_sled_novite_izbori_v_ispaniya", "text": "\n Новите избори в Испания пак не дават ясен отговор кой и как ще управлява страната. Най-много места в парламента отново взимат социалистите. Но крайнодясната партия „Вокс” удвои броя на своите депутати и направи почти невъзможна коалиция в ляво. \r\n\r\n Силното представяне на партията означава, че трите десни партии в парламента имат повече депутати от левите. Не е изключено да се стигне и до нови избори, след проведените вече 4 вота за 4 години. \r\n\r\n \"Притеснени сме за управлението на Испания. Притеснява ни победата на социалистите. Тази нощ заслужено празнуваме, но няма да скрия, че общото положение е тревожно. Още утре започваме да работим за споразумение. Честно, отговорно и с достойнство, каквото ви дължим”, каза Сантяго Абаскал, лидер на „Вокс”. \r\n\r\n \"Демокрацията призовава всички партии, още от утре, да работят за разблокирането на политическата ситуация. За да можем да формираме прогресивно правителство, ръководено от Социалистическата партия. Приканяме всяка формация да с присъедини, с изключение на тези, които се самоизключват от процеса, насаждайки омраза и антидемокрация”, коментира лидерът на социалистите Педро Санчес. \r\n \n\t\t\t\t\t\t", "date": "2019.11.11", "title": "Неясноти след новите избори в Испания"}
