{"url": "http://www.bnews.bg/article/252221-prints_alber_ako_ribolovlev_e_vinoven_tryabva_da_se_ottegli_ot_fk_monako", "text": "\n В интервю за френската Mediapart принцът на Монако Албер II коментира ситуацията около руския бизнесмен и собственик на контролния пакет акции на футболен клуб \"Монако\" Дмитрий Риболовлев. Както е известно, той бе обвинен в корупция и търговия с влияние. \r\n\r\n \"Трябва да дочакаме края на разследването срещу Риболовлев. Ако обвиненията се докажат, мисля, че той трябва да се оттегли от ръководството на клуба\", заяви принцът. \r\n\r\n Риболовлев е президент на \"Монако\" и държи контролния пакет акции от 67%. 33% има княжество Монако. \r\n\r\n Веднага след изявлението на Албер II последва и реакцията на Дмитрий Риболовлев. Представител на милиардера заяви за rbc.ru, че той не възнамерява да продава дела си в отбора и има намерение да продължи да е негов президент. \r\n\r\n Риболовлев бе задържан на 6 ноември в Монако по искане на местната прокуратура. Негови имоти бяха обискирани, а обвиненията срещу него бяха за корупция и търговия с влияние. На 10 ноември той се върна в Москва, като бе освободен, но при условие, че ще е под съдебен контрол. Поставено му бе и условие да не се среща с другите обвиняеми по делото и да се яви на разпит, когато бъде призован. \r\n\r\n На 16 ноември Der Spiеgel публикува разследване, в което посочи, че е имало списък от 52 имена на влиятелни лица от Монако, които са получавали подаръци от клуб, в това число и безплатни ложи на стадиона на клуба, както и приемане на роднини на тези лица на работа в \"Монако\". \r\n \n\t\t\t\t\t\t", "date": "2018.11.17", "title": "Принц Албер: Ако Риболовлев е виновен, трябва да се оттегли от ФК \"Монако\""}
{"url": "http://www.bnews.bg/article/252218-api_shofyorite_da_tragvat_s_podgotveni_za_zimata_avtomobili", "text": "\n Шофьорите, на които утре им предстои пътуване, да тръгват с автомобили, подготвени за движение при зимни условия, съветват от Агенция \"Пътна инфраструктура\" (АПИ). \r\n\r\n Прогнозата на метеоролозите за неделя и понеделник е за застудяване и в Северозападна и Северна България дъждът ще преминава в сняг. \r\n\r\n \r\nНеобходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри, посочват от АПИ. \r\n  \r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. \r\n \n\t\t\t\t\t\t", "date": "2018.11.17", "title": "АПИ: Шофьорите да тръгват с подготвени за зимата автомобили"}
{"url": "http://www.bnews.bg/article/252219-oblatsi_i_dazhd_v_nedelya_na_mesta_i_snyag", "text": "\n През следващото денонощие, под влияние на средиземноморски циклон, времето в страната ще бъде облачно и с валежи от дъжд, в Северозападна България и в Централния Предбалкан - от сняг. Привечер и през нощта срещу понеделник валежите ще се усилят, и в Родопската област и Югоизточна България количествата ще са значителни. Ще духа до умерен вятър от изток-североизток. Минималните температури ще са предимно между минус 3 и 2 градуса. Максималните ще са от 0-4 градуса в северозападните до 8-12 градуса в югоизточните райони от страната, сочи прогнозата на НИМХ - БАН. \r\n  \r\nАтмосферното налягане ще се понижи, но ще остане по-високо от средното за месеца. \r\n  \r\nПо Черноморието ще бъде облачно и с валежи от дъжд, значителни привечер по Южното крайбрежие. Ще духа умерен, временно и силен североизточен вятър. \r\n  \r\nМаксималните температури ще са между 7 и 12 градуса. Температурата на морската вода е 14-15 градуса. Вълнението на морето ще е 2-3 бала. \r\n  \r\nВ планините ще бъде облачно, ветровито и с валежи, предимно от сняг. Привечер на места в Родопския масив количествата ще са значителни. Ще духа умерен югоизточен, по високите и открити части и силен южен вятър. Температурите ще се повишат и максималната на височина 1200 метра ще е около 1 градус, на 2000 метра - около минус 4 градуса. \r\n \n\t\t\t\t\t\t", "date": "2018.11.17", "title": "Облаци и дъжд в неделя, на места и сняг"}
{"url": "http://www.bnews.bg/article/252220-protest_s_iskane_za_startirane_na_referendum_za_promyana_na_sistemata", "text": "\n Около 20 души се събраха на протест пред парламента с искане за стартиране на референдум за промяна на системата. \r\n  \r\nПротестиращите настояха за свикване на Велико народно събрание, което да приеме промени в Конституцията за независима съдебна система, намаляване броя на депутатите на 160, както и затова те да бъдат избирани мажоритарно, обяви организаторът на протеста Росен Миленов. \r\n  \r\nПланирано е протестно шествие по централните софийски булеварди, но по тротоарите, без да бъде блокирано движението. \r\n \n\t\t\t\t\t\t", "date": "2018.11.17", "title": "Протест с искане за стартиране на референдум за промяна на системата"}
{"url": "http://www.bnews.bg/article/252222-10_zadalzhitelni_zaglaviya_v_programata_na_kinomaniya_2018", "text": "\n Всяка година по това време е най-любимото време за киномаратон. Не само заради есенната меланхолия, а защото всяка година през втората половина на ноември всеки любопитен киноман се среща с филмовата селекция на Киномания. Събитието, което събира пред големия екран всички хора, жадни за най-новите, най-харесваните, най-коментираните, най-противоречивите, най-награждаваните и най-очакваните филми, достойни да провокират и задоволят и най-претенциозния зрителски вкус. \r\n\r\n И не само! За своите 31 издания (сега започна 32), Киномания си извоюва статуса на събитие - празник на хубавото и стойностно кино; на киното, което в повечето случаи може да се види само в тези 16 ноемврийски дни; на киното, което радва, въодушевява, провокира, разплаква, зарежда с емоции, оставя впечатление и размисли; кино, което си струва да се гледа тук и сега, в Зала 1 на НДК, Люмиер Лидл, Одеон, Дом на киното, кино G-8, Евросинема и във Френски културен институт. А от създаването на панорамата до днес филмите се гледани от над 1 000 000 български зрители. \r\n\r\n От 15 до 29 ноември влюбените в седмото изкуство, ще могат да избират между 55 вълнуващи кинопродукции, като пет от тях са нови български филми, а някои от заглавията в селекцията са с прожекции само и единствено по време на Киномания. \r\n\r\n Tази година киномаратонът e под мотото \"Големите филми преди големите награди\". \r\n\r\n Филмовата програма на 32-рото издание на Киномания е повече от богатa и интригуваща, но има десет задължителни продукции, които не бива да пропускате! \r\n\r\n От всички актьори, играли Ван Гог - Кърк Дъглас, Тим Рот и Бенедикт Къмбърбач - Уилям Дефо най-добре изразява ранимостта на този велик художник. \"Ван Гог: Пред портите на вечността\" (2018) e паметен филм, какъвто само един художник (като режисьора му Джулиън Шнабел) може да създаде за друг художник. \r\n\r\n Италианският режисьор Паоло Сорентино е познат на българските зрители с култовите \"Голямата красота\" и \"Младост\", но сега фокусира зрителското внимание върху една неистова сатира на безобразията на властимащите, персонализирани от Силвио Берлускони във феноменалното изпълнение на Тони Сервило. Във филма \"Те\" ( 2018), Сорентино е в цялата си стихия, разкриващ дързостта на таланта си както никога досега! \r\n\r\n Ако сте от най-запалените киномани, няма как да не обичате британеца Ралф Файнс - и заради изтънченото му присъствие на големия екран, заради магнетичния му чар, но най-вече заради способността му да участва само в класни кинотворби. А в последно време и да прави такива, затова не пропускайте \"Рудолф Нуреев: Бялата врана\" (2018), където Ралф Файнс е и в ролята на режисьор! Това е един красив филм за балета и за необикновен артист от класата на Рудолф Нуреев, създаден с впечатляваща изтънчена режисура на Ралф Файнс. \r\n\r\n Когато се появи нов филм на режисьора Спайк Лий, напрежението в очакването автоматично се качва, защото няма как този филм да не е истински хит! Още повече с наградите от Кан - Голямата награда на журито и наградата на публиката от фестивала в Локарно -\"BlackKklansman\" (2018) е един от откровено политически некоректните филми на годината. Спайк Лий не прощава на расистките предразсъдъци с яркия си сатиричен поглед, както само той умее. \r\n\r\n Задавали ли сте си въпроса, има ли по-подходящ актьор за ролята на възрастен обирджия на банки, действащ с финес и очарование, от самия Робърт Редфорд (макар и на 82 годишна възраст! )? Ако сте си го задавили, със сигурност знаете и отговора! Затова и режисьорът Дейвид Лауъри го избира за тази роля в \"Старецът и оръжието\" (2018) -криминална комедия с намигване към Ужилването! Задължително да се види! Още повече, че самият Робърт Редфорд обяви, че това ще бъде последният му филм като актьор! \r\n\r\n Винаги, когато на хоризонта се появи нов филм с участието на Джулиан Мур в главната роля, нейните верни фенове се втурват към киносалоните да видят как се е справила! И тя никога не ги разочарова. Така е и с най-новото й е екранно амплоа - образа на Глория Бел в едноименния римейк, създаден от тазгодишния носител на \"Оскар\" за чуждоезичен филм - чилиецът Себастиан Лелио (\"Една фантастична жена\"). Той решава да направи римейк на собствения си филм от 2013 година като пренесе действието в Лос Анжелис. Именно там, Глория иска да намери себе си чрез страстни танци в клуб за необвързани - ролята на Джулиан Мур е повече от откровение - докато търси подходящия мъж, те осъзнава, че да танцува сама е повече от удоволствие! \r\n\r\n Името на режисьора Томас Винтерберг, създал хитове като \"Ловът\"(2012) \"Субмарино\" (2010) и \"Комуната\" (2016) със сигурност е знак за оригинална, алтернативна и завладяваща ума и сърцето продукция. На тазгодишната Киномания, зрителите могат да гледат последния филм режисьора, създаден в колаборация със сценариста Робърт Родат (\"Спасяването на редник Райън\") - \"Курск\". В главната роля на филм по реални събития за потъването на ядрената подводница \"Курск\" (август 2000), е белгиецът Матиас Шьонертс, познат с ролите си в \"Твърдоглавецът\" и \"Ръжда и кости\". Често определян като белгийският еквивалент на Марлон Брандо и секс-символ с международна слава, тук Матиас е в ролята на отдаден на дълга си морски офицер, щастливо женен и с дете и едно на път. Сред най-ценните качества на филма е детайлното екранно пресъздаване на известната катастрофа с подводницата. \r\n\r\n За мнозина може да звучи изненадващо, че сред най-чаканите филми у нас има и анимация, но \"Островът на кучетата\" (2018) на режисьора Уес Андерсън със сигурност ще оправдае вниманието на зрителите. Носител на \"Сребърна мечка\" за режисура и две награди на публиката, филмът пресъздава една детайлно измислена вселена, която функционира по свои собствени закони. Това е втората анимация на Уес Андерсън след \"Фантастичният мистър Фокс\" (показан на Киномания преди 8 години). \r\n\r\n \"Фаренхайт 9/11\" (2018) на скандалния режисьор-документалист, създал (\"Боулинг за Колумбайн\") - Майкъл Мур и е поредната му творба, която с типичната за него унищожителна сатира критикува партията на демократите в САЩ и алчността на медиите, довели до избора на Доналд Тръмп за президент на 9 ноември, 2016 година и евентуалните последици от неговото управление. Скандален и язвителен - задължителен за гледане) \r\n\r\n \"Живот нависоко\" (2018) на френската режисьорка Клер Дени е изненада за нейните фенове, които я познават като голям експериментатор в кино жанровете на криминалните и любовни филми, на ужасите. Сега тя ситуира филма си чак в Космоса или по-точно в една черна дупка, достатъчни близо до Земята. Очарователната Жюлиет Бинош блести в \"Живот нависоко\" в компанията на Робърт Патисън в главната роля. \r\n\r\n   \r\n \n\t\t\t\t\t\t", "date": "2018.11.17", "title": "10 задължителни заглавия в програмата на Киномания 2018"}
{"url": "http://www.bnews.bg/article/252223-volen_siderov_poiska_ostavkata_i_na_krasimir_karakachanov", "text": "\n Току що в предаването \"Офанзива\" по Канал 3 Волен Сидеров поиска оставката и на Красимир Каракачанов. \r\n\r\n Сидеров припомни, че той още преди един месец е поискал оставката на Валери Симеонов, а сега иска оставката и на Каракачанов, тъй като двамата не са издържали теста. \r\n\r\n Ето какво заяви лидерът на ПП \"Атака\": \r\n\r\n \"Бях за оставката на Валери Симеонов още преди месец, но не ме послушаха. Призовавам вицепремиера Каракачанов също да подаде оставка и да видим дали можем да бъдем патриотичен блок, някаква формация, която да започне начисто - да поставим приоритети какво искаме да постигнем за българския народ. Ако не – всеки да си хваща пътя и да си тръгва. Да се мотаеш във властта само заради гъдела, за мен е перверзия.\" \r\n\r\n И двамата не издържаха теста. Всичко това, което направиха като грешки, е достатъчно, добави той. \r\n\r\n Няма срок и ултиматум, правя го като приятелско предложение, което да ги върне към основните неща в живота, защото смятам, че и двамата малко позагубиха връзка с реалността, каза още Волен Сидеров. \r\n\r\n Сидеров отправи директни упреци към двамата си коалиционни партньори, че не са отговорили на очакванията на хората за по-висок жизнен стандарт и по-добър живот.  \r\n  \r\n \n\t\t\t\t\t\t", "date": "2018.11.17", "title": "Волен Сидеров поиска оставката и на Красимир Каракачанов!"}
{"url": "http://www.bnews.bg/article/252216-tramp_otlichi_posmartno_elvis_presli_s_prezidentskiya_medal_na_svobodata", "text": "\n Американският президент Доналд Тръмп връчи Медала на свободата посмъртно на няколко знаменитости, сред които и на Краля на рокендрола – Елвис Пресли. \r\n\r\n Гласът на Елвис  отекна в залите на Белия дом по време на церемонията, когато беше пуснато парчето How Great Thou Art. \r\n\r\n Тръмп разказа спомени от концерт на Елвис, на който присъствал преди няколко десетилетия. \"Феновете крещяха, те бяха напълно полудели\", разказа Тръмп. Елвис Пресли почина в имението си в Мемфис в щата Тексас на 16 август 1977 г. \r\n\r\n Президентският Медал на свободата е най-високото отличие на САЩ за граждански заслуги. Отличието се присъжда на творци, учени, спортисти, филантропи за техния принос към културата или мира. \r\n\r\n Посмъртно снощи Тръмп го присъди и на легендата на бейзбола Бейб Рут и на бившия съдия от Върховния съд Антонин Скалия. \r\n\r\n На церемонията снощи медал получи и Мириам Аделсън, съпруга на казино магната и голям донор на републиканците Шелдън Аделсън, който е близък до израелския премиер Бенямин Нетаняху, предаде Асошиейтед прес, цитирана от БТА. Мириам е лекар и е един от съоснователите на фонд за медицински изследвания, свързани с опасни за живота заболявания. \r\n\r\n Медал получиха и сенаторът републиканец Орин Хеч, бившият професионален играч по американски футбол, юрист и основател на фонд, отпускащ студентски стипендии Алън Пейдж и бившият играч на американски футбол, ветеран от Виетнамската война и основател на фонд, подпомагащ децата на ветерани Роджър Стаубах. \r\n\r\n За първи път от идването си на власт Тръмп връчва президентския Медал на свободата. \r\n \n\t\t\t\t\t\t", "date": "2018.11.17", "title": "Тръмп отличи посмъртно Елвис Пресли с президентския Медал на свободата"}
{"url": "http://www.bnews.bg/article/252212-tsru_posochi_prints_mohamed_za_porachitel_za_ubiystvoto_na_hashogi", "text": "\n ЦРУ заключи, че принца на Саудитска Арабия Мохамед бин Салман е заповядал убийството на журналиста Джамал Хашоги. \r\n\r\n В голям материал вестник \"Уошингтън поуст\" пише, че това са резултатите от разследването, което американското разузнаване започна, след като Хашоги беше убит в консулството на Саудитска Арабия в Истанбул. Конкретните извършители бяха 15 агенти на саудитските служби. Сред тях имаше и хора от охраната на принц Мохамед. \r\n\r\n Саудитска Арабия обяви, че агентите са действали на собствена глава и сега ги съди. Но ЦРУ разполагали със запис на разговор между брата на престолонаследника и Джамал Хашоги. В него Халид бин Салман призовал журналиста да отиде в консулството, за да си извади документи и го уверил, че ще е в безопасност. Халид направил това обаждане по поръчка на брат си Мохамед, твърди статията. \r\n \n\t\t\t\t\t\t", "date": "2018.11.17", "title": "ЦРУ посочи принц Мохамед за поръчител за убийството на Хашоги"}
{"url": "http://www.bnews.bg/article/252204-pregovaryashtite_ot_evropeyskiya_parlament_napusnaha_pregovorite_po_byudzheta_na_es", "text": "\n Разговорите за бюджета на ЕС за 2019 г. бяха прекъснати късно снощи, след като преговарящите от Европейския парламент, напуснаха масата за преговори, съобщи германски представител, цитиран от ДПА и БТА. \r\n\r\n Очаква се преговорите да бъдат възобновени в понеделник, каза Бетина Хагедорн, парламентарен държавен секретар в германското финансово министерство. \r\n\r\n Сред спорните въпроси е този за помощта за сирийските бежанци в Турция \r\n\r\n Разговорите за бюджета на ЕС за 2019 г. бяха прекъснати късно снощи, след като преговарящите от Европейския парламент, напуснаха масата за преговори, съобщи германски представител, цитиран от ДПА и БТА. \r\n\r\n Очаква се преговорите да бъдат възобновени в понеделник, каза Бетина Хагедорн, парламентарен държавен секретар в германското финансово министерство. \r\n\r\n Според източници от ЕС сред спорните въпроси на преговорите снощи между финансовите министри и преговарящи от Европейския парламент е бил въпросът за помощта за сирийските бежанци в Турция. \r\n\r\n Двете страни се опитват за изгладят различията си, което често е напрегнат процес. Държавите членки обикновено искат да ограничат разходите, а евродепутати защитават по-високите разходи. \r\n\r\n За 2019 година Европейският парламент призова за бюджетни разходи на стойност 149,3 милиарда евро. Това е малко над сумата, за която са се договорили страните членки - 148,2 милиарда евро. \r\n \n\t\t\t\t\t\t", "date": "2018.11.17", "title": "Преговарящите от Европейския парламент напуснаха преговорите по бюджета на ЕС"}
{"url": "http://www.bnews.bg/article/252206-nikolay_toshev_i_dragi_karov_pred_barekov_i_bayraktarov_vmro_e_provodnik_na_makedonizma_protiv_interesite_na_balgarshtinata_i_balgarskoto_obshtestvo_vrazkata_na_krasimir_karakachanov_s_makedoniya_e_edinstveno_tova_che_e_donosnik_na_ds", "text": "\n Днес в предаването \"Бареков и Байрактаров без цензура\", което се излъчва всяка събота от 10:30ч. на живо по телевизия \"Евроком\", гости бяха Николай Тошев и Драги Каров от Съюза на македонските организации в България, които коментираха търговията с български паспорти, организирана и осъществявана от вицепремиерът Красимир Каракачанов и негови посредници. \r\n\r\n Каров твърди, че Петър Колев, който е основния посредник на Красимир Каракачанов лично е обяснявал на кандидатите за гражданство, че парите им отиват в джоба на Красимир Каракачанов, което е било един вид гарант, че те ще получат паспорт. \r\n\r\n Гостите започнаха разговорът, твърдейки категорично, че Каракачанов много отдавна е бос на паспортната мафия. Драги Каров обясни, че вицепремиерът е търсил посредници в Македония, които да работят за него. Той сподели, че още през 2005- а година, Каракачанов е имал двама посредници, като внесе уточнение, че по това време Каракачанов е бил депутат. \r\n\r\n Гостите недвусмислено дадоха информация, че хората в Македония говорят за търговията с паспорти открито и публично, като казват, че са си купили български паспорт. Според Каров, схемата за търговия с гражданства е създадена от Каракачанов и Петър Колев, който е е бивш водещ в СКАТ и настоящ член на ВМРО. \r\n\r\n Те създавали македонско - български дружества и всичките посредници са под надзора на Петър Колев. Тези дружества, в последствие Колев използвал, за да направи партия в Македония, твърдейки, че е българска, но гостите бяха категорични, че тази партия няма нищо общо с България. Тя е създадена с цел търговия с гражданства, което вдига цената на услугите на паспортната мафия, прикрита под статута на политическа партия. \r\n\r\n Запитани защо тарифите и цените на паспортите са различни и варират, гостите отговориха, това това зависи от скоростта на издаване на паспорта. Колкото по - бързо бъде издаден, толкова повече се оскъпява процедурата.  \r\n\r\n Тошев представи досието на Красимир Каракачанов, от което става ясно, че като доносник на ДС, настоящия вицепремиер е взел името Иван, като по този начин претендира, че има нещо общо с Иван Михайлов деец на българското национално-освободително движение в Македония и дългогодишен лидер на истинското ВМРО. \r\n\r\n В тази връзка гостите заявиха, че ВМРО се явява един проводник на македонизма, против интересите на българщината и българското общество и връзката на Красимир Каракачанов с Македония е единствено това, че е доносник на Държавна сигурност.  \r\n\r\n Разглеждайки досието още става ясно, че разузнавачът Каракачанов е донасял за събития, които са се случвали в тогавашната зала \"Македония\" с потомците на бежанците и със събитията, които са се случвали там.  \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n Колев изполва тези дружества, за да направи партия в Македония, която твърдят, че е българска партия, но няма нищо общо с България.  \r\n\r\n Когат направиха партия, цената на паспортите се вдигна. Петър Колев е бивш водещ в СКАТ и член на ВМРО.  \r\n\r\n Бос на паспортната мафия е К. Каракачанов и неговите протежета с главен Петър Колев, движат нещата.  \r\n\r\n Връзката на Каракачанов с Македония е единствено това , че е доносник на ДС.  \r\n\r\n   \r\n \n\t\t\t\t\t\t", "date": "2018.11.17", "title": "Николай Тошев и Драги Каров пред Бареков и Байрактаров: ВМРО е проводник на македонизма, против интересите на българщината и българското общество! Връзката на Красимир Каракачанов с Македония е единствено това, че е доносник на ДС!"}
{"url": "http://www.bnews.bg/article/252207-finansoviyat_ekspert_mika_zaykova_pred_barekov_i_bayraktarov_byudzhet_2019_e_vreden_i_neefektiven_nad_milion_i_polovina_balgari_zhiveyat_pod_praga_na_bednostta", "text": "\n Днес в предаването \"Бареков и Байрактаров без цензура\", което се излъчва всяка събота от 10:30ч. на живо по телевизия \"Евроком\", гост финансовият експерт Мика Зайкова, която коментира бюджет 2019 и какво остава за обикновения българин от него.   \r\n\r\n Експертът започна с поздрав към майките на деца с увреждания и към тяхната борбеност и сила. Зайкова определи оставката на Валери Симеонов като \"половин победа\". Според нея, като вицепремиер, Валери Симеонов би трябвало да бъде далеч по - дипломатичен и да мери думите си. \r\n\r\n Гостенката бе категорична, че майките на деца с увреждания не се борят за пари, а за отношение. В отговор на това, те получават точно обратното на добро и човешко отношение.  \r\n\r\n По втората тема за бюджет 2019, Зайкова определи същия като вреден и неефективен, тъй като по нейните думи се наливат пари в нереформирани схеми.  \r\n\r\n По повод повишаването на данъка на МПС, експертът заяви, че никой не е показал един съществен момент, а именно, че чрез тази промяна се нанася жесток удар върху дребния и средния бизнес. Там двойно се повишават данъците на тези, които имат товарни автомобили, с които работят.  \r\n\r\n Запитана защо в бюджет 2019 се наблюдават повече приходи, гостенката отговори, че това е така, не защото има инвестиции и от това са произлезли нови технологии, а защото в бюджета се прави машинация. Тя даде за пример \"Фонд за сигурност на електроенергийната система\" като констатира, че този фонд събира от сметките на обществото, което влиза във фиск, макар че няма нищо общо с бюджета. Всичко останало е от дискреционни мерки - от административно вдигнати заплати и осигуровки, категорична бе Зайкова. \r\n\r\n Експертът даде любопитна информация, че преди три години разликата между най - бедните и най - богатите в България е била 6,3 пъти, а към днешната дата тя се е възкачила на почти 9 пъти. Тя твърди, че в България около 5 милиона българи имат месечен доход по - малък от 600 лева, а 1,5 милиона са под прага на бедността.  \r\n\r\n   \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2018.11.17", "title": "Финансовият експерт Мика Зайкова пред Бареков и Байрактаров: Бюджет 2019 е вреден и неефективен! Над милион и половина българи живеят под прага на бедността! "}
{"url": "http://www.bnews.bg/article/252208-mazh_zagina_v_katastrofa_na_patya_varna_dobrich", "text": "\n Катастрофа между лека кола и камион на пътя Добрич- Варна взе жертва. Катастрофата е станала малко преди 6 ч. край Аксаково.  \r\n\r\n 60-годишният шофьор се е движел в посока Варна, когато е загубил управление върху автомобила си.  \r\n\r\n Навлязъл е в насрещното и се е блъснал в пътуващия за Добрич камион. \r\n \n\t\t\t\t\t\t", "date": "2018.11.17", "title": "Мъж загина в катастрофа на пътя Варна - Добрич "}
{"url": "http://www.bnews.bg/article/252205-intsident_mazh_v_bolnitsa_sled_pozhar_v_doma_mu", "text": "\n Мъж от Якоруда е настанен в болница след пожар в дома му. \r\n\r\n Той е със симптоми на обгазяване, но без опасност за живота, съобщава БНР. \r\n\r\n Изгорели са покривът на къщата на пострадалия човек, както и стопанска постройка. \r\n\r\n Причините за пожара са изясняват. \r\n\r\n В потушаването на огъня са противопожарни екипи от Разлог и Якоруда. Те са успели да предотвратят разрастването на огъня в близката гора.  \r\n \n\t\t\t\t\t\t", "date": "2018.11.17", "title": "ИНЦИДЕНТ! Мъж в болница след пожар в дома му"}
{"url": "http://www.bnews.bg/article/252209-protest_za_po_dobri_patishta_v_rusensko", "text": "\n Протестна блокада имаше на пътя Русе – Кубрат. Протестът бе организиран от жителите на Тетово и още няколко съседни села, които са недоволни от лошите пътища в района. \r\n\r\n Протестът затвори кръстoвищетo на републиканския път между Русе, Кубрат, Тетoвo и Смирненски. В блокадата се включи и селскостопанска техника. \r\n\r\n Хората са възмутени от разбитите пътища, които не са ремонтирани от години. Въпреки че Пътната агенция обяви обществена поръчка за избор на изпълнител, който да направи основен ремонт на близо 50 км, жителите в района не вярват на институциите.  \r\n\r\n Обещанията са все за реконструкция изцяло на пътя, но не се случва, за поредна година… тоя околовръстен път е правен 87-88 г, оттогава няма никакъв основен ремонт по него, само частично се запълват дупки”, заяви Стилиян Стефанов – жител на село Тетово. \r\n \n\t\t\t\t\t\t", "date": "2018.11.17", "title": "Протест за по-добри пътища в Русенско"}
{"url": "http://www.bnews.bg/article/252211-elizabet_harli_obleche_roklya_na_nevena_nikolova", "text": "\n По време на парти-изненада за рождения ден на съпруга на Елтън Джон – Дейвид Фърниш актрисата и модел Елизабет Хърли се появи с черен дантелен тоалет на дизайнера Невена Николова. \r\n\r\n Пред NOVA Невена Николова разказа, че дни преди събитието пиар мениджърът на актрисата  се е свързал с нея, с молба да подбере подходящ тоалет за рождения ден.  Елизабет Хърли е била впечатлена от работата на българката , тъй като нейна близка приятелка от кралския двор често разчита на роклите на Невена. \r\n\r\n „Аз много отдавна можех да поискам контакт с Елизабет Хърли чрез моя клиент от аристокрацията на Острова, но никога не е било в стила ми първа да правя контакт. Обичам и ценя всичките си клиенти, без значение статуса им в обществото и степента им на известност. Влагам в роклите си цялата си душа и сърце и твърдо вярвам, че те отиват там където и когато трябва\", каза пред NOVA Невена Николова.  \r\n\r\n На рождения ден Елизабет Хърли е с черна блуза, златно-черна бродирана полa и богато бродиран колан. \r\n\r\n От 18 години Невена Николова облича популярните личности на Острова – нейни рокли са били невенъж част от кралски събития като сватбата на Пипа Мидълтън и послендото кралско събитие – сватбата на Меган Маркъл и принц Хари. В България на вкуса на Невена се доверява първата дама – Десислава Радева. \r\n\r\n Снимката вижте  !  \r\n \n\t\t\t\t\t\t", "date": "2018.11.17", "title": "Елизабет Хърли облече рокля на Невена Николова"}
{"url": "http://www.bnews.bg/article/252200-balgariya_shte_se_bori_za_9_o_myasto_na_svetovnoto_za_bezdomni", "text": "\n България ще се изправи срещу Австрия в първия си мач от финалната фаза на световното първенство по футбол за бездомни хора в Мексико Сити. \r\n\r\n Родният тим ще вземе участие в разпределението на местата от 9 до 16 на социалния Мондиал, след като завърши на трета позиция в крайното класиране на своята група от втората групова фаза на шампионата. На първо и второ място се класираха съответно съставите на Босна и Херцеговина и Литва. \r\n\r\n Националите събраха актив от 7 точки, след като късно снощи записаха победа с 8:5 над състава на Киргизстан и завършиха 6:6 срещу Румъния в мач, който впоследствие загубиха с дузпи. \r\n\r\n Въпреки това обаче по регламент те взеха една точка и от двубоя с румънците. В първата си среща за деня България загуби с 2:7 от Литва.  \r\n\r\n Най-доброто представяне на български отбор на световното първенство по футбол за бездомни хора е спечелването на деветото място през 2015 година в Амстердам. Миналата година националите завършиха десети, след като загубиха финалния си двубой в груповата фаза именно срещу днешния им съперник Австрия. Съставът на австрийския тим е почти изцяло съставен от афганистански бежанци. \r\n \n\t\t\t\t\t\t", "date": "2018.11.17", "title": "България ще се бори за 9-о място на световното за бездомни"}
{"url": "http://www.bnews.bg/article/252201-lokaliziraha_izcheznalata_predi_godina_arzhentinska_podvodnitsa", "text": "\n Военноморските сили на Аржентина съобщиха, че частна компания, наета от правителството, е локализирала изчезналата преди година подводница \"Сан Хуан\" (ARA San Juan) на 800 метра дълбочина, информира \"Ройтерс\". \r\n\r\n Подводницата с 44 души екипаж изчезна през ноември 2017 г. Тя имаше кислород за седем дни след последното й засичане на 15 ноември 2017 г. Екипажът на подводницата е получил заповед да се върне в морска база в Мар дел Плата на източното крайбрежие на Аржентина, след като влязла вода в подводницата през шнорхела за снабдяване с въздух. \r\n\r\n Компанията Ocean Infinity, която може да претърсва и картографира дъното на океаните и моретата, е наета от Аржентина след провала на мащабна международна операция за откриване на съда след изчезването му в южната част на Атлантическия океан. \r\n\r\n Подводницата е била на 430 километра от патагонското крайбрежие на Аржентина, когато е изпратила последния сигнал. \r\n\r\n Подводницата клас TR-1700 е германско производство. Тя е на въоръжение от средата на 80-те г. на XX век. Правен е ремонт между 2008 и 2014 г. По време на ремонта за 12 милиона долара плавателният съд е намален наполовина. Сменени са двигателите и батериите. Експерти коментират, че такива кардинални промени се правят трудно и при най-малка грешка животът на екипажа е под огромна опасност. \r\n \n\t\t\t\t\t\t", "date": "2018.11.17", "title": "Локализираха изчезналата преди година аржентинска подводница"}
{"url": "http://www.bnews.bg/article/252199-spokoyno_e_dvizhenieto_prez_prohodite_shipka_i_petrohan_pri_zimni_usloviya", "text": "\n Няма предпоставки за усложнена зимна обстановка на прохода Шипка, температурата е минус 5 градуса, но сняг не вали. Снеговалежът е спрял още снощи, утихнал е и вятърът, така че видимост има дори и в най-високата точка на върха. Снежната покривка на прохода е около 7 см. \r\n\r\n Движението на автомобилите през прохода е нормално, няма закъсали коли, които да затрудняват трафика. В действие са пуснати 4 снегопочистващи машини. Пътят е почистен до асфалт и се извършва само опесъчаване. \r\n\r\n Пътната настилка на прохода Петрохан също е почистена. През последното денонощие е извършено и неколкократно опесъчаване. Нови валежи от сняг няма, но в най-високата част на прохода има гъста мъгла. Температурите са минусови и на места са възможни заледявания. \r\n\r\n На прохода Петрохан също няма закъсали автомобили. За неделя в 13.30 часа е насрочен протест, който може да усложни движението в района. \r\n \n\t\t\t\t\t\t", "date": "2018.11.17", "title": "Спокойно е движението през проходите Шипка и Петрохан при зимни условия"}
{"url": "http://www.bnews.bg/article/252194-sdelkata_za_samoletite_se_otlaga_za_sled_ostavkata_na_karakachanov", "text": "\n Експертната група за избор на нов тип изтребители е отказала да разгледа офертата на САЩ и \"Boeing\" за нови изтребители F-18 Super Hornet, тъй като е била непълна и само под формата на намерение, съобщи заместник-министърът на отбраната Атанас Запрянов. \r\n\r\n Сега България ще избира само между офертите на САЩ и \"Lockheed Martin\" за последната модификация на F-16 - блок 72, известна като Viper (V), на Швеция и SAAB за \"Gripen\" и на Италия за втора ръка \"Eurofighter\". Предвид това, че представители на българското правителство нееднократно коментираха, че искат да бъдат закупени нови машини, реалният избор ще е между първите две оферти, което беше ясно още в началото. \r\n\r\n Според източници на Mediapool офертата на САЩ продължава да се смята за фаворит, но към момента не е ясно кога ще се стигне до подписване на сделка. Експертите в бранша са предпазливи, тъй като проектът вече на няколко пъти се проваляше. \r\n\r\n \"Решихме да използваме положителния опит на организации, като НАТО и ЕС – ако искаш да постигнеш добър резултат, не трябва да си поставяш времеви параметри, а да си поставиш качествени параметри. Ние не искаме да бързаме за сметка на качеството на офертите, а искаме да работим, толкова време, колкото е възможно. Разбира се, максимално бързо, но все пак да не ограничаваме страните, за да получим максималната необходима информация”,коментира Запрянов в интервю за Военния телевизионен канал (ВТК). \r\n\r\n Първоначално военният министър Красимир Каракачанов твърдеше, че до края на годината може да се стигне до сделка, но след това се отказа от този план-график и в момента няма никакви срокове. \r\n\r\n Запрянов обясни, че първата експертна работна група вече е завършила работата си и набелязала каква допълнителна информация е необходима. Сега втората, политико-военна, група ще води преговори със страните и ще се опита да ги убеди да предоставят цялата необходима информация и да подобрят офертите си. \r\n\r\n Има параметри, за които ако липсва информация, не може да се оценят офертите, разясни Запрянов. \r\n\r\n Работната група е анализирала офертите, но не ги е класирала, защото няма такова задължение. Решението ще е политическо. \r\n\r\n \"Нямаме идеална оферта. Офертите са валидни, но се нуждаят от допълнителни уточнения и подобрения... Има много, много информация, която трябва да бъде уточнена\", каза Запрянов. \r\n\r\n Първата работна група е експертна, докато политико-военната комисия е на ниво зам.-министри.  \r\n\r\n Придобиването на нов тип изтребители е най-скъпият проект от модернизацията на армията и се очаква първият му етап, в който е планирано да бъдат закупени най-малко 8 изтребители, да струва около 1.8 млрд. лева с ДДС. \r\n\r\n Проектът се следи много внимателно и от президента Румен Радев, който доскоро командваше военната авиация. По-рано тази седмица той каза, че е поискал от военното министерство протокола за работата на комисията. \r\n\r\n \"Очаквам да няма нарушения на принципите на прозрачност, обективност и равнопоставеност, защото в хода на самата процедура такива индикации вече има\", каза Румен Радев. \r\n\r\n Военното министерство и по време на първото правителство на ГЕРБ бе на крачка от сделка за нов тип изтребители, но кабинетът подаде оставка. Към момента обаче проектът е подкрепен от всички партии и има изготвена финансова рамка за изплащането му, което прави реализирането му по-сигурно. \r\n\r\n За охраната на въздушното си пространство България разчита само на старите съветски изтребители МиГ 29, които обаче са несъвместими със стандартите на НАТО. Въпреки призивите на съюзниците страната ни да скъса зависимостта на военната си авиацията от Русия и да придобие нови самолети, вече повече от 10 години проектът не може да се реализира поради липсата на политическа воля и достатъчно средства.  \r\n \n\t\t\t\t\t\t", "date": "2018.11.17", "title": "Сделката за самолетите се отлага за след... оставката на Каракачанов"}
{"url": "http://www.bnews.bg/article/252189-senzatsionno_uchenite_s_nova_definitsiya_za_kilogram_i_amper", "text": "\n Изданието \"Химия Свят\" съобщава, че килограм, ампер, келвин и мол са получили нови, по-точни физически дефиниции, които не се изразяват в обекти от реалния свят, а с помощта на абстрактни математически константи.  \r\n\r\n Според ръководителя на Националния институт по метрология във Великобритания Ян-Теодор Янсен, учените са стигнали до това решение в продължение на около 30 години.  Що се отнася до понятието \"килограм\", то беше определено с помощта на цилиндър от платина и иридий. Той е направен през 1889 г. и все още се съхранява в Международното бюро за теглилки и мерки в Париж. Експерти установиха, че масата му постепенно намалява. \r\n\r\n  През 2005 г. започна разработването на нови дефиниции на основни измервателни единици и през 2011 г. бе решено да се разработи математически стандарт на масата, който да се основава на константата на Планк. След поредица от експерименти учените са успели да постигнат необходимата точност. Отклонението се измерва с около 50 частици на милиард, което е по-малко от теглото на една мигла. „ \r\n\r\n То обаче може да има последствия в областта на създаването на нови лекарства, нанотехнологиите и прецизното проектиране. Днес обаче представители на повече от 60 държави се събраха във Версай и гласуваха отсега нататък точното тегло на един килограм да се определя чрез електрически ток. Старата концепция за килограм ще изчезне през май 2019 г. Някои учени приемат промяната със смесени чувства. „Работата ми в областта не е от твърде дълго време, но изпитвам странна привързаност към килограма,“ каза за Би Би Си Перди Уилямс от Националната физична лаборатория.   „Мисля, че това, което се случва, е много вълнуващо и е наистина значим момент. Промяната малко ме натъжава, но това е важна стъпка напред, а новата система ще функционира по-добре. Така че, това е наистина вълнуващо и нямам търпение да се случи“, допълва Уилямс. \r\n\r\n Как точно ще се определя килограмът с електрически ток? На принципа на електромагнитните кранове, с  които на площадките за скрап вдигат и преместват големи метални премети.   Учените ще дефинират мерната единица, с която всички ние си служим всеки ден, чрез количеството електричество, необходимо за противодействие на силата на един килограм. Промяната е възможна, тъй като вече съществува достатъчно прецизна технология за измерване чрез електрически ток.   Досега на всеки няколко десетилетия всички реплики на „Голямото К“ се сравняваха с него. С новата система, ако бъде приета, всеки, който разполага с технологията за измерване с електричество, ще може да провери теглилките си където ѝ да се намира. \r\n  \r\n \n\t\t\t\t\t\t", "date": "2018.11.17", "title": "Сензационно: Учените с нова дефиниция за килограм и ампер"}
{"url": "http://www.bnews.bg/article/252195-vremeto_prodalzhava_da_zastudyava_v_tsyalata_strana", "text": "\n Днес над страната ще бъде предимно облачно, като на места, главно в Североизточна България, ще превалява слаб сняг, съобщават от НИМХ. \r\n\r\n Ще духа умерен, в Източна България временно силен вятър от север-североизток и с него температурите ще продължат да се понижават. Максималните температури ще са между 1° и 6°, малко по-високи в югозападните райони от страната. \r\n\r\n Над Черноморието ще бъде облачно, но почти без валеж. Ще духа умерен, временно и силен северен вятър. Максималните температури ще са между 4° и 7°. Температурата на морската вода е 15 - 16°. \r\n\r\n В планините ще бъде предимно облачно и на места ще има слаби валежи от сняг. Ще духа умерен до силен вятър от източната четвърт, който по-късно през деня ще се ориентира от юг-югоизток. Максимална температура на височина 1200 метра ще е около -2°, на 2000 метра – около -7°. \r\n \n\t\t\t\t\t\t", "date": "2018.11.17", "title": "ВРЕМЕТО! Продължава да застудява в цялата страна"}
{"url": "http://www.bnews.bg/article/252196-protesti_zaradi_gorivata_i_v_evropa", "text": "\n Франция се готви за пълна блокада днес. Така наречените „жълти жилетки” там планират национален протест срещу цените на бензина и дизела. Протестиращите настояват правителството в Париж да се намеси като свали цените. Бюджетът за 2019-та предвижда повишение на данъка за дизела с 6 процента и половина на литър, а за петрола с почти 3 на сто. Повишението цели да намали замърсяването като окуражи французите да купуват екологично по-ефективни автомобили.  \r\n\r\n Хиляди белгийци подкрепиха Facebook призива на свой сънародник днес, 17-ти ноември да се откажат от всякакви покупки и да останат у дома.  Идеята е днес хората да не плащат за нищо, за да \"накажат\" правителството. Конкретната причина за протеста са растящите цени на горивата. Друга група в същата социална мрежа призовава за обща стачка срещу правителството  и приканва водачите на частни автомобили и на камиони да препречат изходите на магистралите в страната до края на неделния ден.  Според организаторите правителството трябва да разбере, че хората не могат да търпят да бъдат- цитирам -  \"негови портфейли\".  \r\n \n\t\t\t\t\t\t", "date": "2018.11.17", "title": "Протести заради горивата и в Европа"}
{"url": "http://www.bnews.bg/article/252197-3000_snegorina_v_gotovnost_po_patishtata_na_stranata", "text": "\n Зимното поддържане на пътищата вече е в ход.  В готовност са 3 хиляди почистващи машини. Осигурени са необходимите количества, сол, пясък, луга и препарати, казаха властите. На директорите на областните пътни управления е разпоредено да предприемат нужните действия за обработка на настилките, особено във високо планинските райони и в проходите, където има най-сериозни предпоставки за заледявания и риск за усложняване на пътната обстановка. \r\n\r\n Ако ви предстои пътуване в почивните дни, имайте предвид изискването за гумите.  Автомобилите трябва да се движат с гуми, подходящи за зимни условия, което означава с дълбочина на протектора не по-малко от 4 милиметра. Това напомнят КАТ- Пътна полиция. Проверки се правят от началото на месеца, а изискването ще остане в сила до началото на март идната година. Глобата за нарушителите е 50 лева.   \r\n \n\t\t\t\t\t\t", "date": "2018.11.17", "title": "3000 снегорина в готовност по пътищата на страната"}
{"url": "http://www.bnews.bg/article/252202-nad_1000_dushi_sa_izcheznali_pri_pozhara_v_kaliforniya", "text": "\n Броят на безследно изчезналите лица в горския пожар Camp Fire в северна Калифорния надхвърли 1000 души. Броят на жертвите се увеличи от 63 на 71 души, съобщи БГНЕС. \r\n\r\n Властите се надяват, че сред безследно изчезналите ще се окажат хора, които просто не са могли да се свържат със своите близки. \r\n\r\n Това е най-смъртоносният пожар в щата. Огънят изпепели площ от 560 квадратни километра, унищожени бяха 12 000 сгради и евакуирани бяха около 50 000 души. \r\n\r\n Пожарът продължава да бушува благодарение на силния вятър и сухото време. В някои места огънят се движи с 80 км/час. \r\n \n\t\t\t\t\t\t", "date": "2018.11.17", "title": "Над 1000 души са изчезнали при пожара в Калифорния"}
{"url": "http://www.bnews.bg/article/252198-sled_ubiystvoto_vav_vlak_koy_garantira_sigurnostta_ni_po_vreme_na_patuvane", "text": "\n Убийството във влака на гара Вакарел постави темата за сигурността в обществения жп транспорт. В петък по линията Истанбул - Пловдив - София 50-годишен мъж беше ранен смъртоносно след скандал с други пътници заради забележка. Бяха задържани  двама души – брат и сестра от Ихтиман.  \r\n\r\n 50-годишен мъж беше ранен смъртоносно след скандал с други пътници заради забележка \r\n\r\n Убийството във влака на гара Вакарел постави темата за сигурността в обществения жп транспорт. В петък по линията Истанбул - Пловдив - София 50-годишен мъж беше ранен смъртоносно след скандал с други пътници заради забележка. Бяха задържани  двама души – брат и сестра от Ихтиман.  \r\n\r\n „След инцидента разговаряхме с колегите, които са били във влака. В първия вагон е пътувал служител на жандармерията, който е оказал съдействие. Обадили са се на 112. Пристигнала е полиция и Бърза помощ ”, разказа в ефира на „Събуди се” началникът на отдел „Превозна дейност” Анатоли Атанасов. Той допълни, че досега е имало само един  подобен случай и такива деяния са рядкост. \r\n\r\n „На 5 ноември имаме сходна ситуация. В бързия влак София-Бургас пътник е намушкан, но не е бил сериозно пострадал. Води се разследване”,  каза още Атанасов. Според него хората трябва да са спокойно за своята сигурност по време на пътуване. \r\n\r\n „Имаме споразумение с жандармерията. Всяка година при влизането в сила на нов график за движение на влаковете регионалната ни структура ни подава влаковете, които са проблемни. И във всеки, един такъв, има патрулна двойка на жандармерията”, заяви началникът. Той поясни, че опасни железници са тези, които се движат в сутрешните и късните вечерни часове на денонощието. \r\n\r\n \r\n \r\n \r\n\r\n \r\n \r\n\r\n \r\n\r\n \r\n\r\n \r\n\r\n \r\n\r\n \r\n \r\n", "date": "2018.11.17", "title": "СЛЕД УБИЙСТВОТО ВЪВ ВЛАК: Кой гарантира сигурността ни по време на пътуване?"}
{"url": "http://www.bnews.bg/article/252213-maykite_ot_sistemata_ni_ubiva_obyaviha_pobeda_bitkata_za_reforma_prodalzhava", "text": "\n Оставката на вицепремиера и лидер на НФСБ Валери Симеонов е крачка напред и напредък към победата, и като фактор, с който управляващите трябва да се съобразяват с хората, а не обратното. \r\n\r\n Това обяви организаторът на инициативата \"Системата ни убива\" Вера Иванова по повод подадената късно снощи оставка от вицепремиера Валери Симеонов. \r\n\r\n Като основен мотив за оставката Симеонов посочи продължаващата медийна кампания, особено от последните два дни, която е продължение на кампанията срещу него, но вече и срещу народни представители от Обединени патриоти с изваждане на думи от контекста и вменяване на вина. \r\n\r\n 26 поредни вечери родителите на деца с увреждания протестираха с искане за оставката на Симеонов. \r\n\r\n Вера Иванова отчете, че заплахите срещу майките през следващите дни са се засилили и не са спирали. Сред заплахите, насочени срещу тях, са: \"Майките ще бъдат изринати\". \r\n\r\n Нашите сили не могат да свършат, защото ако се предадем ние, нашите деца са обречени. Ние намираме сили за децата си, защото искаме да останат в България, посочи Вера Иванова. \r\n\r\n \"Трудно е, но нямаме избор, ще водим борбата докрай. Няма отказване и няма крачка назад\", закани се майката. \r\n\r\n Тя негодува, че управляващите са махнали текст от Закона за хората с увреждания само и само да запазят вицепремиера Валери Симеонов. \r\n\r\n \"С това си действие управляващите показаха, че каквото решат, го правят, но ние няма да се откажем от нашите протести, защото това е началото на реформата. През деня сме по работни групи, вечер на протеста, а сутрин в палатковия лагер\", заяви тя. \r\n\r\n Ако законите, които трябва да се приемат на второ четене, не са текстовете, които искат майките, протестите ще продължат, докато не се случат нещата, закани се майката. \r\n\r\n Вера Иванова подчерта, че всички, които са обидили майките на деца с увреждания, после казвали, че думите им са извадени от контекст. Според нея подаването на оставка трябва бъде личен морал не само от управляващите, но от всички във властта. \r\n\r\n \"Този протест защитава достойнството на всички хора\", даде да се разбере тя. \r\n\r\n Протестиращите майки поискаха и оставката на Адриана Стоименова - зам.-председател на Националния съвет за интеграция на хората с увреждания. \r\n \n\t\t\t\t\t\t", "date": "2018.11.17", "title": "Майките от \"Системата ни убива\" обявиха победа, битката за реформа продължава"}
{"url": "http://www.bnews.bg/article/252203-poslanikat_na_turtsiya_v_kosovo_postrada_v_katastrofa", "text": "\n Посланикът на Турция в Косово г-жа Кивилчим Килич е била ранена в катастрофа, съобщи РИА \"Новости\". \r\n\r\n Инцидентът е станал близо до столицата Прищина. \r\n\r\n Дипломатическият автомобил е попаднал във верижна катастрофа. Трима души са загинали. Те са косовари. Други четирима, сред които посланичката на Турция и служители на посолството са били ранени. \r\n\r\n Те са настанени в болница. \r\n \n\t\t\t\t\t\t", "date": "2018.11.17", "title": "Посланикът на Турция в Косово пострада в катастрофа"}
{"url": "http://www.bnews.bg/article/252215-siderov_s_ekskluziven_komentar_za_ostavkata_na_valeri_simeonov_kakvo_predlaga_liderat_na_pp_ataka", "text": "\n Лидерът на \"Атака\" Волен Сидеров дава извънреден брифинг. Поводът е оставката на вицепремиера Валери Симеонов и лидер на другата патриотична партия в Обединените патриоти НФСБ. \r\n\r\n Както става известно, Симеонов подаде оставката си, която е била приета от премиера Бойко Борисов. След гласуване в Народното събрание, лидерът на НФСБ ще се върне като депутат в парламента. Още вчера пред ПИК, той заяви, че няма незаменими хора, а работата му в политиката продължава. \r\n\r\n \"Аз не виждам промяна. Атака щеше да има повече хора, ако не бях направил повечето компромиси. Щяхме да сме самостоятелни в парламента. Аз предложих да направим обединение за по-добро управление.\" Това заяви лидерът на Атака Волен Сидеров пред журналисти. \r\n\r\n Запитан дали е възможно да има смяна на председателя на парламентарната група, Сидеров заяви, че е възможно, тъй като въпросът е повдиган вече веднъж, но нямало голямо значение според него. \r\n\r\n Той допълни, че не са водени разговори кой ще замести Валери Симеонов в Министерския съвет. Ако зависело от Сидеров обаче, той би предложил човек, който не е партиен активист и не е ясна партийна фигура. \r\n\r\n „Не е нужно да е от една от трите партии, но не е нужно да е председател, зам.-председател. Това бих предложил, но напоследък моите предложение не се приемат“, заяви Сидеров. \r\n\r\n Той дори запита, защо трябва да има вицепремиер от патриотите, като и сега имало достатъчно вицепремиери. \r\n\r\n Сидеров отправи и критика към ръководството на ГЕРБ, като заяви, че преди няколко дни по думите на Бойко Борисов, ако излезе Валери Симеонов от управлението, коалицията може да се счупи. „Днес чувам Цветанов да казва, че няма да се счупи, даже ще се заздрави. Кога, кое е вярно? Преди два дни, след два дни, какво се случи в тези два дни, защото не сме се събирали на съвет“, запита Сидеров. \r\n\r\n Според Сидеров дали голямата коалиция е стабилна, зависи какви ще бъдат целите на управлението. Той продължава да иска неща, които са важни за хората, а не като поправки в НПК, дреболии, които влизат в парламента и не са толкова важни за хората и да се види как може да забогатее българската нация, без да има наличие на петрол на теротиорията. \r\n\r\n Той потвърди, че ще предложи идеята да няма заместник на мястото на Валери Симеонов. \r\n\r\n \r\n\r\n   \r\n \n\t\t\t\t\t\t", "date": "2018.11.17", "title": "Сидеров с ексклузивен коментар за оставката на Валери Симеонов! Какво предлага лидерът на ПП \"Атака\"?"}
{"url": "http://www.bnews.bg/article/252217-montana_obarna_rezervite_na_levski_pred_pogleda_na_niki_mihaylov", "text": "\n \"Левски\" загуби с 2:3 от \"Монтана\" в приятелски мач на стадион \"Георги Аспарухов\". Наставникът на \"сините\" Славиша Стоянович заложи на голяма част от резервите.  \r\n\r\n Мачът започна добре за втородивизионния тим, който поведе с гол на Сергей Георгиев още в 6-ата минута. До почивката обаче \"Левски\" взе инициативата и обърна за 2:1 с попадения на Атанас Кабов и Паулиньо. Преди това и двамата натрупаха по няколко сериозни пропуска на сметките си. \r\n\r\n В 51-ата минута \"Монтана\" изравни за 2:2 след грешка на Антъни Белмонт, а името си сред голмайсторите записа Атанас Илиев. Ново пропукване в защитата на домакините в 75-ата минута доведе до попадение на Борислав Дамянов за крайното 3:2.  \r\n\r\n Контролната среща бе изгледана на живо от собственика на \"сините\" Спас Русев, а в ложата на \"Герена\" бе и Николай Михайлов, за когото се спекулира, че ще се завърне под рамката на вратата на родния си тим. \r\n \n\t\t\t\t\t\t", "date": "2018.11.17", "title": "\"Монтана\" обърна резервите на \"Левски\" пред погледа на Ники Михайлов"}
{"url": "http://www.bnews.bg/article/252214-ninova_pozdravi_protestirashtite_mayki_za_ostavkata_na_simeonov", "text": "\n Поздравяваме майките на деца с увреждания, че не отстъпиха 26 дни, както и хората, които ги подкрепиха, заяви лидерът на БСП и на ПГ на левицата Корнелия Нинова относно оставката на вицепремиера Валери Симеонов. \r\n\r\n Голямата победа не е само оставката, голямата победа е събудената гражданска енергия, посочи тя. По думите й хората преди време са се страхували, но чувството на справедливост е надделяло над апатията. \r\n\r\n Оставката беше задължителна, закъсняла, под натиск и неискрена, коментира Корнелия Нинова. Оставката няма да промени нищо, защото ситуацията вече е различна. Хората протестират за цени, за доходи, посочи тя. По думите й управляващите не искат да променят политиките, а протестите са за смяна на политиките. \r\n\r\n Председателят на ПГ на „БСП за България\" каза, че дали ще се регистрират за кворума, ще решат в понеделник. \r\n\r\n Лидерът на БСП Корнелия Нинова се обърна и към управляващите: „Част от исканията на протестиращите, уважаеми управляващи, ги имате на бюрата си от преди един месец. „БСП за България“ ги внесе като закони. Продължаваме да бъдем изразители, вносители на част от исканията на протестите, които не само сме внесли в парламента, но ще ги отстояваме, защото те са аргументирани, разумни, подкрепени с числа и най-вече – възможни. Продължаваме в този дух“, каза още лидерът на БСП. По думите й мястото за решението на проблемите е в българския парламент. \r\n\r\n Голямата победа не е само оставката, голямата победа е събудената гражданска енергия, посочи тя. По думите й хората преди време са се страхували, но чувството на справедливост е надделяло над апатията. \r\n\r\n Оставката беше задължителна, закъсняла, под натиск и неискрена, коментира Корнелия Нинова. Оставката няма да промени нищо, защото ситуацията вече е различна. Хората протестират за цени, за доходи, посочи тя. По думите й управляващите не искат да променят политиките, а протестите са за смяна на политиките. \r\n\r\n Председателят на ПГ на „БСП за България\" каза, че дали ще се регистрират за кворума, ще решат в понеделник. \r\n\r\n Лидерът на БСП Корнелия Нинова се обърна и към управляващите: „Част от исканията на протестиращите, уважаеми управляващи, ги имате на бюрата си от преди един месец. „БСП за България“ ги внесе като закони. Продължаваме да бъдем изразители, вносители на част от исканията на протестите, които не само сме внесли в парламента, но ще ги отстояваме, защото те са аргументирани, разумни, подкрепени с числа и най-вече – възможни. Продължаваме в този дух“, каза още лидерът на БСП. По думите й мястото за решението на проблемите е в българския парламент. \r\n\r\n   \r\n \n\t\t\t\t\t\t", "date": "2018.11.17", "title": "Нинова поздрави протестиращите майки за оставката на Симеонов"}
