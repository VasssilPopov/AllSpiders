{"url": "http://www.bnews.bg/article/244209-borisov_takmo_tushira_edin_avtoprotest_i_se_zadade_nov", "text": "\n Още преди да се оттегли протестиращите в София автобуси и комиони, след като премиерът заяви, че оспорваният от тях законопроект за автомобилната камара ще бъде изтеглен за дообработка, едрият автомобилен бизнес заплаши с протест на 4 юли, ако това се случи. \r\n\r\n Така бръншън тотално се раздели за това как да се извършиват в бъдеще регулациите. Предстои да се види какво ще предприемат изпълнителната и законодателната власт в новосъздадената ситуация, но очевидно предложените от депутата от ГЕРБ Станислав Иванов и негови колеги от управляващата партия и партньорите и законови текстове създават проблеми. \r\n\r\n Именно тази част от автопревозваческия бизнес, която определено като непредставителна от председателите на съюза на международните превозвачи, Българската асоциация на сдруженията на автомобилният транспорт и Конфедерацията на работодателите и индустриалците в България, изкара в понеделник  над 250 автобуса и около 50 камиона на мирно шествие в София. \r\n\r\n До такова не се стигна, защото протестиращите бяха поканени на среща при премиера Бойко Борисов, след която той съобщи, че е наредил изтеглянето на законопроекта. \r\n \n\t\t\t\t\t\t", "date": "2018.06.25", "title": "Борисов тъкмо тушира един автопротест и се зададе нов "}
{"url": "http://www.bnews.bg/article/244206-barekov_dali_pravitelstvoto_na_gerb_i_podlogi_shte_riskuva_da_stoi_na_vlast_i_zimata", "text": "\n Днес във Фейсбук попаднахме на коментар на евродепутата Николай Бареков по повод днешната новина за поскъпването на тока и парното. Вижте какво написа той в личният си профил в социалната мрежа. \r\n\r\n   \r\n\r\n Както предвидих преди месеци, нагоре скачат цените на газ, ток и парното. Скачат цените на стоките от първа необходимост - хляб, мляко, месо. Минимум с 30% до зимата. И всичко заради карамбола, с който Тръмп отмени Иранското споразумение и върна Русия в мача. Путин печели от високите цени на газ и петрол, бедните губят. Дали правителството на ГЕРБ и подлоги ще рискува да стои на власт и зимата....Ако сега сте плащали януари и февруари по 300 лева за ток и парно за 100 квадрата апартамент, от 2019 януари - по 400-450 лева минимум. Дупе да им е яко! Като опре до джоба и пиара на Баджака ряпа да яде. А и храната от 400 лева месечно за семейство отива на 600 поне. Само с ряпа не става. При минимална пенсия от 200 лева и минимална заплата под 600. Този народ трябва да е пълен скот да мълчи. А придворните социолози и ЛилитУ твърдят, че сме алчни, разгулни и доволни от пиршеството си народ. Народ европейски, пируващ със 100€ пенсии и 250€ заплата. Тъжно, обидно, дебилно... \r\n \n\t\t\t\t\t\t", "date": "2018.06.25", "title": "БАРЕКОВ: Дали правителството на ГЕРБ и подлоги ще рискува да стои на власт и зимата"}
{"url": "http://www.bnews.bg/article/244207-protestat_na_prevozvachite_svarshi_nov_zapochva_prez_yuli", "text": "\n Край на един протест на превозвачите и началото на нов на през юли. Транспортният бранш е разделен заради идеята за създаване на българска автомобилна камара. \r\n\r\n Част от сектора е категоричен, че законопроектът за Българската автомобилна камара ще създаде нови проблеми за фирмите в бранша. Другата част от транспортния сектор настоява камара да има с аргумента, че с нея ще се гарантира надеждността на превозвачите и спазването на минимални стандарти в сектора. Премиерът Бойко Борисов разпореди оттегляне на проекта до сближаване на позициите. \r\n\r\n Автобуси дойдоха на протест в София днес. Фирмите, които ги вкараха до центъра на града са категорични - новите предложения ще доведат до проблеми с лицензите и допълнителни разходи. На коренно друга позиция обаче е друга част от транспортния сектор. Тя подкрепя създаването на камарата и заплашва да протестира с 3000 камиона, ако законопроекта бъде изтеглен. \r\n\r\n Част от фирмите излязоха на протест убедени, че предложените нови правила са им в ущърб. „Така ще ни разбият всичко. Блокират ни напълно. Няма да можем да работим”, коментира шофьорът Станислав Янев. \r\n\r\n Промените предвиждат бъдещата камара да решава за лицензите за превоз, а това според протестиращите ще наруши конкуренцията. \r\n\r\n „Камарата ще прави предложения към министъра да издава лиценз или да не издава лиценз на конкретната фирма, което автоматично означава, че министърът без предложения от камарата не може да направи никакви действия”, обясни Магдалена Милтенова от Националното сдружение на българските превозвачи. \r\n\r\n Недоволните бяха приети от премиера. Резултатът- спорният законопроект се изтегля. \r\n\r\n „Изключително съм недоволен с прокарваната линия, че министерството на транспорта трябва да има съвещателен глас - първо аз не бих го пропуснал. Сядате на спокойствие, всички заинтересовани страни и го довеждате дотам, че секторът да бъде успокоен”, заяви Бойко Борисов. \r\n\r\n Протестиращите напуснаха центъра на града. Час по-късно обаче защитниците на камарата обявиха протест на 4 юли. \r\n\r\n „Оценяваме като поддаване на рекет от група превозвачи да се изтегли законопроектът и да се въздейства пряко върху законодателната власт на страната”, категоричен е Йордан Арабаджиев, който е изпълнителен директор на Съюза на международните превозвачи. \r\n\r\n Бъдещите протестиращи също искат среща с премиера и предстои да видим дали транспортните фирми ще стигнат до общи решения. \r\n \n\t\t\t\t\t\t", "date": "2018.06.25", "title": "Протестът на превозвачите свърши, нов започва през юли"}
{"url": "http://www.bnews.bg/article/244208-evrodeputati_glasuvaha_za_nachalo_na_sadebna_protsedura_sreshtu_ungariya", "text": "\n Евродепутати гласуваха за начало на съдебна процедура срещу Унгария заради обвинения, че правителството на премиера Виктор Орбан действа в разрез с фундаменталните ценности на Европейския съюз, информира АП. \r\n\r\n Комисията по граждански свободи към Европейския парламент одобри доклад, в който се препоръчва задействане на процедурата по Член 7 от Договора на ЕС на фона на безпокойство относно независимостта на съдебната власт, медийната свобода и грубото отношение към мигрантите в Унгария. \r\n\r\n За задействане на процедурата е необходимо одобрението на мнозинството депутати в пленарна зала. \r\n\r\n Унгария може да изгуби правото си на глас в ЕС, въпреки че е малко вероятно заради Полша, която също е изправена пред процедурата по Член 7, задействана от Европейската комисия, тъй като вероятно ще използва правото си на вето. \r\n\r\n Европейската комисия съобщи, че също проверява прокараните през миналата седмица закони в Унгария, които позволяват затвор за тези, които помагат на бежанци. \r\n \n\t\t\t\t\t\t", "date": "2018.06.25", "title": "Евродепутати гласуваха за начало на съдебна процедура срещу Унгария"}
{"url": "http://www.bnews.bg/article/244201-nad_370_migranti_byaha_spaseni_kray_ispanskoto_kraybrezhie", "text": "\n Най-малко 377 мигранти бяха спасени във водите край испанското крайбрежие. Това съобщи Службата за спасяване и морска безопасност в Испания, цитирана от БГНЕС.  \r\n\r\n Операциите, в които участва гражданската охрана на страната, се провеждат в Гибралтарския проток. През уикенда испански спасители откриха в морето повече от 800 души.  \r\n\r\n През 2015 г. заради активизирането на конфликтите в редица страни от Близкия Изток и Северна Африка се е увеличил драстично броят на пристигащите в Европа от тези региони. Средиземноморският маршрут е основния път за пристигане на мигранти в ЕС, като втория по големина транзитен маршрут минава през Балканите.  \r\n \n\t\t\t\t\t\t", "date": "2018.06.25", "title": "Над 370 мигранти бяха спасени край испанското крайбрежие"}
{"url": "http://www.bnews.bg/article/244204-pet_balgarki_zavoyuvaha_medali_na_mezhdunarodnite_igri_za_onkobolni", "text": "\n Българският химн звуча на първите Международни спортни игри за онкологичнo болни в Рим. \r\n\r\n Петте българки, сблъскали се с тежката диагноза, представиха страната ни удивително и завоюваха 12 медала в 9 дисциплини. \r\n\r\n Това са Галина Стоянова, Калина Стоянова, Мая Стоилова, Миглена Мичева и Фани Николова, които влязоха в битка с националните отбори на Италия, Испания, Англия, Гърция и Полша. \r\n \n\t\t\t\t\t\t", "date": "2018.06.25", "title": "Пет българки завоюваха медали на Международните игри за онкоболни"}
{"url": "http://www.bnews.bg/article/244190-do_7_skok_v_tsenite_na_parnoto_i_toplata_voda_ot_1_yuli", "text": "\n Парното и топлата вода е възможно да поскъпнат с до 7 % от 1 юли. \r\n\r\n Причината е в поскъпването на газта с 10 %. От Булгаргаз поискаха по-голямо увеличение – с 18 %. Разчетите на експертите в регулатора обаче, показват, че е скокът може да бъде с 10 на 100. \r\n\r\n Тъй като синьото гориво остава 70 от цената на топлоуслугите, по всяка вероятност цените ще се вдигнат със 7 на 100. Това потвърди Иван Иванов от КЕВР. Окончателното решение ще се се вземе на 1 юли, когато ще влязат в сила новите цени. \r\n\r\n Първоначалните сметки на регулатора бяха газът да не се вдига с повече от 2 процента. Раздвижването в цените на алтернативните горива на световния пазар пазар и ръстът на долара спрямо лева обаче накараха обществения доставчик “Булгаргаз” да поиска поскъпване с 18% за третото тримесечие. КЕВР обаче откри, че Булгаргаз е надвзел м предишни години 13 млн. лева и сега му ги приспада от цената, свеждайки поскъпването до 10.86%. Това налага промените нагоре вз цената на топлоенергията и тока. Какво ще е допълнителното повишение при електроенергията предстои да се разбере. Плановете бяха то да е над 2%, но очевисно ще е повече, тъй като част от тока за домакинствете се произвежда от топлофикациите, работещи на газ. \r\n\r\n Крайното решение за цената на газа ще бъде взето от регулатора на 29 юни, а за топлината и електрическата енергия- на 1 юли. \r\n\r\n По време на обсъждането на новата тарифа на природния газ, изпълнителният директор на Булгаргаз- Николай Павлов оспори изчисените от регулатора надвзети приходи в размер на 13 млн. лева от предходната година. Според него това са средства само на хартия и поради тази причина регулацията с надвзет или недовзет приход трябва да се промени. \r\n\r\n Павлов обясни пред комисията, че надвзетите приходи се получават от заявени  от клиенти количества, които обаче не са ползвани. Практиката на дружеството показва, че отчетените количества са по- ниски от прогнозите и това се приема от енергийния регулатор, като надвзет приход. Понякога това се дължи на фосмажорни обстоятелства, а понякога на роша преценка от страна на клиентите, но реално няма надвзети суми над разрешението от регулатора. \r\n\r\n Ако се натрупат няколко тримесечия, при които КЕВР намалява исканата цена с тези кухи надвзети приходи, ще бъде застрашена финансовата сигурност на дружеството и изпълнението на лицензионните задължения, сямата Павлов. \r\n\r\n Представителят на КЕВР Иван Иванов обаче не се съгласи с аргументите на Павлов и препоръча дружеството да си събере всички вземания от топлофикациите. \r\n\r\n Иванов увери още, че енергийният регулатор използва всички законови възможности да определи цени, които са в полза на бизнеса и гражданите и без да предизвика финансови затруднения в енергийния сектор- Той беше категоричен, че няма да има шоково повишаване на цената на топлинната енергия през есенно- зимния сезон. \r\n \n\t\t\t\t\t\t", "date": "2018.06.25", "title": "До 7 % скок в цените на парното и топлата вода от 1 юли"}
{"url": "http://www.bnews.bg/article/244191-otkazvaneto_na_salah_bilo_zapadna_propaganda", "text": "\n Слуховете, че звездата на египетския национален отбор -  Мохамед Салах, ще изиграе днес срещу  Саудитска Арабия последния си мач, разтревожиха сериозно феновете. \r\n\r\n Това принуди футболната федерация на страната да излезе спешно с изявление и да отрече всички подобни информации. От централата нарекоха появилите се слухове \"западна пропаганда\". \r\n\r\n \"Всичко това е една огромна лъжа! Нищо подобно не е смятал да върши Салах и се чудя как уважавани медии може да се подведат по подобни глупост! Не мога да ги разбера западните медии! Ние сме гости в земята на този човек, той ни кани на вечеря и ние отиваме, защото иначе би било грубо. Какво да направим?\", обясни членът на  Египетската федерация Есам Абдел Фатах.  \r\n\r\n Самите слухове се появиха след вечеря на тима с чеченския лидер Рамзан Кадиров. Именно той е домакин на египетския национален отбор по време на престоя му в Русия. На събитието Салах бе провъзгласен за почетен гражданин на Чечня. \r\n\r\n Тази оказана чест обаче предизвика гнева на голяма част от привържениците заради противоречивата репутация на Кадиров. \r\n\r\n \"Писна ми вече западното смесване на политика и футбол. Писна ми от всичките слухове и напрежение, които създават около състава. Ние сме един спортен отбор и нищо не може да ни замеси в политиката\", добави още Фатах в изявлението си. \r\n \n\t\t\t\t\t\t", "date": "2018.06.25", "title": "Отказването на Салах било \"западна пропаганда\""}
{"url": "http://www.bnews.bg/article/244200-preduprezhdenie_za_opasno_vreme_dazhdat_se_zavrashta_ot_utre", "text": "\n Предупреждение за опасно време и у нас. Дъждът се завръща от утре. \r\n\r\n Синоптиците алармират за интензивни валежи и гръмотевични бури. \r\n\r\n Валежите ще са значителни главно след обед и през нощта срещу сряда. Очаква се количества за денонощието да бъдат между 30 и 50 литра на квадратен метър. \r\n \n\t\t\t\t\t\t", "date": "2018.06.25", "title": "Предупреждение за опасно време: Дъждът се завръща от утре"}
{"url": "http://www.bnews.bg/article/244193-mayki_na_detsa_s_uvrezhdaniya_ot_haskovo_i_vratsa_se_vklyuchvat_v_protesta", "text": "\n Майки на деца с увреждания от Враца и Хасково се включват към протестите,предаде bTV. Сутринта те протестира в центровете на двата града. \r\n\r\n Те настояват за спешни в социалната политика за хората с увреждания над 18-годишна възраст. \r\n\r\n \"Държавата въобще не разбира нищо за тези семейства, трябва да имаш такова дете, за да знаеш как е, само ние знаем колко е трудно\", заяви протестираща майка. Тя даде за пример 27-годишния си син, които е с поведение на бебе. \"Ние сме много, ние сме сила и ще бъдем тук всеки ден, ако може дори и нощем, но нямаме възможност, докато се реши проблема\", отсече Маргарита Янкулова. \r\n\r\n Протестиращите майки в Хасково носиха плакати с надписи \"Системата ни убива\". Те се заканиха, че ще протестират, докато държавата не ги чуе. \r\n\r\n Припомняме във връзка с протеста на майките на деца с увреждания социалният министър Бисер Петков подаде оставка, но ден по-късно беше върнат на поста си от премира Борисов. \r\n\r\n След него оставка подаде и зам. социалният министър Росица Димитрова. Премиерът Бойко Борисов прие оставката на заместник социалния министър.Тя подаде оставка заради общественото недоволство по повод участието й в 11-тата сесия на Конференцията по Конвенцията за правата на хората с увреждания, която се проведе в Ню Йорк. \r\n\r\n Въпреки рокадите палатковият лагер пред парламента на протестиращите майки остана. \r\n\r\n Омбудсманът Мая Манолова заяви, че е много важно въпросният законопроект, който, по думите й, е изработен заедно с майките на деца с увреждания, да влезе в парламента. \r\n \n\t\t\t\t\t\t", "date": "2018.06.25", "title": "Майки на деца с увреждания от Хасково и Враца се включват в протеста"}
{"url": "http://www.bnews.bg/article/244194-karbovski_si_pusna_snimka_ot_plazha_i_napisa_koy_kazva_che_mladite_momicheta_iskat_mnogo", "text": "\n Журналистът Мартин Карбовски пусна нов пост във фейсбук профила си. На снимката се вижда, че той е на плажа, а надписът, който е пуснал към кадъра, гласи:  \"Кой казва, че младите момичета искат много?!:))\" \r\n  \r\n \n\t\t\t\t\t\t", "date": "2018.06.25", "title": "Карбовски си пусна СНИМКА от плажа и написа: Кой казва, че младите момичета искат много?!"}
{"url": "http://www.bnews.bg/article/244205-desislava_ivancheva_vleze_v_zatvornicheskata_bolnitsa", "text": "\n Кметицата на Младост влезе в затворническата болница. Адвокатът на Десислава Иванчева отказа да коментира причината, но обясни, че тя е там от две седмици. \r\n\r\n Иванчева беше арестувана с подкуп от 70 хиляди евро през април, но отрича да е взела парите. \r\n\r\n В сряда заради влошеното й здраве защитникът й ще настоява съдът да промени мярката й за неотклонение. \r\n \n\t\t\t\t\t\t", "date": "2018.06.25", "title": "Десислава Иванчева влезе в затворническата болница"}
{"url": "http://www.bnews.bg/article/244203-putin_i_erdogan_prodalzhavat_aets_akkuyu_i_turski_potok", "text": "\n Путин и Ердоган продължават проектите АЕЦ \"Аккую\" и \"Турски поток\". \r\n\r\n Президентите на Русия и Турция Владимир Путин и Реджеп Тайип Ердоган в телефонен разговор потвърдиха интереса си към разширяване на партньорството между двете страни, съобщи пресслужбата на Кремъл. \r\n\r\n \"И двете страни потвърдиха интереса си към разширяване на партньорството помежду си с приоритет на стратегически съвместни проекти в областта на енергетиката – АЕЦ \"Аккую\" и газопровода \"Турски поток\",\" се казва в изявлението. \r\n\r\n По време на телефонния разговор страните също се съгласиха да поддържат тясно сътрудничество по въпросите на сирийското споразумение. Руският лидер отново поздрави турския си колега за спечелването на президентските избори, проведени на 24 юни и му пожела успех в по-нататъшните държавни дела. \r\n \n\t\t\t\t\t\t", "date": "2018.06.25", "title": "Путин и Ердоган продължават АЕЦ \"Аккую\" и \"Турски поток\""}
{"url": "http://www.bnews.bg/article/244197-bez_obshto_reshenie_za_migratsiyata_es_e_zaplashen_ot_smart", "text": "\n Най-малко 6 млрд. евро инвестиции са необходими, за да бъде затворен средиземноморският маршрут, по който бежанци от африканските страни проникват в ЕС, каза председателят на Европейския парламент Антонио Таяни, цитиран от германския вестник \"Велт\". \r\n\r\n \"Срещата на върха на ЕС в края на тази седмица е последен шанс надеждите на половин милиард европейци да не останат излъгани. Страните членки на ЕС трябва да намерят общо решение за регулиране на миграцията в Европа. В противен случай целият проект, въз основа на който бе създаден Европейският съюз, е заплашен от смърт. По примера на споразумението с Турция, което позволи да бъде затворен балканският маршрут, ЕС трябва да инвестира най-малко 6 млрд. евро за закриване и на средиземноморския маршрут\", каза Таяни, цитиран от ТАСС. \r\n\r\n Според него е необходимо по-тясно сътрудничество между ЕС и транзитните африкански страни като Мароко, Тунис, Либия, Мали, Мавритания, Чад и Алжир. Предоставяне на финансова подкрепа на тези държави, както с Турция, ще спомогне никой от Северна Африка повече да не се опитва да се добере до Европа по море. \r\n\r\n Таяни разкритикува разпределянето на бежанците вътре в ЕС. От общо 650 хиляди молби за убежище, подадени в ЕС за 2017 г., 416 000 са били регистрирани в три страни - Германия, Франция и Италия. \r\n\r\n Според него трябва също така да се засили контролът над източните граници на ЕС, тъй като е възможно да се появи нов канал за нелегална миграция през Албания. \r\n \n\t\t\t\t\t\t", "date": "2018.06.25", "title": "Без общо решение за миграцията, ЕС е заплашен от смърт"}
{"url": "http://www.bnews.bg/article/244202-izdirvanite_za_napadenieto_nad_politsai_v_botevgrad_sa_arestuvani_oshte_snoshti", "text": "\n Шестимата обявени за издирване за нападението над полицаи в Ботевград са били арестувани още снощи, съобщиха от МВР. \r\n\r\n Сред тях има и жена, която също е влязла в пререкания с органите на реда. Охранителна камера е заснела напрежението между роми и полицаи в нощта срещу неделя. \r\n\r\n Служителите на реда реагирали на сигнал за силна музика. \r\n\r\n Минути след като пристигнали ги обградила тълпа, която ги атакувала. На записа се вижда как срещу служителите на реда хвърчат камъни.   \r\n \n\t\t\t\t\t\t", "date": "2018.06.25", "title": "Издирваните за нападението над полицаи в Ботевград са арестувани още снощи"}
{"url": "http://www.bnews.bg/article/244192-nadyavame_se_turtsiya_s_erdogan_da_ostane_partnyor_na_es", "text": "\n Европейската комисия (ЕК) се надява, че Турция под ръководството на Реджеп Тайип Ердоган ще остане партньор на Европейския съюз. Това бе обявено на пресконференция в Брюксел от говорителя на ЕК Маргаритис Скинас, съобщи БГНЕС. \r\n\r\n \"Ние се надяваме, че под ръководството на Ердоган Турция ще остане ангажиран партньор на ЕС по такива важни въпроси от взаимен интерес като миграцията, сигурността, регионалната стабилност и борбата срещу тероризма\", каза той. \r\n\r\n Според Скинас, външните министри на 28 страни от ЕС ще направят отделно изявление за изборите в Турция след срещата на Съвета на ЕС в Люксембург днес. \r\n\r\n Ранните президентски и парламентарни избори в Турция се проведоха на 24 юни. Според неофициални предварителни данни, Ердоган печели с 52,5%, а неговият основен опонент, кандидатът на Народнорепубликанската партия Мухарем Индже получава 30,7% от гласовете. В съответствие с приетите по-рано промени в конституцията, след официалното обнародване на резултатите, страната ще премине от парламентарна към президентска форма на управление. \r\n \n\t\t\t\t\t\t", "date": "2018.06.25", "title": "Надяваме се Турция, с Ердоган, да остане партньор на ЕС"}
{"url": "http://www.bnews.bg/article/244195-istoricheska_nahodka_otkriha_iztsyalo_zapazen_nadpis_ot_rimsko_vreme_v_kabile", "text": "\n Официален латински надпис от времето на импeратор Марк Аврелий (161-180 г.) откри екипът на Регионален исторически музей - Ямбол при археологическите проучвания на \"Тракийски и античен град Кабиле\". \r\n\r\n Според директора на музея Стефан Бакърджиев последният намерен на Кабиле изцяло заразен римски надпис е от преди 35 години в далечната 1983г. \r\n\r\n Новооткрития надпис е свързан с построяването на Римските терми (бани) в античния град. Това е станало в периода 166-169 г. под ръководството на префекта (командира) на Втора Луцензианска кохорта - Елий Руф. Находката е разкрита при проучване в района, където се е намирал щабът на римската кохорта - т.нар. принципия. Надписът е в 7 реда, изсечени върху каменна плоча с размери 80 на 60 см. \r\n\r\n За четвърта поредна година община Ямбол финансира археологическите проучвания на екипа на Регионален исторически музей. Археологическите разкопки приключват в края на юни, след което по-нататък предстои продължаване на работа вече с целеви средства от Министерство на културата. \r\n \n\t\t\t\t\t\t", "date": "2018.06.25", "title": "ИСТОРИЧЕСКА НАХОДКА! Откриха изцяло запазен надпис от римско време в Кабиле"}
{"url": "http://www.bnews.bg/article/244196-goreshta_bitka_za_goli_rokli_blek_chayna_sreshtu_aleksis_skay", "text": "\n \r\n\r\n И двете момичета се появиха на червения килим в толкова прозрачни рокли, че сякаш въобще не бяха сложили нещо на тялото си. Блек Чайна избра за светското събитие сребриста мрежеста рокля и пола с подобни резки почти до талията. 24-годишната Алексис Скай пък бе с напълно прозрачна рокля в свободен стил. Докато все пак топът на първата покриваше поне гърдите й, то втората се бе погрижила зърната й да се виждат и не остави почти нищо за въображението. \r\n  \r\n \n\t\t\t\t\t\t", "date": "2018.06.25", "title": "Гореща битка за“голи“ рокли: Блек Чайна срещу Алексис Скай"}
{"url": "http://www.bnews.bg/article/244199-strelba_v_monpelie_edin_chovek_e_tezhko_ranen", "text": "\n Непознати мъже са открили огън в град Монпелие в южната част на Франция в средата на деня, в резултат на което един човек е сериозно ранен и е настанен в болница в тежко състояние. Това съобщи регионалният вестник „Миди Либр“. \r\n\r\n Според информацията, инцидентът е станал в северозападните покрайнини на града. Целта на нападателите е бил млад мъж на около 20 години, който се е намирал в близост до трамвайна спирка. Жертвата е получила множество огнестрелни рани и е била отведена в градската болница в Монпелие в критично състояние. \r\n\r\n Обстоятелствата около случилото се остават неясни. Информация за местонахождението на нарушителите и мотивите за действията им са неясни в момента. Има вероятност по време на стрелбата да са пострадали и други хора, но това все още не е потвърдено. Зоната на инцидента е отцепена от полицията. \r\n\r\n Според източници, близки до разследването, то е поверено на регионалното управление на криминалната полиция в Монпелие. Експертите по случаи, свързани с тероризма, все още не са взели участие. Според френски телевизионен канал, основната версия за случилото се, е криминална операция. Телевизията съобщи, че двама души са били хоспитализирани с наранявания и в критично състояние. \r\n \n\t\t\t\t\t\t", "date": "2018.06.25", "title": "Стрелба в Монпелие, един човек е тежко ранен"}
{"url": "http://www.bnews.bg/article/244198-arestuvaha_vsichki_politsai_v_meksikanski_grad", "text": "\n Всички полицаи от мексиканския град Окампо, където тази седмица бе убит кандидат за кмет, бяха арестувани за провеждането на вътрешно разследване, съобщиха местните власти. \r\n\r\n На всички е отнето служебното оръжие и са разпитвани в рамките на разследване за участие в действия, нарушаващи професионалните разпоредби. Кандидатът на кметските избори Фернандо Анхелес бе разстрелян в разгара на предизборната кампания, припомня БГНЕС. \r\n\r\n Същата участ сполетя и независимия кандидат за кметството в Агилила в същия щат Мичоакан, Омар Гомес, който бе застрелян в сряда. На 14 юни бе убит кандидатът за кмет на Таретан, пак в щата Мичоакан. От началото на кампанията за общите изборите на 1 юли, бяха убити повече от сто депутати, кандидати в предизборната надпревара или политици. \r\n\r\n Престъпността се превърна в централна тема на изборите през юли, на които се избира нов президент и повече от 18 000 ръководители на федерално, регионално и местно ниво. \r\n\r\n Само през 2017 г. в страната общо са избити 25 339 души.  \r\n \n\t\t\t\t\t\t", "date": "2018.06.25", "title": "Арестуваха всички полицаи в мексикански град"}
{"url": "http://www.bnews.bg/article/244185-ekshan_v_botevgrad_boy_mezhdu_romi_i_zhandarmeriya_7_dushi_sa", "text": "\n Шестима мъже и една жена са задържани след масов бой между роми от квартал \"Север\" в Ботевград и служители на жандармерията. Униформените, заедно с полицаи, са се отзовали на сигнал в събота вечерта за силна музика. \r\n\r\n Когато пристигнали пред блок №15 служителите са били посрещнати с камъни и дървета. Според жителите на блока обаче жандармеристи и полицаи са превишили правата си, защото са упражнили насилие над хора от квартала, което е и провокирало напрежението след това. \r\n\r\n \"Откакто са дошли насилие правят в махалата тези хора. За една лична карта те ни събарят децата и ги пребиват. Ние затова имаме злоба към тях и агресия. Те идват и направо те налагат\", разказаха хора от блок 15 пред Bulgaria ON AIR, които са и свидетели на случилото се в нощта срещу неделя. Хората там са недоволни и от многото жандармерия в квартала. \r\nЖителите на ромската махала не отричат за нанесените щети на служебните автомобили и масовия бой, но според тях това се е случило след излизането на живеещите в блок 15, които са защитавали своите съседи. \r\n\"Ние сме отвърнали на боя. Ние видяхме страшен бой от тях и се уплашихме, и стрелбата. Защо не казват, че са стреляли с пушки, а го укриват това? На моя шурей жена му, кой я застреля? Със съчми за птици - в главата има пет, в устата има три\", разказаха още жители на махалата. \r\nВчера вицепремиерът Красимир Каракачанов се обяви в защита на полицаите. \"Работата на полицаите е да се борят за опазване на обществения ред, живота и здравето на хората в страната ни. Те ежедневно са на пост, за да имаме всички ние една по-добра и спокойна обстановка за живот. Маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона!\", написа Каракачанов от официалната си страница във Facebook. \r\nОчаква се днес да има и протест на други жители на Ботевград, които също да застанат зад служителите на реда. \r\n \n\t\t\t\t\t\t", "date": "2018.06.25", "title": "Екшън в Ботевград: Бой между роми и жандармерия! 7 души са… "}
{"url": "http://www.bnews.bg/article/244186-drogiran_motorist_blasna_peshehodets", "text": "\n 22-годишен моторист от Добрич блъсна възрастен мъж, пресичащ пътното платно, предаде \"24 часа\". Мотористът бил неправоспособен и под влиянието на дрога при инцидента. \r\n\r\n Блъснатият 65-годишен мъж е починал на място. \r\n\r\n Инцидентът е станал на 23 юни около 18:00 часа на кръстовището на ул. \"Христо Ботев\" и ул. \"Гривица\". \r\n\r\n На място полицейски служители установяват, че водачът на мотоциклет марка \"Сузуки\" няма право да управлява мотоциклет и е употребил наркотични вещества преди инцидента. \r\n\r\n Младият мъж е задържан за 24 часа, а по случаят е образувано досъдебно производство. \r\n \n\t\t\t\t\t\t", "date": "2018.06.25", "title": "Дрогиран моторист блъсна пешеходец "}
{"url": "http://www.bnews.bg/article/244187-bivsh_deputat_zabi_mis_balgariya_vizhte_koya_krasavitsa_mu_pristana", "text": "\n Бившият депутат от Реформаторския блок Антони Тренчев се разхожда с гадже, за което всички му завиждат. \r\n\r\n Папарак на „Таблоид“ щракна младия политик под ръка с Мис България 2011 Ваня Пенева. И красавицата, и нейният кавалер изглеждаха влюбени, доволни и щастливи в столичния Южен парк. Тъй като бяха излезли в ранния следобед в работен ден, нямаше много хора, които да пречат на спокойната им разходка. Двамата не спряха да се държат нежно за ръка и от далеч личеше, че искрено се радват на компанията си. \r\n\r\n Ваня Пенева е спрягана за любовница на всевъзможни мастити бизнесмени. Отношенията й с Антони Тренчев, ако не друго, поне показват, че за манекенката със сигурност не е важен само портфейлът на мъжа, с когото се среща. Тя очевидно държи и на неговия външен вид... \r\n \n\t\t\t\t\t\t", "date": "2018.06.25", "title": "Бивш депутат заби Мис България! Вижте коя красавица му пристана… "}
{"url": "http://www.bnews.bg/article/244181-ne_e_istina_zadarzhaha_trima_alo_izmamnitsi", "text": "\n Трима участници в телефонни измами са установени от плевенски криминалисти, съобщи ОД на МВР в Плевен. \r\n  \r\nЖена на 49 години от Плевен е съобщила в полицията, че 11-годишно момиче е измамено по телефона от непознат. Той се представил за лекар и под претекст, че майка й е претърпяла катастрофа и има нужда от операция, я накарал да изхвърли през терасата на жилището 3000 лева, 620 евро, три златни пръстена и една златна гривна. \r\n  \r\nМъжът е разкрит и задържан - 41-годишен от Варна. Разкрит е и друг варненец - на 41 години, който е подпомагал за престъплението първия. \r\n  \r\nЗадържан е и 44-годишен за телефонна измама от 17 април в Плевен. Мъж на 83 години заявил, че непознат му се обадил по телефона и се представил за полицай. Под претекст, че се провежда полицейска операция по залавянето на телефонни измамници го накарал да събере в плик наличните в дома му пари - 7000 лева и 3000 евро и да ги изхвърли през терасата. \r\n  \r\nЗадържаният измамник е от село Церовище, област Търговище. \r\n  \r\nИ тримата телефонни измамници са привлечени като обвиняеми и ще бъдат съдени в Районния съд в Плевен, уточниха от полицията. \r\n \n\t\t\t\t\t\t", "date": "2018.06.25", "title": "НЕ Е ИСТИНА: Задържаха трима ало-измамници!"}
{"url": "http://www.bnews.bg/article/244183-desislava_se_zavarna_sled_razhdaneto_s_gardi_xxl", "text": "\n Дългоочакваното завръщане на ДесиСлава на сцена предизвика фурор не само заради доброто й представяне като изпълнител, но и заради сценичния тоалет, който щедро разкрива огромния й бюст. \r\n\r\n Пайнерката, която в края на миналата година стана майка, демонстрира размер на чашката на сутиена, на които могат да завидят еротичните модели и актриси. \r\nБез притеснение 39-годишната изпълнителка показа бюста си с изряза рокля. \r\n\r\n След като миналата седмица тя направи сефтето на сцената, от днес може да се похвали с доста ангажименти както в столицата, така и в провинцията. Първата й изява пък докара феновете до екстаз. \r\n\r\n \"Боже детенце, скри им шапката на зависниците. Голямата Драгана Миркович каза ,че на големите изпълнители им е простено някое и друго килце. Обаче у нас това не го разбират\", пише Диана Атанасова. \"Ангелче, неотразима си! Скри ги в задният си джоб злобарите!\", допълва Мария Яначкова. \r\n  \r\n \n\t\t\t\t\t\t", "date": "2018.06.25", "title": "ДесиСлава се завърна след раждането с... гърди XXL!"}
{"url": "http://www.bnews.bg/article/244188-top_7_na_ruskite_orazhiya_na_badeshteto_video", "text": "\n Тази година руският президент Владимир Путин заяви, че през следващото десетилетие Русия ще получи оръжия от нова ера, които ще променят лицето на руската армия и ще могат да предотвратят всеки сериозен конфликт. \r\nРуският заместник министър-председател Дмитрий Рогозин потвърди, че програмата за превъоръжаване е подписана от президента. Според Рогозин за създаването на оръжейните системи от ново поколение са предвидени 340 милиарда долара. \r\nЕто кои са най-очакваните и интересни руски военни разработки, които ще бъдат тествани и приети на въоръжение в близко бъдеще: \r\n1. С-500 \"Прометей\" \r\nС-500 Прометей е нова ракетна система \"земя-въздух\", която се очаква да бъде приета на въоръжение в руската армия до 2020 г. Тя ще бъде в състояние да прихване и да атакува различни цели, включително безпилотни, конвенционални, \"Стелт\" самолети и хиперзвукови оръжия. Комплексът ще използва направлявана ракета с разширен обхват 40N6, способна да прихваща цели до 250 км и дори да поразява цели на височина 96 км. \r\nС-500 \"Прометей\" ще има възможност за сваляне на балистични ракети със среден обсег и бойни глави на междуконтинентални ракети във финалната фаза от полета им. С нея могат да обстрелват едновременно до 20 цели и да се интегрират с други подобни системи руско производство. \r\n2. Ядрен ракетен комплекс РС-28 \"Сармат\" \r\n\"Сармат\" е единствената ракета в света, която може да покрие 17 хил. км и е многу трудна за прихващане от ПВО. Тя е способна да атакува целите както през Северния, така и през Южния полюс. Комплексът ще замени съветските комплекси Р-36М2 \"Воевода\". \"Сармат\" ще бъде снабден с широк спектър ядрени боеприпаси с голяма мощност, включително и свръхзвукови и с най-съвременните за преодоляване на ПВО. \r\nВсяка ракета ще има най-малко 15 разделящи се глави с индивидуално насочване на бойните блокове със заряд от по 150 до 300 килотона. \r\n3. Крилата ракета с ядрен двигател „Буревестник“ \r\nТя ще наподобява сегашните крилати ракети, като руската \"Калибър\" или американската \"Tomahawk\". Новото при нея е използването на миниатюрен ядрен реактор за задвижването ѝ. Така обхватът на ракетата ще бъде на практика неограничен. Тя ще може да носи и ядрена, и конвенционална бойна глава. \r\n4. Дълбоководен безпилотен апарат \"Посейдон\" \r\nХарактеризира се с неограничен обхват, висока скорост и недостъпна за бойните подводници оперативна дълбочина. \r\n\"Посейдон\" ще разполага със собствен ядрен двигател и може да се движи на дълбочина от над 1000 метра, извън зоните на действие на корабните сонари. Апаратът ще може да носи термоядрена бойна глава с голяма мощност. \r\n5. Хиперзвукова ракета \"Кинжал\" \r\nКлючовите качества на новата ракета са огромна скорост и висока прецизност на удара. Тя ще може да лети към целта си със скорост 12 хил. км/час. \"Кинжал\" ще е неуловима за всички съвременни и перспективни системи за противоракетна отбрана, благодарение на възможността си да маневрира по време на полет. Ракетата ще може да носи конвенционална, така и ядрена бойна глава. \r\n 6. Хиперзвуков ракетен комплекс \"Авангард\" \r\n\"Авангард\" е комплекс със стратегическо предназначение с междуконтинентална балистична ракета, снабдена с планиращи хиперзвукови крилати бойни блокове. Бойният блок е способен да лети в плътните слоеве на атмосферата с хиперзвукови скорости, маневрирайки по курса и височината, преодолявайки всяка противоракетна отбрана. \r\nОчаква се да бъде приет на въоръжение най-късно до края на 2019 г. \r\n 7. Лазерен боен комплекс \"Пересвет\"  \r\nТази противовъздушна и противоракетна система ще работи чрез насочен лазерен лъч. Според руските специалисти тази система надминава по качество всички аналози, разработвани понастоящем в света. \r\n\r\n \r\n\r\n   \r\n \n\t\t\t\t\t\t", "date": "2018.06.25", "title": "Топ 7 на руските оръжия на бъдещето! (ВИДЕО)"}
{"url": "http://www.bnews.bg/article/244180-barekov_s_bezposhtaden_analiz_palen_proval_v_opazvaneto_na_granitsata_i_okradeni_300_miliona_nedopustimi_sa_i_srednoshtnite_piyanski_izliyaniya_na_karakachanov", "text": "\n Евродепутатът Николай Бареков направи анализ на случващото се около кризата с мигрантите и позицията на Бойко Борисов в Брюксел. \r\n\r\n Защо се окрадоха парите, а не отидоха за подходяща ограда по границата? Защо и докога ще се търпят пиянските изцепки на Красимир Каракачанов? \r\n\r\n \r\n\r\n Вчера в Брюксел, явно под натиска на Меркел, господин Борисов потвърди, че България заедно с Гърция и Италия са наводнили Германия с мигранти и не сме си спазили ангажимента като външна граница на ЕС. \r\n\r\n Недопустимо и очевидно невярно изказване. Ако е вярно дори наполовина, това означава пълен провал в опазването на границата ни. Ограда за 300 милиона се е оказала негодна, а подлогите на ГЕРБ - ПатрЕотите са излъгали своите избиратели. При тези думи Шенген вече е затворена страница за България и правителството на ГЕРБ и Патреоти е очевадно негодно да опази границата и сигурността на българите. \r\n\r\n Към този скандал добавям и среднощните пиянски излияния във фейсбука срещу циганите на вицепремиера Каракачанов. Недопустимо е толкова овластен политик, който контролира армията, МВР, службите и ДАНС, да плаши циганските банди през фб. ФБ няма да опази бабите от изнасилвачите и мародерите. Напротив, празните закани издават безсилието на държавата. Циганските банди ликуват, защото и те ползват фб. \r\n\r\n Къде отиде полицая във всяко село, което обещаваше Каракачанов преди миналите президентски и парламентарни избори, на които му се вързаха стотици хиляди окаяни и ограбвани българи? Гнусен популизъм, за който плащаме с живота си и с имуществото си. Вместо полицай в селото - 4 милиарда за кораби и самолети. Вместо 300 лева пенсия за окаяните - 300 милиона откраднати от пробита и паянтова ограда по границата. \r\n\r\n Изводът - мислете, когато гласувате. Особено бъдете бдителни за подставени лица или агенти на ДС, които медиите вдигат току преди изборите. Или, когато няКОЙ събира изкуствено умрели партийки и ги прави лайна в Патреотичен целофан (полуцитат от ББ в предаването “Всяка неделя”). \r\n \n\t\t\t\t\t\t", "date": "2018.06.25", "title": "Бареков с БЕЗПОЩАДЕН анализ: Пълен провал в опазването на границата и окрадени 300 милиона! Недопустими са и среднощните пиянски излияния на Каракачанов!"}
{"url": "http://www.bnews.bg/article/244184-maykite_na_detsa_s_uvrezhdaniya_ne_se_otkazvat_samo_nie_znaem_kolko_e_trudno_a_darzhavata", "text": "\n Продължават и протестите на майките на деца с увреждания. Тази сутрин имаше такива и в Хасково и във Враца.  \r\n\r\n Родителите настояха за спешни промени в социалната и в здравната политика  към хората с увреждания над 18 години. Въпреки че са белязани от раждането с тежки недъзи, те преживяват със 135 лева пенсия, а близките им всяка година са принудени да кандидатстват за лични асистенти, предаде БТВ. \r\n\r\n „Държавата въобще не разбира нищо за тези семейства, трябва да имаш такова дете, за да знаеш как е, само ние знаем колко е трудно”, сподели майка, давайки за пример сина си, който е на 27 г., но е като бебе. \r\n\r\n „Ние сме много, ние сме сила и ще бъдем тук всеки ден, ако може дори и нощем, но нямаме възможност, докато се реши проблема”, категорична е Маргарита Янкулова. \r\n\r\n В Хасково майки с плакати \"Системата ни убива\" протестираха пред общината и се заканиха, че ще останат на улицата, докато не бъдат чути. \r\n \n\t\t\t\t\t\t", "date": "2018.06.25", "title": "Майките на деца с увреждания НЕ СЕ ОТКАЗВАТ: Само ние знаем колко е трудно, а държавата… "}
{"url": "http://www.bnews.bg/article/244189-uslovna_prisada_za_prepodavatel_ot_sofiyskiya_universitet", "text": "\n Софийският районен съд осъди условно преподавателя в СУ \"Св. Климент Охридски\" Чавдар Стоянов, за извършени от него престъпления против личността, съобщиха от прокуратурата. \r\n\r\n Чавдар Стоянов е осъден на лишаване от свобода за срок от три години, изпълнението на което е отложено за 5 години. \r\n\r\n Обвинителният акт е внесен през юли 2017 г. Юристът и бивш университетски преподавател Чавдар Стоянов е обвинен за две престъпления - опит за принуда, за което е предвидено наказание \"лишаване от свобода\" до шест години. Второто обвинение е за осъществени действия на полово удовлетворение с лице от същия пол, за което е предвидено наказание \"лишаване от свобода\" от две до осем години. \r\n\r\n В края на 2015 г. пострадалият по първото от двете престъпления - Г.И., си търсел допълнителна работа, като чрез свой познат се свързал по телефона с подсъдимия Чавдар Стоянов. Двамата си уговорили среща. От своя познат И. разбрал, че Стоянов иска да назначи човек за лична охрана. \r\n\r\n При срещата Стоянов заявил на И., че е бисексуален, както и че работи като прокурор и едновременно като лектор в СУ \"Св. Климент Охридски\". Изрично предупредил свидетеля И., че последният не следва да закъснява за работа, защото в противен случай щял да бъде наказан с бой с камшик. \r\n\r\n На следващия ден подсъдимият Стоянов и И. се видели отново в заведение в столичния кв. \"Лозенец\", като след срещата им подсъдимият внезапно се опитал да хване бедрото на И., а впоследствие и да го прегърне. \r\n\r\n И. решил да не започва работа при Стоянов. След като И. не се явил при Стоянов на предварително уговорената дата, последният му се обадил по телефона и му заявил, че за неявяването му следва да му се наложи наказание - бой с камшик. По-късно през същия ден подсъдимият изпратил и телефонно съобщение на Г.И., че ще го набеди пред прокуратурата на Р. България, че е извършил престъпление, че го е нападнал и ще има трима свидетели. \r\n\r\n По подобен начин през 2012 г. подсъдимият Стоянов пуснал обява, че си търси лична охрана. На обявата откликнал К. Л. \r\n\r\n При първоначалната среща между двамата подсъдимият Стоянов заявил на Л., че е доктор по международно право и че работел за бивш главен прокурор. Няколко дни по-късно двамата мъже се срещнали отново, като Стоянов настоял да отидат в апартамент. \r\n\r\n Там Чавдар Стоянов накарал пострадалия Л. да направи петдесет лицеви опори, но преди това да се съблече гол до кръста. Свидетелят решил, че това е част от изпита за работа, започнал да прави лицевите опори. Стоянов го бил с камшик и проявил блудствени действия. \r\n \n\t\t\t\t\t\t", "date": "2018.06.25", "title": "Условна присъда за преподавател от Софийския университет"}
{"url": "http://www.bnews.bg/article/244182-losho_poveche_zhertvi_po_patishtata_institutsiite_ne_izpalnyavat", "text": "\n Институтът за пътна безопасност алармира, че не се изпълняват посочените стратегически цели в Национална стратегия за подобряване безопасността в движението по пътищата в България за периода 2011-2020 г. Според тях на това се дължи и нарастващият брой на загиналите по пътищата на страната. Това казват в свое становище изпратено до медиите от института. \r\n\r\n В становището си до медиите посочват, че през 2015 г. броят на жертвите по пътищата е с 48 лица повече за сметка на 2014 г. и достига 708 души. Броят на загиналите при ПТП през 2016 г. остава отново 708 души. През 2017 г. се констатира спад с 26 лица спрямо 2016 г. Тези данни съпоставени с прогнозния темп за намаляване на жертвите от Стратегията показват, че през 2014 г. загиналите са повече с 40 лица; през 2015 г. – 120 лица, през 2016 г. – 165 лица, а през изминалата година– 178 лица. \r\n\r\n От този анализ се вижда, нарастващо неизпълнение на стратегическата цел за намаляване на жертвите от ПТП въпреки отчетеното намалението през 2017 г. с 3,67% на загиналите спрямо 2016 г. Ако към тези данни се добави и вероятността от загуба на живот, ще видим, че тя нараства още по-значително от нарастването на абсолютния брой на загиналите. Причината за това е намаляването на броя на населението на страната годишно между 40 000 – 50 000 души. \r\n\r\n През 2014 г. рискът за загуба на живот при ПТП за всеки български гражданин е с вероятност 91.64% (на 1 000 000 лица), през 2016 г. той нараства до 99.05%, през 2017 г. се констатира спад от 2.04 % и достига до 97.01%. Данните на ЕК показват, че рискът от загуба на живот в България е един от най-високите в ЕС и е около четири пъти по-висок отколкото в Швеция, Германия, Италия, Великобритания и Франция. Смъртността по пътищата у нас е 2-2.5 по-висока спрямо средната в ЕС. \r\n\r\n Относително високия ръст на пътнотранспортни-произшествия и последиците от тях дава възможност да се говори за „война по пътищата” чиито жертви всяка година стават стотици граждани. На 27.05.2017 година на заседание на МС премиерът Бойко Борисов обяви война на „войната по пътищата”. Реални действия до този момент обаче няма – категорични са от института по пътна безопасност. От там акцентират на факта, че до момента няма промяна в системата на образованите по БДП, няма нов Закон за движение по пътищата, който да предложи нов модел за упрaвление на БДП и административната процедура по налагане на наказания продължава да е все така неефективна. Като положителна тенденция отчитат усилията на МВР по отношение на некоректно регистрираните ПТП и причиненият от тях травматизъм. \r\n\r\n От направена справка в здравното министерство обаче стана ясно, че през 2017 година не са отчетени в регистрите на МВР над 2500 лица пострадали от ПТП, както и, че полицията не регистрира допълнително починалите лица в рамките на 30 дни от настъпване на инцидента – твърдят от организацията. В резултат на пътно-транспортните произшествия националните икономики всяка година търпят загуби в размер над 2% от брутния вътрешен продукт. В България, където травматизмът и броят на ПТП са около 2.5 пъти по-високи спрямо средните в ЕС, това се равнява на 1, 8 мрд. лева. \r\n \n\t\t\t\t\t\t", "date": "2018.06.25", "title": "ЛОШО: Повече жертви по пътищата, институциите не изпълняват… "}
{"url": "http://www.bnews.bg/article/244171-ognena_stihiya_pozhar_zastrashava_domovete_na_horata_v_kaliforniya", "text": "\n Горски пожар бушува отново в американския щат Калифорния. Стихията застрашително се приближава към жилищни домове в района на Стринг Валей, северозападно от Сакраменто. \r\n\r\n Близо 2500 души са евакуирани в северната част на щата. Пламъците, раздухвани от силни ветрове и от високите температури, заплашват да прекъснат единствения път към селището. \r\n\r\n Огънят изпепели над 1200 хектара земя и създава опасност за около 600 къщи. Над 200 огнеборци се опитват да овладеят стихията. \r\n \n\t\t\t\t\t\t", "date": "2018.06.25", "title": "Огнена стихия: Пожар застрашава домовете на хората в Калифорния!"}
{"url": "http://www.bnews.bg/article/244174-iznasilvachat_retsidivist_ot_kazanlak_ostava_v", "text": "\n По искане на Районна прокуратура-Казанлък съдът определи мярка за неотклонение \"задържане под стража\" спрямо 35-годишен мъж, привлечен като обвиняем за това, че на 19 юни 2018 г., в Казанлък в условията на опасен рецидив, е насилил жена на 41 г. \r\n\r\n До момента е установено, че обвиняемият познавал пострадалата и на 19 юни 2018 г. я посетил в дома й. Там упражнил насилие спрямо нея, при което й нанесъл множество юмручни удари в областта на лицето, държал я за ръцете, след което я изнасилил. \r\n\r\n По образуваното производство, под ръководството на Районна прокуратура-Казанлък, до момента са извършени разпити на свидетели, на обвиняемия, извършен оглед на местопроизшествие, изготвени съдебно-медицински експертизи, приложено експертно заключение за психическото състояние на обвиняемия и др. писмени доказателства. \r\n\r\n Обвиняемият е осъждан по 15 присъди за престъпления против собствеността. През април 2017 г. е освободен от Затвора-Стара Загора, където е търпял общо наказание \"лишаване от свобода\" за срок от две години. Настоящото престъпление е извършено при условията на опасен рецидив. За престъплението, в които е обвинен, се предвижда наказание \"лишаване от свобода\" от 3 до 15 години. \r\n\r\n Съдът уважи искането на Районна прокуратура-Казанлък и прие, че се касае за висока степен на обществена опасност на деянието и на извършителя му. Определението на Районен съд - Казанлък подлежи на обжалване пред Окръжен съд-Стара Загора. \r\n \n\t\t\t\t\t\t", "date": "2018.06.25", "title": "Изнасилвачът рецидивист от Казанлък остава в… "}
{"url": "http://www.bnews.bg/article/244175-srednoshten_razgovor_potushi_naprezhenieto_mezhdu_grisha_ganchev_i_stoichkov", "text": "\n Дрязгите в отношенията между акционерите в ЦСКА Гриша Ганчев и Христо Стоичков са изчистени. Това е станало миналата нощ, когато двамата, макар и от разстояние, са се изяснили относно възникналия казус с трансфера на Антон Недялков в Лудогорец, пише \"Труд\". \r\n\r\n Сделката отприщи доста емоции сред \"червената\" общност, като лидерът на агитката Росен Петров-Животното обвини Камата в подмолни игри на гърба на ЦСКА и финансово облагодетелстване от въпросния трансфер в размер на 400 хил. долара. \r\n\r\n Последва реакция от легендарният футболист, който пък призова Гриша Ганчев да обяви колко пари е взел от ЦСКА до момента. Разбира се, в типичен стил босът на \"червените\" отговори, при това по доста ироничен начин. \r\n\r\n В крайна сметка обаче Ганчев и Стоичков са заровили томахавките, така че поне според ежедневника, конфликт вече няма. \r\n \n\t\t\t\t\t\t", "date": "2018.06.25", "title": "Среднощен разговор потуши напрежението между Гриша Ганчев и Стоичков "}
{"url": "http://www.bnews.bg/article/244176-sobstvenitsi_tarsyat_pazar_za_pusteeshtite_si_zemi", "text": "\n Летният сезон раздвижи пазара на земеделска земя в България. Все повече собственици на поземлени активи, които са решили да се разделят с част от имотите си, търсят купувачи, които да им дадат оптимална цена за парцелите. Сред най-активните продавачи тази година са притежатели на земи, които не ги обработват и не са заинтересовани да се занимават със земеделие. Те предпочитат да отдадат земите си под наем или да ги продадат, вместо да ги оставят да пустеят, твърдят експерти по недвижимите имоти. \r\n\r\n Според проучване на компанията за професионално управление на поземлени активи  „Агрион“ всеки пети собственик на земя или 21% от анкетираните, са оставили имота си да пустее и не го развиват по никакъв начин. Част от тях нямат дори представа какво се случва със собствените им парцели и не знаят кой ги обработва.  Обикновено това са хора, които имат други професии и нямат интерес и желание да се занимават с производство на селскостопанска продукция. Според официалните данни на Министерството на земеделието, храните и горите, необработваемите площи в България през 2017 г. са били в размер на 1.94 млн. дка, което е с 17 хил. декара повече в сравнение с предходната година. \r\n\r\n \r\n\r\n Притежатели на земеделски имоти в България са предимно хора от по-възрастното поколение, над 55 години. Те притежават средно по около 20 дка земя, но често тя е разпокъсана и в различни землища. В повечето случаи собствениците живеят в София или другите големи градове, а терените са им в отдалечени райони, над 100 км разстояние от местоживеенето им. \r\n\r\n Според проучването, водещи фактори при избора на купувач са сигурността на сделката и бързото й реализиране. Потенциалите продавачи предпочитат да сключат договор с роднини и познати или със специализирана компания, която е доказала във времето, че е добър стопанин и партньор. По-голямата част от тях посочват именно „Агрион“, като компанията с която предпочитат да сключат сделка, ако решат да продават. Според наблюдатели едно от сериозните предимства на земеделското дружество пред останалите е извършването на безплатна оценка на земята. От компанията казаха, че всеки собственик на земеделска земя, може да заяви безплатна оценка на земята си на сайта на компанията на адрес  или във всеки един от регионалните офиси на земеделското дружество. Това спестява пари и време на собствениците на земя. Таксата, която вземат лицензираните оценители, за да формират цена на даден имот, често надхвърля 100 лв., без значение каква е големината на имота. Което е сериозен разход за собствениците, които най-често са пенсионери и не разполагат с големи доходи. \r\n\r\n „С извършването на безплатни оценки искаме да помогнем на собствениците на земеделски земи да добият реална представа за пазарната оценка на активите им и каква цена да очакват, ако решат да продадат имота си“, казаха от ръководството на дружеството. Експертите прилагат индивидуален подход към всяко едно запитване, за да гарантират прозрачна и адекватна цена. За разлика от други компании, „Агрион“  не използват метода на осреднената оценка за дадено землище, който изкривява ценообразуването, а формират цената на конкретния имот в съответствие със специално създаден алгоритъм, включващ различни показатели. \r\n\r\n Стойността на земеделската земя зависи от няколко основни фактора, сред които са местоположение, наклон на терена, транспортната достъпност, категория, размери на парцела, достъпност до напояване и др. Комасираните земи държат доста по-висока цена, в сравнение със средните цени за даден регион, дори ако се сравняват парцели от едно и също землище, категорични са експертите в бранша. Земеделските земи в България се разделят на 10 категории според продуктивните възможности на почвите, климатичните условия и качествата на земята. \r\n \n\t\t\t\t\t\t", "date": "2018.06.25", "title": "Собственици търсят пазар за пустеещите си земи"}
{"url": "http://www.bnews.bg/article/244177-tv_vodeshtata_eva_kikerezova_e_bremenna_ochakva_treto_dete", "text": "\n Красивата Ева Кикерезова очаква третото си дете, научи ексклузивно BLife. Водещата все още крие щастливата новина от суеверие, но според наши източници, Ева е бременна в петия месец. Чаровната журналистка е майка на две прекрасни деца – Ники и Ели. Старае се да поддържа перфектна форма, защото освен с журналистика, се занимава и с мода като модел. \r\n\r\n В момента Ева води рубрика, в която прави ексклузивни интервюта и разголва душите на популярните личности у нас. Рубриката е част от предаването “Денят започва с Георги Любенов“, което се излъчва по БНТ1 всяка събота и неделя сутрин. \r\n\r\n Двамата дори са спрягани за новите заместници от есенния сезон на Гала и мъжът ѝ Стефан по Нова телевизия. Въпреки че е доста млада, Кикерезова има вече повече от 15 години стаж в журналистиката. Кариерата й започва още като ученичка, когато дебютира като репортер в спортния всекидневник „Меридиан мач“. Всъщност детската мечта на Ева била да стане стюардеса, за да лети всеки ден до разни екзотични кътчета на земното кълбо. \r\n \n\t\t\t\t\t\t", "date": "2018.06.25", "title": "ТВ водещата Ева Кикерезова е бременна! Очаква трето дете! "}
{"url": "http://www.bnews.bg/article/244172-grigor_dimitrov_pak_e_shesti_v_sveta", "text": "\n Григор Димитров отново стана шести в света, след като само седмица бе на петата позиция. Българинът падна с едно място в класирането и бе изпреварен от Марин Чилич.  \r\n\r\n Българинът отпадна от турнира в Куинс след загуба във втория кръг от Новак Джокович и има в актива си 4780 точки. \r\n\r\n Марин Чилич, който триумфира в последната надпревара, пък се изкачи с позиция нагоре и вече е пети с 5060 точки.  \r\n\r\n Размяната между Димитров и хърватина не е единствената сред лидерите в света. На върха на ранглистата отново е Рафаел Надал, въпреки че не игра през последната седмица. Той изпревари с 50 точки Роджър Федерер, който не успя да защити титлата си в Хале. \r\n\r\n Иначе на трета позиция остава Александър Зверев, а четвърти е Хуан Мартин дел Потро. \r\n \n\t\t\t\t\t\t", "date": "2018.06.25", "title": "Григор Димитров пак е шести в света "}
{"url": "http://www.bnews.bg/article/244178-dvama_ottsepnitsi_v_bsp_ninova_gotvi_udar_za_sotsialistite_predateli", "text": "\n Спас Панчев и Димитър Георгиев са поискали да напуснат ПГ на „БСП за България“ и да станат независими, ръководството на БСП настоява те да депозират своите оставки като депутати, съобщава „Фокус“. \r\n\r\n Това се е случило по време на съвместно заседание на Изпълнителното бюро на БСП, коалиционния съвет на „БСП за България“ и ръководството на парламентарната група. На съвместното заседание е обсъдено какво ще се случи с народните представители от Земеделски съюз „Александър Стамболийски“ Спас Панчев и Димитър Георгиев след като партията им реши да напусне коалиция „БСП за България“. \r\n\r\n Окончателното решение трябва да се вземе от заседанието на цялата парламентарна група, което ще се проведе тази вечер. На парламентарните избори през 2017 г. Спас Панчев бе избран за народен представител от 27-ми Многомандатен избирателен район – Стара Загора. Той бе трети в листата на „БСП за България“ тогава. \r\n\r\n Димитър Георгиев бе десети в листата на 17-ти Многомандатен избирателен район – Пловдив–област. Номерът му съвпадаше с този на „БСП за България“ в бюлетината и впоследствие се оказа, че той е получил достатъчно преференции, за да влезе като депутат в 44-ото Народно събрание. На 23 юни 2018 г. на своя 44-ти редовен конгрес Земеделски съюз „Александър Стамболийски“ реши да напусне Коалиция „БСП за България”. \r\n\r\n В свое телевизионно участие на следващия ден лидерът на БСП Корнелия Нинова коментира случилото се и заяви, че в политиката са важни принципите и чистотата. \r\n\r\n Нинова предположи, че Спас Панчев иска да се явява сам на местни избори срещу БСП и обърна внимание, че той е бил в коалицията по време на вота през 2017 г., защото партията му не може да мине границата от 4%. Нинова обясни, че всички партии в коалицията „БСП за България“ имат договор, че ще се явяват заедно на всички избори. \r\n \n\t\t\t\t\t\t", "date": "2018.06.25", "title": "Двама отцепници в БСП! Нинова готви удар за социалистите-предатели… "}
{"url": "http://www.bnews.bg/article/244169-mesi_umishleno_igrae_slabo_tselta_e_da_izyade", "text": "\n Петкратният носител на \"Златната топка\" Лионел Меси се представя под очакванията на световното първенство с екипа на Аржентина. \r\n\r\n Финалистът от Мондиал 2014 е пред сензационно отпадане още в групите, след като записа равенство с Исландия и загуба от Хърватия. Предстои решителен сблъсък с Нигерия, в който аржентинците може да си осигурят билет за осминафиналите. Играта на Меси обаче предизвика голям брой критики в родината му. \r\n\r\n Треньорът Рикардо Карузо Ломбарди смята, че времето му в националния е изтекло и трябва да бъде изгонен. Нещо повече - той подозира Меси в умишлено слаба игра, за да бъде сменен националния селекционер Хорхе Сампаоли. \r\n\r\n \"Меси \"изяде\" вече седем треньори. Имам усещането, че Сампаоли е осмият. Според мен играе умишлено слабо, за да предизвика настроения срещу селекционера. На терена изглежда сякаш нищо не го вълнува и играе напук на треньора. Той иска да бъде заобиколен от играчи, които той харесва, а не най-добрите\", казва Ломбарди. \r\n\r\n Шегаджии вече наричат отбора на Аржентина \"Меси и приятели\" в потвърждение на думите му. \r\n\r\n Ломбарди познава добре Меси, тъй като и той е работил в родния му клуб Ню Уелс Олд Бойс в Аржентина. \r\n\r\n Бесен от поведението на Меси е и световният шампион от Мексико 1986 Ектор Енрике. \r\n\r\n \"Кой по дяволите е Меси, че да не тича по терена? Да не би да играе на нивото на Марадона, че толкова да се пази? Диего беше нашето вдъхновение и лидер през 1986 година. Той тичаше повече от всички, ритаха го, ставаше и продължаваше, не ни позволяваше да униваме. Беше ни пример. Ако сега играех с Меси щях да отида да му кажа \"Събуди се, разглезено дете\", казва Енрике. \r\n \n\t\t\t\t\t\t", "date": "2018.06.25", "title": "Меси умишлено играе слабо! Целта е да „изяде“… "}
{"url": "http://www.bnews.bg/article/244179-umee_da_vliza_v_rolyata_na_spasitel_borisov_razporedi_izteglyane_na_zakonoproekta_za_avtomobilnata_kamara", "text": "\n Премиерът Бойко Борисов разпореди законопроектът за създаването на Българска автомобилна камара да бъде изтеглен. Това стана ясно след негова среща днес с протестиращите превозвачи, които се обявиха срещу законопроекта. \r\n\r\n „Договорил съм се с колегите някои от нещата, които считам за нередни, да се поправят“, посочи Борисов. \r\n\r\n Премиерът прие недоволните, след като днес нов протест в транспортния бранш изкара автобуси и камиони, недоволни от планираното създаване на камарата. \r\n \n\t\t\t\t\t\t", "date": "2018.06.25", "title": "Умее да влиза в ролята на СПАСИТЕЛ: Борисов разпореди изтегляне на законопроекта за автомобилната камара!"}
{"url": "http://www.bnews.bg/article/244173-borisov_v_rolyata_na_spasitelya_prevozvachite_na_kraka_pri_premiera_shte_im_reshi_li_problemite", "text": "\n Премиерът Бойко Борисов е на среща с протестиращите превозвачи в момента, съобщи Магдалена Милтенова от Браншовия съюз за стопанска инициатива в транспорта. Тя добави, че протестното шествие, в което в предвидено да участват 250 автобуса, няма да потегли, докато не стане ясен резултата от срещата. \r\n\r\n Надяваме се на конструктивен и полезен диалог, посочи Милтенова и изтъкна, че категоричното им искане е Законопроектът за Българска автомобилна камара да бъде оттеглен. \r\n\r\n Очаквайте подробности! \r\n \n\t\t\t\t\t\t", "date": "2018.06.25", "title": "Борисов в ролята на Спасителя: Превозвачите на крака при премиера! Ще им реши ли проблемите?  "}
{"url": "http://www.bnews.bg/article/244167-koy_i_zashto_strelya_po_mustafa_chaushev_v_turtsiya", "text": "\n Млад мъж е стрелял по колата на певеца Мустафа Чаушев! Инцидентът е станал в Турция. Това разказа потърпевшият пред Нова тв. Певецът се спречкал с млад мъж, който искал да предреди опашката на границата за влизане в Турция. \r\n\r\n \"Чаках с колата, за да ми обработят документите, но изведнъж една кола се мушна зад мен. Нямаше как да мине пред мен, защото бях на гишето. Това става на влизане на границата с Турция. Слязох от колата и го попитах защо не си чака реда. Той нямаше и как да мине пред мен. Беше намръщен и намусен. Минах пред него и тръгнах за Истанбул. На 2-3 километра преди да се качим на магистралата в Турция чухме гръм. Голям шум и нямах време да се уплаша. Жената каза, че стъклото ни е счупено. Спрях и слязох да видя какво става. Така разбрах, че са стреляли по нас. Куршумът се вижда\", разказа Чаушев. \r\n\r\n Той се е свързал с консулството ни в Анкара, но му казали, че щом няма убийство, няма да обърнат внимание. \r\n\r\n \"Не смятам да водя дело, защото адвокати в Турция ми казаха, че нещата ще се проточат много\", завърши Мустафа Чаушев. \r\n\r\n   \r\n \n\t\t\t\t\t\t", "date": "2018.06.25", "title": "Кой и защо стреля по Мустафа Чаушев в Турция? "}
{"url": "http://www.bnews.bg/article/244166-vazhno_promeni_v_imunizatsionniya_kalendar_i_retsepturnitsite_za_detski_gradini_i_uchilishta", "text": "\n „Ще има промяна в рецептурниците за детски градини и училища”, каза главният държавен здравен инспектор д-р Ангел Кунчев по bTV. \r\n\r\n По думите му употребата на бял хляб ще бъде драстично ограничена. „Според мен въобще не би трябвало да има”, коментира Кунчев. \r\n\r\n Той допълни, че ролята на рецептурниците е когато учебните заведения искат да стъпят на някакви научни норми, да имат голям избор от рецепти и продукти, които да могат да предложат на децата. \r\n\r\n Той коментира, че предстоят и сериозни промени в рекламата на нездравословните храни. \r\n\r\n „Няма да се позволяват никакви реклами, дори и скрити, на храни, които не са здравословни, особено ако са насочени към деца. Тази забрана няма да покрива само радио, телевизия и преса, но и интернет пространството и социалните мрежи”, поясни Кунчев. \r\n\r\n По думите му тази промяна ще бъде въведена плавно с участието на индустрията. \r\n\r\n Кунчев коментира, че в следващите години развитието на имунизационния календар ще върви към ограничаване на броя на реимунизациите за дадени заболявания, като туберкулоза например. \r\n\r\n Ще се въвеждат и нови ваксини, като се обсъжда и въвеждането на ваксина срещу варицела, която ще бъде по желание. \r\n\r\n „Идеята е да дадем на българските деца това, което се използва в най-развитите страни. Щом там е утвърдено, трябва и ние да го направим”, каза Кунчев. \r\n \n\t\t\t\t\t\t", "date": "2018.06.25", "title": "ВАЖНО! Промени в имунизационния календар и рецептурниците за детски градини и училища!"}
{"url": "http://www.bnews.bg/article/244170-nova_moda_boy_mezhdu_detsa_v_salona_po_fizichesko_video", "text": "\n В социалните мрежи отново се разпространява видеоклип, на който се вижда насилие в училище. Боят е между две момичета и е станал в салона по физическо. \r\n\r\n На видеото ясно се вижда как едното момиче хваща другото за косата и започва да го удря и скубе. Момичето с черната рокля се опитва да се измъкне, но дълго време не успява. \r\n\r\n Майката на потърпевшата Ренета Загорова обясни в студиото на „Тази сутрин”, че видеоклипът се е разпространил в цяла Павел Баня изключително бързо. „Аз го получих от брат си, за броени часове се е разпространил”, коментира тя. \r\n\r\n По думите ѝ това е вторият подобен видеоклип в рамките на 10 дни. Според нея на първото видео жертва на насилието е насилничката на дъщеря ѝ. \r\n\r\n „Явно навлиза някаква нова мода между децата. Планират се такива събирания и побоища върху момичета”, коментира Загорова. \r\n\r\n По думите ѝ между двете момичета е имало неразбирателство, но никога не се е стигало до физическа саморазправа. Загорова е разговаряла и с родителите на другото момиче, като и двете семейства съветвали децата си да не влизат в контакт едно с друго. \r\n\r\n \r\n\r\n Според историята на Загорова насилието е станало във физкултурния салон, в който по това време не е имало учител. „Това, което ми каза дъщеря ми – тя била в салона и ритала топка, когато другото момиче влиза и се насочва директно към нея”, каза Загорова. По думите ѝ трябвало да има учител в салона на училището, но в този ден децата имали колоездене и той бил навън. \r\n\r\n Учителят по физическо Георги Георгиев заяви, че не „обърнал внимание на случката”, защото момичетата нямали видими белези от боя по себе си. \r\n\r\n Директорката на училището Ганка Гогова пък не била на работа в конкретния ден и приела семейството на потърпевшото момиче в дома си, където разговаряли. Тя преценила, че със ситуацията могат да се справят от ръководството на училището и не подала сигнал за насилието. \r\n\r\n Според класния ръководител на двете момичета Иван Калчев видеоклипът може да е провокация, защото камерата започва да снима преди самия побой. \r\n\r\n В студиото на „Тази сутрин” Ренета Загорова заяви, че до момента не е потърсена от ръководството на училището и не знае какво са предприели след първоначалния сигнал. \r\n \n\t\t\t\t\t\t", "date": "2018.06.25", "title": "Нова мода: Бой между деца в салона по физическо! (ВИДЕО) "}
{"url": "http://www.bnews.bg/article/244162-dazhdove_i_hladno_vreme_v_poslednite_dni_na_yuni", "text": "\n Дъждовното и хладно за сезона време ще продължи и тази седмица. \r\n\r\n Днес над западната половина от страната ще има временни увеличения на облачността и на места, главно в планинските райони ще превали и прегърми. Над Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24° и 29°, в София около 24°. \r\n\r\n Атмосферното налягане ще бъде малко по-високо от средното за юни и ще остане без съществена промяна. \r\n\r\n Утре и вдругиден, под влияние на средиземноморски циклон, ще се създаде обстановка свалежи и гръмотевични бури. Има повишена вероятност валежите да са интензивни и значителни по количество. \r\n\r\n В планините ще се развива купесто-дъдовна облачност и на места ще има краткотрайни валежи от дъжд и гръмотевици. Ще духа до умерен югоизточен вятър. Максималната температура на височина 1200 метра ще е около 16°, на 2000 метра – около 8°. \r\n\r\n По Черноморието ще бъде предимно слънчево с временни увеличения на облачността. Ще духа до умерен североизточен вятър. Максимални температури по крайбрежието: 22-24°. Температурата на морската вода е 24-25°. Вълнението на морето ще бъде 2-3 бала. \r\n \n\t\t\t\t\t\t", "date": "2018.06.25", "title": "Дъждове и хладно време в последните дни на юни\r\n"}
{"url": "http://www.bnews.bg/article/244163-avtobusi_shte_goryat_kato_fakli_transportniyat_bransh_blokira_sofiya", "text": "\n Автобусните превозвачи блокират София. Срещу пакета „Макрон“ се обявиха от бранша, а заканите са – цяла България да бъде блокирана, границите да бъдат затворени, автобуси да горят като факли на гърба на Народното събрание и още… \r\n\r\n Днес в центъра на София ще е страшно, тъй като се очаква 250 автобуси и 50 камиони да се включат в протестното шествие от храм-паметника Свети Александър Невски до Централна автогара. \r\n\r\n \"Този законопроект не защитава по никакъв начин бранша, единственото, което цели, е лобизъм, корупционни практики и корпоративни интереси. Той е вреден и трябва да бъде изтеглен\", категорична беше Магдалена Милтенова от Националното сдружение на автобусните превозвачи. \r\n\r\n Организаторите са категорични, че ако не ги чуят, ще има нови протести. „Обмисляме затваряне на граничните контролно-пропускателни пунктове с тежкотоварни автомобили”, каза Димитър Димитров, изпълнителен директор на Камарата на автомобилните превозвачи. \r\n\r\n „Хората са готови дори да палят автобуси, да обявят гражданско неподчинение, да спрем да возим пътници и да преустановим дейността си, ако този законопроект не бъде изтеглен. Готови сме на крайни мерки”, обобщи Милтенова. \r\n\r\n Днес се променя организацията на движение по трасето на двете шествия. \r\n\r\n Автобусите тръгват от 11 ч. от площад Св. Александър Невски\" по булевардите \"Цар Освободител\" и \"Мария Луиза\" до Централна автогара София.  \r\n\r\n Камионите потеглят от 11:30 ч. от булевард \"Цариградско шосе\" и отново ще преминат през центъра на София, за да стигнат автогарата.  \r\n\r\n В тази връзка до приключване на протеста се забранява паркирането в голям периметър от площад \"Св. Александър Невски\". \r\n\r\n От 9 ч. паркирали товарни автомобили ще има в крайна дясна лента на магистрала \"Тракия\" и бул. \"Цариградско шосе\" в посока център. \r\n\r\n Очаквайте подробности! \r\n \n\t\t\t\t\t\t", "date": "2018.06.25", "title": "Автобуси ще горят като факли! Транспортният бранш БЛОКИРА София! "}
{"url": "http://www.bnews.bg/article/244160-turtsiya_si_izbra_otnovo_erdogan_partiyata_mu_obache_gubi", "text": "\n Турският президент Реджеп Ердоган спечели вота за президент още на първи тур, като получи 53% от подкрепата на избирателите. Висшата избирателна комисия на Турция потвърди победата му. \r\n\r\n Стотици хиляди симпатизанти на управляващата Партия на справедливостта и развитието се събраха снощи на митинг в Истанбул и отпразнуваха избирането му. \r\n\r\n Пет политически партии прескачат 10-процентовия праг и влизат в парламента. Най-много гласове след партията на президента печели основната опозиционна Народно-републиканска партия. \r\n\r\n Партията на Ердоган обаче губи мнозинството си и остава с 293 депутати в Меджлиса. \r\n\r\n В речта си пред симпатизантите Ердоган обяви, че Турция е преминала още една проверка за демокрация, давайки пример за целия свят. \r\n\r\n Опозицията не приема резултата от изборите. Днес се очакват изявления на основната опозиционна партия – Републиканската, предаде bTV. \r\n\r\n „Формално, чисто технически не констатирах огромни нарушения, но този страх и напрежението, което витае у хората, със сигурност ще окаже влияние върху вота”, заяви пред bTV Борис Ячев, наблюдател да Парламентарната асамблея на ОССЕ в Истанбул. По думите му е имало изключително засилено полицейско присъствие, свързано с проверка на документи и на възможността на хората да гласуват. \r\n\r\n „По време на самия вот в 22-те секции, които посетих, представителите на наблюдателите, на опозиционните партии и на неправителствени организации нямаха куража да споделят пред самите членове на секционните комисии за нарушенията, на които са били свидетели, а изчакваха отвън в коридора, за да кажат”, заяви Ячев. Той допълни, че се касае за нарушения, свързани с натиск от страна на представители на секционните комисии да се гласува в определена посока, със задължението да се снима вотът, за да се покаже явно впоследствие и  броенето. „Направи ми впечатление, че основно млади жени бяха представители на опозицията и на неправителствени организации и те имаха куража да дойдат при мен, за да споделят наблюденията си”, посочи Ячев. \r\n\r\n Министър-председателят Бойко Борисов е поздравил в телефонен разговор президента Ердоган за изборната победа. \r\n \n\t\t\t\t\t\t", "date": "2018.06.25", "title": "Турция си избра отново Ердоган! Партията му обаче губи… "}
{"url": "http://www.bnews.bg/article/244165-skandal_direktorat_na_zatvorite_poel_otgovornost_i_stanal_zam_direktor_tsacheva_ti_seriozno_li", "text": "\n След случая с бягството на Владимир Пелов и Радослав Колев от Централния софийски затвор директорът на Главна дирекция „Изпълнение на наказанията” старши комисар Свилен Цветанов поел отговорност за случая и станал… заместник-директор в същата агенция. \r\n\r\n Това стана ясно от гостуването на правосъдния министър Цецка Цачева в предаването „Тази сутрин” по bTV. \r\n\r\n По думите на Цачева 14 души са понесли различна степен на отговорност по случая със скандалното бягство от Софийския затвор. Тя добави, че проверката по случая е констатирала груби нарушения, включително фаворизиране на някои затворници, както и незаключени килии. \r\n\r\n Според правосъдния министър не би трябвало конкретната отговорност да бъде понесена от шефа на ГДИН. Тя уточни, че Свилен Цветанов от години е в системата, „много преди нея”. \r\n\r\n „Свилен Цветанов е един от двамата заместник-директори на ГДИН. Отговаря за охраната на затворите, това е неговият ресор. Ако се докаже липса на негова адекватна реакция или пропуски в работата му… Няма недосегаемо лице”, коментира Цачева. \r\n\r\n По повод случая с последния избягал затворник, Цачева коментира, че ще инициира законодателна промяна за полагането на труд от лишени от свобода. \r\n\r\n „Това за мен са големите въпроси – кога едно лице може да полага труд на открит обект? Преценката на кого е?”, коментира Цачева. \r\n\r\n По думите ѝ оценката на социалния работник, който е трябвало да прецени състоянието на затворника, несъответства с личността на лишения от свобода. \r\n\r\n По повод охраната на затворниците докато са на работа, Цачева коментира, че в закона има един единствен текст, който казва, че там отговорността е на юридически лица. \r\n\r\n „Трябва да има преосмисляне на взаимодействието между министерство на правосъдието и юридическите и физически лица”, категорична е Цачева. \r\n\r\n „Очаквам днес, най-късно утре, да получа пълна информация по проверката относно начина, по който този затворник е пуснат да работи навън, фирмата, където е работел и как се е осъществявал там контролът”, заяви Цачева \r\n\r\n Министърът на правосъдието уточни, че има случаи на отклонили се след работа затворници, но в последните години те значително намаляват. За миналата година били само пет. По думите на Цачева проблеми в тази сфера има, но политиките, които се изпълняват, и финансирането, което се отпуска, показват, че се работи в правилната посока за подобряване на системата. \r\n\r\n Тя изрази благодарности към жената, която е станала заложник на избягалия от Ловешкия затвор, както и похвали поведението на полицая, подал сигнал до органите на реда къде се намира той. \r\n \n\t\t\t\t\t\t", "date": "2018.06.25", "title": "СКАНДАЛ! Директорът на затворите поел отговорност… и станал зам.-директор! Цачева, ти сериозно ли?!"}
{"url": "http://www.bnews.bg/article/244164-razmiritsi_v_gartsiya_zaradi_imeto_na_makedoniya", "text": "\n Над 5000 души протестираха в гръцкия град Солун срещу споразумение с Македония, целящо да уреди спора за името на Македония, предаде Асошиейтед прес. \r\n  \r\nДемонстрантите се включиха в шествие до македонското консулство в Солун, а после към офисите на двете политически сили, които са партньори в управляващата коалиция в Гърция - СИРИЗА и \"Независими гърци\". \r\n Протестиращите хвърляха бутилки и столове пред партийните представителства. Полицията отвърна със сълзотворен газ и зашеметяващи гранати, за да отблъсне тълпата. Не беше съобщено за пострадали хора, а полицията каза, че няма арестувани. \r\nБТА \r\n  \r\n \n\t\t\t\t\t\t", "date": "2018.06.25", "title": "Размирици в Гърция заради името на Македония "}
{"url": "http://www.bnews.bg/article/244168-silen_trus_5_5_po_rihter_udari_gartsiya_vizhte_lokatsiyata", "text": "\n Силно земетресение удари гръцкия остров Пелопонес. \r\n\r\n Трусът е бил с магнитуд от 5,5 по скалата на Рихтер и е регистрирано недалеч от крайбрежието на острова. \r\n\r\n Епицентърът се е намирал на 27 км западно от град Метони и на 69 км от град Каламата на дълбочина от 30 км. \r\n\r\n Към момента няма данни за разрушения и пострадали. \r\n \n\t\t\t\t\t\t", "date": "2018.06.25", "title": "СИЛЕН трус: 5,5 по Рихтер удари Гърция, вижте локацията… "}
{"url": "http://www.bnews.bg/article/244161-borisov_da_mi_se_maha_ot_glavata_biser_s_problema_mu_maykite_na_detsa_s_uvrezhdaniya_shte_chakat", "text": "\n Решение на проблемите на децата с увреждания, чиито майки протестират, ще има догодина. Това заяви премиерът Бойко Борисов в Брюксел пред NOVA. \r\n\r\n „Чакам да ми дадат, за които протестират майките с деца, решение, за да стане ясна сметката. И тогава ще кажа: оттук ще вземем толкова, няма да дадем оттук. Догодина ще го направим за тези хора. Нека да стане готова сметката. Те още се карат кой на кого и как”, каза премиерът. \r\n\r\n Той посочи, че с казуса за заети както министърът на труда и социалната политика Бисер Петков, така и вицепремиерът. \r\n\r\n „Обещал ми е и министърът и Валери Симеонов работи по темата, в най-кратък срок да го има. Защо трябва непрекъснато, всеки ден да издевателстват над мен. Ще го направя, обещал съм, чакам да видя сметката”, посочи Борисов. \r\n\r\n Премиерът подчерта, че не е обиждал протестиращите с думите: „да ми се махат от главата”. Имал е в предвид проблема и ресорния министър, чиято оставка първо беше приета и след това върната. \r\n\r\n „Издевателстват политиците, не майките. Не съм казвал, да ми се махат от главата. Казах: връщам го Бисер - министъра, щом си го харесват, да реши този проблем, да ми се маха от главата Бисер с проблема му. Не да обидя майките. Не е честно”, заяви премиерът Борисов. \r\n \n\t\t\t\t\t\t", "date": "2018.06.25", "title": "Борисов: Да ми се маха от главата Бисер с проблема му! Майките на деца с увреждания ще чакат… "}
