{"url": "http://www.bnews.bg/article/250264-velikobritaniya_iska_ot_es_po_dalag_prehoden_period_sled_brekzit", "text": "\n \r\n\r\n Очаква се предложението за удължаване на срока да убеди Арлин Фостър, лидер на Демократичната юнионистка партия, че резервният план (backstop - Великобритания остава в митническия съюз, докато само Северна Ирландия ще остане в единния пазар - бел. ред.) за избягване на \"твърда\" граница между Северна Ирландия и Ирландия никога няма да влезе в сила. \r\n\r\n Ако тази клауза бъде задействана, Обединеното кралство ще изпадне във \"васална зависимост\", а Камарата на общините ще бъде принудена да приеме регулациите на Брюксел, без да има думата. \r\n\r\n Вероятно Великобритания ще трябва да плати допълнителни средства на ЕС за раздялата освен 39 милиарда британски лири. Лондон обаче няма да има глас при приемането на европейските решения. \r\n\r\n Планът за включване на клауза за удължаване на преходния период към споразумението за напускане е обсъден от Европейската комисия и британските преговарящи в Брюксел, обявиха високопоставени източници от ЕС пред британското издание. Все още не е постигнато споразумение какъв да е срокът на удължаване на преходния период. \r\n\r\n Настоящият план предвижда преходният период да продължи до декември 2020 г., ако до тази дата не бъде постигнато технологично решение или търговско споразумение. \r\n\r\n Фостър предупреди, че няма да приеме споразумение за Брекзит, при което отношението към Северна Ирландия е различно от останала Великобритания. \r\n \n\t\t\t\t\t\t", "date": "2018.10.12", "title": "Великобритания иска от ЕС по-дълъг преходен период след Брекзит?"}
{"url": "http://www.bnews.bg/article/250261-samneniya_za_cherno_toto_na_pszh_tsarvena_zvezda", "text": "\n Срещата от втория кръг на груповата фаза в Шампионската лига между \"Пари Сен Жермен\" и \"Цървена звезда\", завършила при резултат 6:1 на 3 октомври, е разследвана за черно тото, пише авторитетното френско издание \"Екип\" в ексклузивна своя новина. \r\n\r\n Според информацията, няколко дни преди мача шеф на сръбския клуб е имал намерението заедно с други хора да заложи около 5 милиона евро за загуба на своя отбор с 5 гола разлика. \r\n\r\n Резултатът от 6:1 в полза на ПСЖ води до желаната от неназования сръбски ръководител разлика от 5 гола.  \r\n\r\n Френските власти са започнали свое разследване по случая. \r\n \n\t\t\t\t\t\t", "date": "2018.10.12", "title": "Съмнения за черно тото на ПСЖ - \"Цървена звезда\""}
{"url": "http://www.bnews.bg/article/250262-sadat_v_shtade_reshi_ekstradirat_do_dni_severin_krasimirov", "text": "\nСеверин Красимиров ще бъде екстрадиран в България. Това реши германският съд днес. До пристигането си у нас, oбвиненият за убийството на Виктория Маринова ще остане в ареста.\r\n\r\nРешението на съда е окончателно и не подлежи на обжалване. Германската прокуратура потвърди пред bTV, че мотивите за убийството не са политически. Красимиров е оказал пълно съдействие на германските власти и се е съгласил на ускорена процедура. Пред съда Северин Красимиров не е поискал адвокат, а само преводач.\r\n\r\nКрасимиров е oбяснил пред германските власти, че не е искал да убива Виктория Маринова. Отрича да я е изнасилил и ограбил. Признава обаче за нанесен удар по жертвата. \r\n\r\n„Призна, че се спречкал с непозната за него жена, че я е повалил на земята и накрая, че я е захвърли в храстите. Призна, че е убил жената, но каза, че не го е искал. Също така оспорва твърденията, че е изнасилил жената”, заяви Бернд Колкмайер, говорител на прокуратурата в Целе.\r\n\r\nСеверин Красимиров е с две задочни обвинения – за изнасилване и за убийство, извършено по особено жесток начин. Ако бъде признат за виновен, той може да получи присъда – доживотен затвор.\r\n\r\nНай-рано следващата седмица може да се осъществи фактическото предаване и конвоиране на обвинения от българските власти. \n\t\t\t\t\t\t", "date": "2018.10.12", "title": "Съдът в Щаде реши: Екстрадират до дни Северин Красимиров "}
{"url": "http://www.bnews.bg/article/250263-turtsiya_zayavi_che_ima_zapis_s_ubiystvoto_na_sauditskiya_zhurnalist", "text": "\n Турското разузнаване има запис, който доказва, че изчезналият саудитски журналист Джамал Кашоги е бил измъчван и убит в саудитското консулство в Истанбул. \r\n\r\n Според висш турски представител записът показвал, че Кашоги е бил нападнат и е последвала борба. Чували се викове на мъже, които разпитват и бият журналиста. Имало и доказателства, че е убит и разчленен. Засега обаче турските власти отказват да покажат кадрите. \r\n\r\n Журналистът - отявлен критик на правителството в Рияд изчезна на 2-ри октомври, като за последно бил видян да влиза в сградата на консулството. Саудитска Арабия отрича обвиненията и твърди, че той си е тръгнал невредим.  \r\n \n\t\t\t\t\t\t", "date": "2018.10.12", "title": "Турция заяви, че има запис с убийството на саудитския журналист"}
{"url": "http://www.bnews.bg/article/250259-ne_davam_uho_na_sluhovete_za_izneverite_na_mazha_mi", "text": "\n Първата дама на САЩ Мелания Тръмп каза, че обича съпруга си и \"има много по-важни неща, за които да мисли\", от твърденията, че той й изневерява, предадоха БТА и Асошиейтед прес. \r\n\r\n Съпругата на президента Тръмп посочва, че \"е майка и първа дама\", а медиите \"спекулират\" по отношение на брака й и \"разпространяват клюки\". Г-жа Тръмп изтъква, че твърденията за изневерите на мъжа й не са повод за \"загриженост и не предизвикват най-голям интерес\". \r\n\r\n Порнозвездата Сторми Даниълс твърди, че преди години е имала интимна връзка с Доналд Тръмп. Президентът отрече да се се срещал с нея, но призна, че е възстановил на адвоката си сума, която той платил на Даниълс, за да си мълчи. \r\n\r\n Мелания Тръмп обикновено запазва мълчание по въпроса. Запитана дали обича мъжа си, тя отговаря \"Да, добре сме. Да\". \r\n\r\n Първата дама даде интервю за обиколката си в Африка на телевизионния канал Ей Би Си, който излъчи откъси от него в популярното си предаване \"Добро утро, Америка\".  \r\n \n\t\t\t\t\t\t", "date": "2018.10.12", "title": "Не давам ухо на слуховете за изневерите на мъжа ми"}
{"url": "http://www.bnews.bg/article/250258-turski_sad_premahna_domashniya_arest_za_pastora_andryu_bransan", "text": "\n Турски прокурор поиска съдът да премахне домашния арест и забраната за пътуване в чужбина за американския пастор Андрю Брънсън. \r\n\r\n Подобно развитие на нещата засилва вероятността пасторът да бъде освободен, след като прекара и в ареста, и под домашен арест повече от две години, пише АФП, цитирана от БТА. \r\n\r\n Прокурорът поискал Брънсън да бъде осъден на до 10 г. затвор по обвинения за членуване в терористична група. \r\n\r\n След като съдиите приеха искането му, пасторът ще може незабавно да се завърне в Съединените щати. Така ще се сложи край на търканията между Вашингтон и Анкара, тъй като арестът предизвика много напрежение между двамата съюзници в НАТО. \r\n\r\n САЩ наложиха санкции срещу Турция, в резултат на което турската лира се срина, показвайки уязвимостта на турската икономика. \r\n \n\t\t\t\t\t\t", "date": "2018.10.12", "title": "Турски съд премахна домашния арест за пастора Андрю Брънсън"}
{"url": "http://www.bnews.bg/article/250260-mnogohilyadna_demonstratsiya_za_edinstvo_na_ispaniya", "text": "\n Десетки хиляди участваха днес в демонстрация в центъра на Барселона по случай националния празник на Испания, за да покажат, че са против сепаратистките каталунски лидери, които преди година доведоха автономната област до ръба на отцепването, предаде Франс прес.  \r\n\r\n С развени испански национални знамена и възгласи \"Да живее Испания!\" около 65 000 демонстранти според общинската полиция (300 000 според организаторите) преминаха по централен булевард до площад \"Каталуния\". \r\n\r\n \"Дойдохме, не само за да покажем нашето чувство за принадлежност към Испания, а и за да настояваме за единство, единство на Испания и на каталунското общество, което е все по-разделено\", каза 21-годишният студент Кристиан Родригес. \r\nЖителите на този регион, общо 7,5 млн., са разделени поравно на привърженици и противници на независимостта. \r\n\r\n Запазили мълчание през последните години, в сравнение с радетелите за независимост, привържениците на оставането на региона в Испания се мобилизираха, след като бившето каталунското правителство начело с Карлес Пучдемон организира на 1 октомври 2017 г. референдум за самоопределение, обявен от Мадрид за незаконен. \r\n\r\n Делото срещу обвинените в бунт сепаратистки лидери трябва да започне през януари догодина. Ако бъдат осъдени, каталунските политици може да получат по 25 години затвор. \r\n\"Настоявам съдиите, които скоро трябва да вземат решения, да не се поддават на сплашване\", заяви от трибуната Хавиер Мехино, вицепрезидент на групата \"Испания и каталунци\", която организира демонстрацията, а множеството отговори в един глас: \"Пучдемон в затвора!\" \r\n \n\t\t\t\t\t\t", "date": "2018.10.12", "title": "Многохилядна демонстрация за единство на Испания"}
{"url": "http://www.bnews.bg/article/250255-1_353_kg_hrani_5530_yaytsa_i_6_l_surovo_mlyako_sa_opredeleni_za_unishtozhavane", "text": "\n Изтеглени от търговската мрежа и насочени за унищожаване са 1 353 кг храни, 5530 бр. яйца и 6 л сурово мляко. Това е резултат от 10 284 проверки през септември в цялата страна, направени от инспекторите от Българската агенция за безопасност на храните. \r\n\r\n По време на проверките са издадени 1 081 бр. предписания. Съставени актове за установяване на административни нарушения са 78 бр. Два са обектите с временно преустановена дейност, съобщиха от БАБХ. \r\n\r\n Проверени са производствени цехове, обекти и складове за търговия на едро и дребно с храни, и на заведенията за обществено хранене на територията на страната. \r\n\r\n Най-честите несъответствия, установени при проверките са пропуски във водените записи, свързани със Системите за управление безопасността на храните, липса на проследимост на предлаганите храни, лични здравни книжки с изтекъл срок на валидност. \r\n\r\n Инспекторите са установили и несъответствия по сградния фонд и оборудването или лошо хигиенно състояние в обектите. \r\n\r\n Предлагани са храни с изтекъл срок на годност, неправилно съхранявани, некоректно етикетирани, съгласно действащото законодателство. Някои са били без здравна и идентификационна маркировка. \r\n\r\n Инспекторите са действали и по 9 сигнали от институции и ведомства, както и по 29 сигнали от фирми и граждани. \r\n \n\t\t\t\t\t\t", "date": "2018.10.12", "title": "1 353 кг храни, 5530 яйца и 6 л сурово мляко са определени за унищожаване"}
{"url": "http://www.bnews.bg/article/250257-sramota_mariya_se_razgoli_do_bezobrazie_bez_svyan_pokaza_nay_miloto_si_snimki", "text": "\n Певицата Мария отново успя да скандализира всички. Изпълнителката пусна доста провокативна своя снимка. Фотосът й бе качен в личния й Инстаграм профил. На снимката изпълнителката е облякла бял суитчър, нарамила е черна чантичка, а отдолу е по… дантелено боди. Странният й аутфит обаче прикова вниманието на всички заради това, което лъсна, а именно най-милото й. \r\n \n\t\t\t\t\t\t", "date": "2018.10.12", "title": "Срамота! Мария се разголи до безобразие – без свян показа най-милото си(СНИМКИ)"}
{"url": "http://www.bnews.bg/article/250249-barekov_i_siderov_postavyat_nachaloto_na_golyamo_patriotichno_konservativno_obedinenie_pp_ataka_kandidat_chlen_na_aliansa_na_konservatorite", "text": "\n \r\n\r\n Това стана ясно по време на конференция на тема \"Обединеният консерватизъм - ключовата посока в развитието на България\", организирана от групата на Европейските консерватори и реформисти в Европейския парламент. Съдомакини на събитието бяха евродепутатът и председател на ПП „Презареди България Николай Бареков и лидерът на ПП „Атака” Волен Сидеров. Участие във форума взеха високопоставени европейски консерватори. Сред тях беше Ян Захрадил, президент на Алианса на европейските консерватори и реформисти /АКРЕ/ и член на ръководството на ЕКР в ЕП. \r\n\r\n Консерваторите имаме огромен шанс да се преборим за втора политическа сила в България, включително да изместим от втората позиция социалистите или ДПС, когато става въпрос за европейски избори и по този начин да има една формация, която да отстоява консервативните ценности, както в България, така и в ЕП. Това заяви Николай Бареков по време на откриването на конференцията. Пред медиите обаче той категорично заяви, че няма желание да повежда изборна листа. Причините, които изтъкна, са „лични и професионални”. \r\n\r\n От думите му стана ясно, че вероятно има други професионални планове след края на мандата в Европейския парламент. Като европейски консерватори ние държим на нашето присъствие във всички европейски държави за в бъдеще, включително и България. Именно за това е толкова важно Николай Бареков да създаде една по-широка коалиция на консерваторите в България, които да могат да се борят на изборите за Европейски парламент следващата година, нашата цел е да победим, подчерта лидерът на консерваторите Ян Захрадил. \r\n\r\n Бареков информира участници, че преди началото на събитието е била осъществена среща с министър-председателя Бойко Борисов. На нея са присъствали лидера на консерваторите Ян Захрадил, Николай Бареков и Волен Сидеров. На обсъждане са били поставени темите за разследването на убийството в Русе, опазване на границите от мигранти, Еврозоната, Брекзит и възможната коалиция в Европейския парламент между Европейските консерватори и реформисти /ЕКР/ и Европейската народна партия /ЕНП/ след европейските избори през месец май. „Срещата с премиера премина доста ползотворно в размяната на мнения и гледни точки. \r\n\r\n Една от темите на разговор с лидера на ГЕРБ беше какви възможности виждат колегите за една голяма коалиция в следващия Европейски парламент, която да бъде значително по - хигиенична и по -здравословна от коалицията, която в момента управлява Европа. \r\n\r\n Аз съм абсолютно съгласен с мнението на Борисов, изразено пред нашия лидер (б.р. Ян Захрадил), че всичко зависи от изборния резултат. Коалицията е възможна, ако двете политически формации постигнат 450 представители от групата на ЕКР и ЕНП от общо 750 европейски представители”, уточни Бареков. „Новината на тази конференция е, че колегите от политическа партия \"Атака\" взеха решение, което ние абсолютно одобряваме и за което ще съдействаме по всякакъв начин - да подадат своите документи за членство в Алианса на европейските консерватори и реформисти /АКРЕ/. \r\n\r\n Очакваме това да се случи другата седмица на нашата месечна среща в столицата на Молдова – Кишинев”, допълни евродепутатът. Темата на днешната дискусия е важна и определяща съдбата на Европа, което значи и на България. \r\n\r\n Евросъюзът има нужда от промяна и ние можем да направим тази промяна. Сега е дошло времето идеите, с които ние от партия \"Атака\" се борим вече 13 години да станат основно определящи в Европа. Нека заедно с нашите съмишленици от всички държави на Евросъюза се включим в решаващата битка за Европа през май месец 2019-а година. За това призова лидерът на ПП „Атака” Волен Сидеров. Предстоящите избори най- вероятно ще променят доста значително целия политически пейзаж в Европа. \r\n\r\n През тези 20 години всъщност по- голямата част от властта в Европейския парламент, оттам и в Европейския съюз, се държеше от коалиция между ЕНП и европейските социалисти. Това ще се промени за в бъдеще, защото тези две партии се очаква да загубят мнозинството си в следващите избори, прогнозира лидерът на АКРЕ Ян Захрадил. В рамките на форума на консерваторите за първи път ще беше представено социологическо проучване за състояние на консерватизма у нас, изготвено от „Институт за модерна политика” и финансирано изцяло с европейски средства. \r\n\r\n Данните бяха изнесени от Борислав Цеков - доктор по конституционно право и основател на научно-изследователския център. По думите на юриста изследването показва едни затвърдили се тенденции от гледище на идеологическата карта на българското общество. „Данните сочат, че хората масово се определят в дясното пространство. Новата тенденция , която се наблюдава, е че хората, освен че се определят като десни, започват да се определят и като консерватори”, разкри той. \r\n\r\n Според него това е резултат от и общия възход на консервативни ценности. От изнесените данни стана ясно, че девет от всеки десет анкетирани или 87% защитават класически консервативни идеи и се обявяват твърдо против еднополовите бракове и политика на приемане на мигранти. \r\n\r\n По отношение на асоциирането на консервативните идеи с конкретни политически субекти изследването показва, че повече от 33 % посочват ГЕРБ като партия, която защитата консервативни ценности. Като други политически формации, изповядващи консервативните ценности, анкетираните са посочили партиите, съставляващи КП „Обединени патриоти”, ПП „Презареди България”, ПП „Демократи за силна България” и ПП „Демократична България”. Като сфери нуждаещи се от най-спешни реформи анкетираните посочват здравеопазването и цените на ютилити услугите (ток, вода, парно). По-голяма част от тях не подкрепят политиката на президента на Русия Владмир Путин, а повече от 50% процента са на мнение, че британците са направили грешния избор, излизайки от Европейския съюз. От изследването става ясно, че познатите на българските граждани европейски депутати са Сергей Станишев , Андрей Ковачев и Николай Бареков, а 15 % дори не са могли да назоват и едно име на роден представител в Европейския парламент. \r\n \n\t\t\t\t\t\t", "date": "2018.10.12", "title": "Бареков и Сидеров поставят началото на голямо патриотично, консервативно обединение, ПП „Атака” - кандидат-член на Алианса на консерваторите\r\n"}
{"url": "http://www.bnews.bg/article/250248-politsai_arestuvaha_trima_v_selo_vladislavtsi_za_droga_i_orazhie", "text": "\n Арестувани са трима мъже в къща в село Владиславци при акция на полицаи от сектор \"Наркотици\" в националната полиция и от областната дирекция на МВР, съобщиха от МВР. \r\n\r\n Тримата мъже са на възраст 29, 33 и 42 години. При операцията криминалистите открили засадени 84 растения, реагирали като канабис при направения полеви тест. На място са задържани и тримата мъже \r\n\r\n В Драгоман са претърсени още четири адреса, ползвани от задържаните мъже. Иззети са електронни везни, 15 кг марихуана, 1,5 кг амфетамин, 50 таблетки екстази, пари, златни накити и оръжие. \r\n\r\n По случая е образувано досъдебно производство за отглеждане на наркотични растения с цел разпространение. Прокуратурата наблюдава случая. \r\n \n\t\t\t\t\t\t", "date": "2018.10.12", "title": "Полицаи арестуваха трима в село Владиславци за дрога и оръжие"}
{"url": "http://www.bnews.bg/article/250251-mezhdunarodnata_kosmicheska_stantsiya_mozhe_da_ostane_bez_ekipazh", "text": "\n Международната космическа станция (МКС) може да остане без екипаж - предвиден е режим на консервация, но специалистите ще се постараят това да бъде избягнато, заяви на пресконференция изпълнителният директор на Роскосмос по пилотираните програми Сергей Крикальов, цитиран от ТАСС. \r\n\r\n Руската космическа агенция ще ускори подготовката за следващия полет към Международната космическа станция (МКС). \r\nПускът вероятно ще бъде в средата на следващия месец. Работата по подготовката ще се ускори, за да бъде сменен сегашния екипаж на станцията.  \r\nВ Байконур има готов кораб за нов полет, който по план трябваше да излети на 20 декември. Екипажът вероятно ще бъде същият, който вчера извърши аварийното катапултиране. \r\n\r\n Космонавтът на Роскосмос Алексей Овчинин и астронавтът на НАСА Ник Хейг не можаха да достигнат до Международната космическа станция  поради авария на на ракетата-носител  „Союз-ФГ” в четвъртък. \r\nАлексей Овчинин и Ник Хейг са в отлично здраве и състояние на духа, но по регламент трябва да останат две денонощия под лекарско наблюдение. \r\n\r\n Непосредствената причина за аварията на ракетата-носител „Союз-ФГ” е бил сблъсъкът на елементите при отделянето на първата и втората степен на носителя, съобщи Сергей Крикальов, изпълнителен директор на Роскосмос по пилотираните програми. \r\n \n\t\t\t\t\t\t", "date": "2018.10.12", "title": "Международната космическа станция може да остане без екипаж\r\n"}
{"url": "http://www.bnews.bg/article/250252-vandali_vizhte_se_nie_v_burgas_vi_snimame", "text": "\n Община Бургас отново стартира рубриката \"Вандали в действие\", заради зачестилите посегателства върху обновени или ремонтирани елементи в града. На сайта си общината ще публикува видео от камерите за наблюдение в града, в което ще се показват най-драстичните вандалски прояви. \r\n\r\n От ръководството напомнят, че в сравнение с предишни години в Бургас вече има сериозно видеонаблюдение и призовават всеки, който е решил да върши нещо нередно да си спомни това. \r\n\r\n Идеята на рубриката е превенция на бъдещи посегателства. \r\n\r\n Общината констатира, че най-честите вандалски прояви са от тийнейджъри.Те няма как да бъдат съдени, но пък подлежат на поправяне. \r\n\r\n От общината разчитат на личния пример от страна на родителите. \r\n\r\n Един от последните драстични случаи, заснети от камерите, е регистриран на 9 октомври на детска площадка в к-с \"Меден рудник\". За няколко минути тя е потрошена от разбеснели се тийнейджъри. \r\n\r\n Установените до този момент щети са за стотици хиляди левове, но по-голяма е стойността на вандалските прояви, които често застрашават живота на гражданите. \r\n\r\n Повсеместното рушене не може да продължава със същите темпове, заради огромните средства за възстановяване, категорични са от общината. \r\n \n\t\t\t\t\t\t", "date": "2018.10.12", "title": "Вандали, вижте се, ние в Бургас ви снимаме"}
{"url": "http://www.bnews.bg/article/250253-kazusat_tsarevo_otiva_v_administrativniya_sad", "text": "\n Областният управител на Бургас ще обжалва решението на съда, с което се дава зелена светлина за застрояване на имот край защитения плаж „Силистра”. \r\n\r\n В края на август местният парламент в Царево взе решение за промяна на устройствения план, с която на общински терен ще може да се строи. Решението дава възможност на два парцела да бъдат издигнати  двуетажни вилни сгради. \r\n\r\n От Областната администрация в Бургас заявиха за NOVA, че ще обжалват пред Върховния административен съд отказа на Административния съд в Бургас да разгледа казуса. \r\n \n\t\t\t\t\t\t", "date": "2018.10.12", "title": "Казусът \"Царево\" отива в Административния съд"}
{"url": "http://www.bnews.bg/article/250254-nakazaha_habib_i_makregar_do_izyasnyavane_na_intsidentite_v_publikata_i_oktagona", "text": "\n ММА бойците Хабиб Нурмагомедов и Конър Макрегър бяха отстранени временно от участие в двубои от Спортната комисия на щата Невада заради инцидентите след края на мача им за световната титла в лека категория на UFC в Лас Вегас. \r\n\r\n Наказанието им влиза в сила на 15 октомври и ще продължи до изясняване на случая. На 24 октомври двамата ще бъдат изслушани от комисията, която след това ще реши дали да възстанови състезателните им права или да удължи санкцията. \r\n\r\n Очаква се руснакът и ирландец да получат и солени глоби, за което намекна президентът на UFC Дейна Уайт. Дори да получи наказание обаче руснакът няма да бъде лишен от световната си титла. \r\n\r\n Нурмагомедов победи категорично ирландския си съперник, но след това се поддаде на провокациите от лагера на Макгрегър и предизвика меле в публиката. В същото време трима души от щаба на 30-годишния дагестанец нападнаха Конър, който все още се свестяваше от мача. \r\n\r\n Впоследствие двамата бойци бяха изведени с полицейски ескорт от залата, а церемонията по връчването на пояса и традиционните речи не се състояха. \r\n \n\t\t\t\t\t\t", "date": "2018.10.12", "title": "Наказаха Хабиб и Макрегър до изясняване на инцидентите в публиката и октагона"}
{"url": "http://www.bnews.bg/article/250247-intsident_voltova_daga_ubi_dete_v_pazardzhishko_selo", "text": "\n Инцидент с фатален край – 12-годишно момче от пазарджишкото село Алеко Константиново загина след удар от волтова дъга. \r\n\r\n Сигналът за инцидента е получен в 20:45 ч. снощи на телефона за спешни повиквания 112. Дошлите на място лекари са установили смъртта на детето. \r\n\r\n По първоначални данни деца са играели в близост до електрически стълб с високо напрежение. Едно от тях решило да се покатери по металната конструкция. В горната ѝ част обаче било поразено от волтова дъга. \r\n\r\n В резултат на това детето е починало. На мястото е извършен оглед от дежурна група на полицейското управление в областния град. Образувано е дознание.  \r\n \n\t\t\t\t\t\t", "date": "2018.10.12", "title": "ИНЦИДЕНТ! Волтова дъга уби дете в пазарджишко село"}
{"url": "http://www.bnews.bg/article/250250-kalkandzhieva_vzrivi_mrezhata_s_post_za_rozmari_i_shefkata_y_po_glupava_manekenka_nikoga_ne_sam_sreshtala", "text": "\n \r\n\r\n В предните епизоди видяхме как той я опипва под завивките, а тя няма нищо против и дори се кефи. Фитнес инструкторът даде ясно да се разбере, че двамата са правили секс в Къщата. \r\n\r\n В снощното издание пък съвсем на светло, на диванчето в хола, Розмари му беше седнала между краката и позволи не само да й прави масаж, но й да я целува по врата. Това накара Жени Калканджиева да напише пост във Фейсбук, че Розмари Тишер е най-глупавата манекенка, която е виждала някога, а компанията, в която е модел – „Ивет Фешън“, служи само за да уронва престижа на моделките. \r\n\r\n „Аз познавам много манекенки... ама многоооо... Но, по-глупава от Розмари, никога не съм срещала през целият ми професионален и житейски път. Не съм лоша, но тъпотията не мога да я разбера... Благодаря на всичките ми момичета, че не са като нея... Съжалявам, че не мога да вляза и да оскубя ташаците на този фитнес-лайнар. Или да я оскубя за косата тази германска селянка, която май си има приятел в Германия. Ивет Фешън, да се самосезират и да спрът да уронват престижа на моделите или да започнат да се грижат за тях“, написа Жени в мрежата. \r\n\r\n Напомняме, че в началото на тазгодишния сезон на „ВИП Брадър“ се появи твърдението, че всъщност вместо Розмари е трябвало да влезе шефката й Ивет Григорова. Тъй като уговорката пропаднала, босът на Ивет Фешън изпратила най-успешната си моделка, а именно Тишер. \r\n  \r\n \n\t\t\t\t\t\t", "date": "2018.10.12", "title": "Калканджиева взриви мрежата с пост за Розмари и шефката й: По-глупава манекенка никога не съм срещала! "}
{"url": "http://www.bnews.bg/article/250245-razsledvat_maloletni_za_zhestoko_ubiystvo_v_yambol", "text": "\n Полицията в Ямбол разследва малолетни за съпричастност към жестоко убийство, предаде БГНЕС. В четвъртък в Районно управление на МВР-Тунджа е получен сигнал от болницата в Ямбол за приет по спешност жител на село Завой. Той е бил с тежки наранявания, а по-късно е починал. \r\n\r\n Полицията в Ямбол разследва малолетни за съпричастност към жестоко убийство, предаде БГНЕС. В четвъртък в Районно управление на МВР-Тунджа е получен сигнал от болницата в Ямбол за приет по спешност жител на село Завой. Той е бил с тежки наранявания, а по-късно е починал. \r\n\r\n Разследването продължава, като се установява съпричастността на малолетни към случая. Действията се осъществяват под надзора на Окръжна прокуратура Ямбол. \r\n \n\t\t\t\t\t\t", "date": "2018.10.12", "title": "Разследват малолетни за жестоко убийство в Ямбол"}
{"url": "http://www.bnews.bg/article/250246-izdadoha_gi_deo_krie_v_planinata_bremennata_bulka", "text": "\n \r\n\r\n Двамата са страстни почитатели на преходите, за това често се крият в планината, далеч от ежедневните ангажименти, пише „Телеграф“. Вечно неостаряващото момче реши да почерпи с пица за 43-тата си годишнина, като събра само най-близките си приятели и познати за празника. Кадри от партито, което бе в известна столична пицария, издадоха щастливата вест, че той и Марианка отново ще станат родители. Двамата вече имат син, който е на 2 годинки. \r\n\r\n „Когато влизам при Борислав, все едно стъпвам в храм. Няма такава радост, това е магия“, споделя Део, който често отменя жена си в грижите за малкия. Слачев признава, че бащинството е променило целия му свят. Не случайно от неуморим купонджия се е превърнал в мъж за пример. Вечно усмихнатият водещ се е заел и с част от домакинските задължения, за да е в помощ на съпругата си, макар тя да се справя отлично със задачите у дома. \r\n\r\n „Тя е една от най-грижовните майки, да не кажа, че е най-грижовната. Възхищавам й се, респектирам и заставам до нея“, откровеничи близка приятелка на Мариана. Новината, че шоколадовата дама отново е бременна, приповдигна настроението на последователите, които обсипаха профилите в социалните мрежи на двама им с честитки. \r\n\r\n Първото й зачеване било цяло чудо – „Проблемът беше, че не следях здравето си. При мен е имало бактерия, която си е работила здраво, а всъщност не е имало никакви симптоми. Една година се опитвах да забременея“, бе споделила в края на миналата година Мариана. Едва тогава тя си позволи да коментира бременността и появата на Борислав. „Тя плачеше, а аз неадекватно се смеех“, казва в едно от интервютата си Деян. \r\n  \r\n \n\t\t\t\t\t\t", "date": "2018.10.12", "title": "Издадоха ги: Део крие в планината бременната булка!"}
{"url": "http://www.bnews.bg/article/250241-liderat_na_konservatorite_barekov_i_siderov_se_sreshtnaha_s_premiera_borisov", "text": "\n Европейската народна партия (ЕНП) и Европейските консерватори и реформисти (ЕКР) могат да управляват следващия Европейски парламент, ако постигнат добри резултати, заяви министър-председателят Бойко Борисов в отговор на въпрос на Николай Бареков дали вижда път между ЕКР и ЕНП. \r\n\r\n Това се случи по време на извънредна среща днес сутринта с премиера, на която присъстваха президентът на Алианса на консерваторите и реформиститре в Европа (АКРЕ) Ян Захрадил, лидерът на „Презареди България“ и евродепутат Николай Бареков и лидерът на „Атака“ Волен Сидеров. \r\n\r\n На предстоящите избори трябва да се работи активно, за да се спечелят максимално висок брой евродепутатски места. Има множество пунктове, по които можем да работим с консерваторите, потвърди Борисов. \r\n\r\n Евродепутатът Николай Бареков пък изрази мнение, че ЕНП има много повече допирни точки с консерваторите, отколкото със социалистите и либералите. Ян Захрадил поздрави премиера за бързото разкриване на убийството в Русе. В Малта и Словакия все още няма резултати в разследванията на убийствата на журналисти, а България се справи за три дни, което е заслуга на българските служби за сигурност и разследващите. \r\n\r\n Борисов определи прибързаните критики в западните медии и оценките на партньорите му от ЕНП и Вебер като фалшива новина. Нормално е било да се осъди жестокото убийство, но все пак и да се даде време на службите да си свършат работата. Той разкритикува и реакцията на българските либерални медии. \r\n\r\n Чешкият евродепутат похвали България за успешната защита на външните граници на Европа. „България е подценена в ролята си на защитник на Европа. Юнкер увеличи бюджета на Фронтекс, а парите трябваше да отидат за България“, изказа мнение Захрадил. Борисов заяви, че България е еталон за справяне с миграционната криза. Това е било и в основата на коалицията с патриотите. „Първо сме българи и чехи, а после европейци, членове на НАТО и други. В България предприехме изключително работещи мерки. Първо, инвестирахме в предпазни съоръжения и нашата ограда е по-дълга от тази на Орбан. След това засилихме контрола в Черно море. Трето, споразумението с Турция работи много добре, което говори за нашата силна политическа воля. Затова и не подписах с Меркел споразумението за връщане на мигранти”, подчерта Борисов. \r\n\r\n Захрадил, Бареков, Сидеров и Борисов обсъдиха и финансово-икономическите параметри в България с оглед кандидатстването на България за Еврозоната. Страната ни е с нисък-външен дълг, постоянен ръст на икономиката за последните години, без инфлация и с бюджетен излишък, което министър-председателят определи като консервативни мерки. В рамките на срещата евродепутатът Николай Бареков запозна премиера с международните си ангажименти в качеството си на европейски депутат. \r\n\r\n \r\n \n\t\t\t\t\t\t", "date": "2018.10.12", "title": "Лидерът на консерваторите, Бареков и Сидеров се срещнаха с премиера Борисов "}
{"url": "http://www.bnews.bg/article/250256-kzk_sprya_targa_za_dostavka_na_novi_vlakove_na_bdzh", "text": "\n Комисията за защита на конкуренцията спира обществената поръчка за доставка на 42 нови влака за \"БДЖ-Пътнически превози\". \r\n\r\n Търгът с бюджет от 675 милиона лева бе подготвян в продължение на две години, но въпреки това в крайна сметка в него бяха заложени меко казано странни условия. \r\n\r\n В БДЖ днес е получено уведомление от антимонополния орган с изходящ номер ИС - 1155/КЗК-877/2108 г. за образувано производство по жалба срещу обществената поръчка и на основание на чл. 203 ал. 3 от Закона за обществените поръчки това спира процедурата, считано от момента, в който БДЖ е получила писмото от КЗК. \r\n\r\n Жалби срещу тръжните правила в антимонополното ведомство внесоха водещите световни производители на влакове - германският гигант \"Сименс\" (две жалби), чехите от \"Шкода\" и китайската държавна компания CRRC (China Railway Rolling Stock Corporation). \r\n\r\n Именно \"Сименс\" и \"Шкода\" са основните доставчици на подвижен състав за БДЖ в исторически план, а китайската CRRC предложи по време на служебното правителство освен да достави влакове у нас и да сглобява част от тях в България. \r\n\r\n Водещите световни компании обаче останаха неприятно изненадани от условията на многомилионната обществена поръчка на жп компанията, която е все още управлявана от център-нападателя аматьор Владимир Владимиров. \r\n\r\n Въпреки изхарчените десетки хиляди левове за консултанти и кантори, в крайна сметка поръчката бе написана за бавни, енергоемки, остарели и неудобни влакове. Финансовата схема също е абсурдна. Планирано е сервизът на новите влакове, които биха дошли най-рано през 2024 г., да се плаща с парите от субсидията, която БДЖ получава по договора за предоставяне на обществена услуга. Тук обаче проблемът е, че този контракт изтича и изобщо не се знае дали ще бъде даден отново на БДЖ или на друг пътнически превозвач. \r\n \n\t\t\t\t\t\t", "date": "2018.10.12", "title": "КЗК спря търга за доставка на нови влакове на БДЖ"}
{"url": "http://www.bnews.bg/article/250240-golyam_pozhar_bushuva_v_haskovsko_zaginaha", "text": "\n Голям пожар в Хасковско погуби живота на 25 добичета. \r\n\r\n В РСПБЗН Хасково е получен сигнал за пожар в с. Криво поле, общ. Хасково. Погасяването е продължило цяла нощ от 2 екипа на пожарната. На 11.10.18 г. на място е извършен оглед от служители на ОДМВР Хасково. Установено е, че са изгорели стопанска постройка 150 кв. м., в която е имало 12 бр. крави и 13 бр. телета, 1000 бали слама, 1000 бали сено и колесен трактор \"Беларус\". При пожара е засегната съседна пристройка - 25 кв. м., изгоряла е цялата покъщнина, собственост на 56 годишен мъж от селото и сина му, съобщават от ОДМВР-Хасково. \r\n\r\n При възникване на пожара те са били на място и по техни данни огънят е тръгнал от късо съединение в ел. табло в близост до сламата. Образувано е досъдебно производство. \r\n \n\t\t\t\t\t\t", "date": "2018.10.12", "title": "Голям пожар бушува в Хасковско, загинаха..."}
{"url": "http://www.bnews.bg/article/250236-api_zapochva_konservatsiya_i_restavratsiya_na_arheologicheskite_obekti_na_am_struma_kray_pokrovnik", "text": "\n Агенция „Пътна инфраструктура“ ще стартира процедура за изготвянето на проект за консервация и реставрация на част от археологическите обекти на АМ „Струма“ край Покровник, които имат експозиционна стойност. Това е възможно след като агенцията получи от Специализирания експертен съвет за опазване на недвижимите културни ценности указание, с което се предписва преместване на римската фамилна гробница и раннохристянската църква в проучения участък. На място ще бъдат запазени частите от римската вила и баня, които са извън трасето на магистралата. \r\n\r\n След като проектът за консервация и реставрация бъде готов той ще бъде съгласуван от Националния институт за недвижимо културно наследство и положително становище ще трябва да даде и Министерството на културата. Строителството на Лот 3.1 от автомагистрала „Струма”, в участъка на археологическия обект, ще продължи след приемането на тези дейности от компетентните институции. \r\n\r\n   \r\n \n\t\t\t\t\t\t", "date": "2018.10.12", "title": "АПИ  започва консервация и реставрация на археологическите обекти на АМ „Струма“ край Покровник"}
{"url": "http://www.bnews.bg/article/250239-vnuchkata_na_elizabet_ii_yudzhini_se_omazhi", "text": "\n Внучката на Еблизабет Втора  - британската принцеса Юджини, се омъжи за Джак Бруксбанк на церемония в параклиса \"Сейнт Джордж\" в Уиндзорския дворец, съобщи Ай Ти Ви. \r\n\r\n Младоженците размениха обети и Джак Бруксбанк сложи халката на принцеса Юджини. \r\n\r\n След като двамата бяха обявени за съпруг и съпруга, италианският тенор Андреа Бочели изпя \"Аве Мария\". \r\n\r\n Принцеса Юджини носи бяла рокля с деколте и шлейф, тиара със зелени камъни и обеци в тон, но е без воал. \r\n\r\n На церемонията присъстват кралица Елизабет Втора и съпругът й принц Филип, принц Чарлз, родителите на булката - херцозите на Йорк принц Андрю и Сара Фъргюсън, сестрата на булката принцеса Биатрис, принцеса Ана, принц Едуард, принцовете Уилям и Хари със съпругите си и други членове на британското кралско семейство. \r\n \n\t\t\t\t\t\t", "date": "2018.10.12", "title": "Внучката на Елизабет II  - Юджини, се омъжи"}
{"url": "http://www.bnews.bg/article/250243-tsacheva_uspokoi_germanskite_vlasti_che_severin_shte_e_v_komfortna_kiliya", "text": "\n \r\nДнес, 12.10.2018 г., в Министерството на правосъдието постъпи искане за предоставяне на информация за условията в местата за лишаване от свобода в Република България, във връзка с обявения за международно издирване български гражданин Северин Красимиров, към момента задържан на територията на Федерална република Германия, съобщиха от правосъдното министерство. \r\n\r\n В рамките на своята функционална компетентност, Министерството на правосъдието е изпратило изисканата от германската прокуратура информация за настаняване на Красимиров в съответствие с европейските стандарти – 4 кв. м. жилищна площ и самостоятелен санитарен възел. \r\nОтговорът е изпратен в спешен порядък. \r\n  \r\n \n\t\t\t\t\t\t", "date": "2018.10.12", "title": "Цачева успокои германските власти, че Северин ще е в комфортна килия"}
{"url": "http://www.bnews.bg/article/250242-diana_petkova_zapisa_nov_natsionalen_rekord_po_pluvane", "text": "\n Диана Петкова преплува до финала на 50 метра свободен стил по време на Младежките олимпийски игри в Буенос Айрес. Българката записа на полуфиналите нов национален рекорд - 25.53 секунди. \r\n\r\n Плувкинята ни остана втора в първата серия, но беше изпреварена от китайката Дзюнсюен Ян с време от 25.43 секунди. Петкова стигна финала с пети най-добър резултат. \r\n\r\n Американката Кейти Дъглас (25.57 сек.), японката Маюка Ямамото (25.62 сек.) и рускинята Елисавета Клеванович (25.74 сек.) плуваха в полуфинала на българката. \r\n\r\n Финалът на 50 метра свободен стил при жените ще се проведе тази вечер в полунощ. \r\n \n\t\t\t\t\t\t", "date": "2018.10.12", "title": "Диана Петкова записа нов национален рекорд по плуване"}
{"url": "http://www.bnews.bg/article/250244-teroristichna_zaplaha_udalzhi_kontrola_po_granitsata_na_daniya_s_germaniya", "text": "\n Датското правителство временно удължи контрола по границата с Германия с шест месеца заради терористична заплаха, информира \"Ройтерс\". \r\n\r\n При нормални обстоятелства няма контрол по границата, тъй като двете държави са част от Шенгенското споразумение, което позволява свободно движение между тях. \r\n\r\n Дания наложи контрола - на практика граничи с увеличено полицейско присъствие и по-чести полицейски проверки - като извънредна мярка през 2016 г. \r\n\r\n Мярката ще бъде удължена от 12 ноември, обяви министърът по имиграцията и интеграцията Ингер Стойберг. \r\n\r\n \"Все още има сериозна терористична заплаха за Дания и значителен натиск по външните граници на Европа\", добави тя. \r\n \n\t\t\t\t\t\t", "date": "2018.10.12", "title": "Терористична заплаха удължи контрола по границата на Дания с Германия"}
{"url": "http://www.bnews.bg/article/250235-vizhte_koga_katsa_u_nas_severin", "text": "\n Кървавият убиец на русенската журналистка Виктория Маринова Северин Красимиров ще бъде екстрадиран от германските власти у нас още този уикенд. Трансферът ще стане през почивните дни, тъй като тогава е най-скорошният полет от Хамбург за България, пише в. Монитор. \r\n\r\n Заедно със Северин ще пътуват представители на немската съдебна охрана, които трябва да предадат обвиняемия на наши гардове на българското летище.  От там Северин ще бъде трансфериран в следствения арест в Русе, където се води разследването срещу него. \r\n\r\n Веднага щом пристигне у нас, на Северин ще му бъдат повдигнати и двете обвинения - за изнасилване и умишлено убийство, които до този момента са му предявени само задочно.  \r\n\r\n След това започва да тече 72-часов срок, в който Красимиров ще бъде изправен пред Окръжния съд в Русе, за да му бъде определена мярка за неотклонение. По неофициална информация прокуратурата ще настоява за постоянно задържане под стража. \r\n  \r\n \n\t\t\t\t\t\t", "date": "2018.10.12", "title": "Вижте кога каца у нас Северин!"}
{"url": "http://www.bnews.bg/article/250237-izvanzemnite_sashtestvuvat_no_ne_iskat_da_chuyat_za_nas", "text": "\n Директорът на Института по астрономия на Руската академия на науките Дмитрий Бисикало заяви, че е възможно да съществуват извънземни цивилизации, които не желаят да влязат в контакт с нас, съобщи РИА \"Новости\". \r\n  \r\n\"Смятам, че съществуват извънземни разумни цивилизации“, каза той. „Възможно е да съществуват аналогични на нашата цивилизации. Те вероятно са много. През 1960 година експертът по астрономия и астрофизика Франк Дрейк от Калифорнийския университет в Санта Крус изведе формула, която позволява да се прецени броят на извънземните цивилизации, с които можем да осъществим контакт. В съответствие с въпросната формула те са много\". \r\n\r\n По думите му, главната причина досега да не са намерени доказателства за съществуване на извънземни цивилизации е, че извънземните не желаят да влязат в контакт със земляни. \r\n  \r\nТова може да е свързано с кратката продължителност на живота на извънземна цивилизация. Бисикало отбеляза, че откриването на свидетелства за съществуване на извънземен живот е сред най-актуалните задачи. \r\n  \r\nВ края на юли бе оповестено, че космическият телескоп \"Тес\", който има за цел да търси екзопланети посредством транзитния метод, е пристъпил към изпълнение на научна програма. \r\n  \r\nУчените се надяват с помощта на новия телескоп да открият големи небесни тела, на които има подходящи за живот условия. \r\n \n\t\t\t\t\t\t", "date": "2018.10.12", "title": "Извънземните съществуват, но не искат да чуят за нас"}
{"url": "http://www.bnews.bg/article/250230-elena_yoncheva_shte_sadi_tsvetanov_i_dobrev", "text": "\n \"Ще съдя Цветанов и Добрев за клевета, те в продължение на месеци говорят клевети по мой адрес, неща, които нямат нищо общо с действителността и съм сигурна, че тези двама души ще бъдат осъдени.\" \r\n\r\n Това заяви соцдепутатката Елена Йончева в кулоарите на парламента. Тя направи коментара си след  \r\n\r\n Йончева напомни, че вече е осъдила премиера Бойко Борисов и ГЕРБ за клевета. \r\n\r\n За голямо съжаление, който започне голямо журналистическо разследване, намират начин да притискат, коментира Йончева. И напомни случая с оградата по границата, както и информацията за заразената с уран вода в Хасково. \r\n\r\n \"По същия начин, когато показахме цялата схема в община Хасково, когато един депутат е създал феодална структура - отново бях заплашена, че ще бъда дадена на съд. Ще ги съдя и в България, и в Страсбург\", каза тя. И изрази и съмнения, че \"и водещият Хекимян е участвал едва ли не в схемата на ГЕРБ\", защото предварително се били разбрали за други неща да говорят. Не съм хвърлила микрофона, заяви Йончева, но изтъкна, че е нямало как да остане повече в студиото. ГЕРБ смята, че може да поръча един депутат, по този начин да го притиска, да го хулят, да се разхождат по медиите и да приказват лъжи, допълни соцдепутатката, пише \"24 часа\" \r\n \n\t\t\t\t\t\t", "date": "2018.10.12", "title": "Елена Йончева ще съди Цветанов и Добрев"}
{"url": "http://www.bnews.bg/article/250233-fekalni_vodi_zalyaha_peshtera_ledenika", "text": "\n Фекални води потекли преди няколко дни от чешмите в развлекателен парк „Леденика” във Врачанския балкан. Това се случило пред погледа на десетки туристи, които незабавно позвънили на зелен екотелефон. \r\n\r\n „Леденика” е най-посещаваната пещера у нас. Пет години след откриването на атракционите около и във пещерата,  туристите се увеличават, а заедно с тях и проблемите. Част от скъпото вътрешно  осветление вече е извън строя. \r\n\r\n Счупени са и част от приказните фигури в парка, където пасат необезпокоявани и коне. Но най-сериозният проблем през последните дни се оказала водата, която потекла от чешмите в посетителския център.  \r\n\r\n Водата беше толкова мръсна, че не ставаше дори за миене на помещенията, заяви Елена Коцева – касиер и хигиенист. \r\n\r\n Водата беше със силно изразен кафяв цвят и с остър мирис на фекалии, обясни Момчил Пламенов – екскурзовод. \r\n\r\n Взетите незабавно проби от РЗИ все още не са готови. „Всъщност имаше проблем с пречиствателната станция, той беше за около една седмица, отстранихме го, имаше проблем с една от помпите, по принцип ние сме пещерата, която предлагаме най-добрите условия”, каза Кирил Кирков – управител на ОП „Спорт и туризъм” – Враца. \r\n\r\n От фирмата, стопанисваща парка, гарантират, че гафът няма да се повтори, но служителите в парка са категорични –  проблемите с водата през лятото и  при голям наплив са чести. Предстои здравните власти да вземат нови проби. \r\n\r\n   \r\n \n\t\t\t\t\t\t", "date": "2018.10.12", "title": "Фекални води заляха пещера \"Леденика\""}
{"url": "http://www.bnews.bg/article/250238-peruanets_se_razvede_sled_pogled_v_gugal_maps", "text": "\n Перуанец хвана жена си в изневяра, разглеждайки карти на „Гугъл“, пише „Мирър“. Мъжът искал да планира маршрут, но видял съпругата си, заснета от камерите на „Гугъл“. \r\n\r\n Жената седяла на пейка на Моста на въздишките в перуанската столица Лима и галела по главата легнал на коленете ѝ мъж. \r\n\r\n Снимките на „Гугъл“ са от 2013 година, но въпреки това мъжът бил вбесен и подал молба за развод. \r\n \n\t\t\t\t\t\t", "date": "2018.10.12", "title": "Перуанец се разведе след поглед в Гугъл Мапс"}
{"url": "http://www.bnews.bg/article/250227-shefat_na_vks_lozan_panov_ot_dva_mesetsa_se_krie_ot_nap", "text": "\n Националната агенция за приходите (НАП) е приключила проверка на имуществото на председателя на Върховния касационен съд (ВКС) Лозан Панов, съобщава в-к \"Труд\".  \r\n\r\n През 2017 г. Панов беше единственият представител от върховете на съдебната власт, който се постави над закона и не подаде пред Сметната палата декларация за доходите и имуществото си. За което беше наказан с глоба от 1000 лева, но вместо да я плати, председателят на ВКС не само че я оспори, но и отиде лично на крака в Районен съд – София, за да се жалва от \"превратно упражняващата властта си\" държавна институция. По това дело все още не е постановено решение, макар законният срок за постановяването му отдавна да изтече. И това е напълно обяснимо, защото Панов е член на Висшия съдебен съвет и от него пряко зависи кариерното израстване на изтеглилия \"късата клечка\" районен съдия, който трябва да прецени дали да потвърди или да отмени наложената санкция. \r\n\r\n \"Трябваше да мине обаче цяла година от този неумело разигран цирк с неподадената декларация, за да се разкрие истинската причина за действията на съдия № 1 и каква е ползата му да прикрие пред обществото имущественото си състояние\", посочва изданието. \r\n\r\n След като още през миналата година председателят на Сметната палата (Цветан Цветков-бел.ред.) обяви, че ще сезира НАП и ДАНС за поредната подигравка на Панов със закона, \"Труд\" научи от свой източник, че проверката на данъчните вече е приключила. \r\n\r\n Куриозното в случая е, че Панов, след като е ограничил до минимум съдействието си по време на тази проверка, от близо два месеца на практика се укрива от органите на НАП. \r\n\r\n Макар да е търсен на официалните му адреси, на работното му място в Съдебната палата, по телефона, както и на адресите на всички имоти, които притежава, контакт с него не е бил осъществен. Нещо повече, проверяващите дори са се опитали да причакат Панов в сградата на Висшия съдебен съвет, в опит да му връчат съответните актове, но и там председателят на ВКС, макар да не е по професия цирков акробат, ловко ги е финтирал по коридорите, очевидно предупреден за присъствието им. \r\n\r\n Все още не е известно какво точно са констатирали органите на НАП и ДАНС и дали Лозан Панов е \"сгазил\" за пореден път закона, но ако се окаже, че притежаваното от него имущество не е било декларирано или пък не отговаря на официалните му доходи, твърде е възможно да му бъде потърсена освен данъчна отговорност и наказателна такава, за укрити данъци. Още повече, че Наказателният кодекс е сложил праг от три хиляди лева, над който всеки лев \"спестен\" от лицето данък, води до по-тежка квалификация на деянието. \r\n\r\n Като се вземе предвид усърдието на Панов да избегне среща с данъчните, вероятно общият размер на допълнително установените от НАП данъци, които Панов ще дължи на хазната, далеч надхвърля тази сума. В този смисъл упоритостта, с която Лозан Панов се мъчи да скрие от обществото доходите си, може би има своето логично обяснение, а само недвижимите имоти, които съдия № 1 стопанисва, както и тези на съпругата му, далеч надхвърлят сумата от 1 млн. лева, пише още в-к \"Труд\". \r\n\r\n Изданието припомня, че през 2016 г. в медиите бяха изнесени данни, че пазарната им стойност очевидно не отговаря на цената, вписвана в нотариалните актове за придобиването им, и ако това е така, то очевидно Панов е разполагал с повече пари от декларираните. \r\n\r\n Което веднага поставя въпроса какъв е реалният произход на тези средства, същите законно придобити ли са и ако да, защо най-висшият съдия в държавата ще се страхува да ги обяви публично? \r\n\r\n Разбира се, ако се окаже, че наистина Лозан Панов дължи на държавата данъци, и то от недекларирани доходи, то и в този случай очакваното от него поведение няма да е присъщо на човек с достойнство и морал. Номиналният председател на ВКС ще продължи упорито и безпринципно да заема поста си, за срам на цялата съдийска гилдия, а държавните институции със сигурност ще бъдат залети с поредната порция помия от присъдружните му медии от кръга \"Капитал\", както и нагло обвинени, че се саморазправят с \"достойния\" съдия. \r\n\r\n Обществото обаче, за съжаление на олигархичното задкулисие, крепящо Панов на поста му, вече отдавна е наясно що за човек е съдия № 1 и чии интереси обслужва. Така че дори Лозан Панов да организира поредния си пърформанс на стълбите пред Съдебната палата или пред ВСС, който трябва да гласува отстраняването му, скечът му този път няма да заслужи място дори в цирка. \r\n\r\n \"Труд\" обобщава и голяма част от публичните скандали, които Панов предизвиква.  \r\n\r\n \"Ако живеехме в нормално общество, всеки един от тях щеше да е достатъчен, за да доведе до незабавната му оставка. В България това не само че не се случва, а дори напротив – сякаш дебелокожието на магистрата е било основният критерий, заради който през 2015 г. Висшия съдебен съвет му гласува доверие\", коментира вестникът. \r\n\r\n Участието в политически митинги, при положение че по закон съдиите са деполитизирани, инициирането на лобистки тълкувателни решения, позволяващи на престъпници да избягат от наказателно преследване, посещението му \"на крака\" в известни адвокатски кантори през работно време, евтините комедии с \"развити болтове\", напъните да се извади прокуратурата от съдебната власт, за да бъде подчинена на политическото статукво, скандалните уволнения на служители от ВКС и безпринципното командироване на съдии, \"случайно\" решаващи дела в негова полза, спрягането му като възможен кандидат за президент от политико-олигархичния кръжец \"Арго\", разкритите факти за полицейска регистрация на съпругата му, наречена от Христо Иванов \"Черен лебед\", възмущението на самите съдии от ВКС, че ги управлява човек като Панов, и още и още, списъкът е наистина безкраен. \r\n\r\n Стигна се дори дотам, че заместник-председателят на ВКС Красимир Влахов подаде оставката си в началото на тази година, с мотива, че се срамува да е част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт, а вместо това занимава обществото с личните си страхове, смс-и и части за автомобили. При това без да е формулирал нито едно смислено послание, което да консолидира съдийската общност. \r\n\r\n Потъпкването на самочувствието на съдиите обаче не е единственото, с което може да се похвали председателят на ВКС. Със същата лекота Панов заобикаля и законите, а когато това го прави най-висшият съдия в страната, проблемът съвсем не е само личностен, а се превръща в институционален. \r\n\r\n \"България е известна по цял свят с талантливите си циркови артисти, радващи своите малки и големи почитатели. Но ако легендите в това изкуство като Лазар Добрич, Георги Кехайов или Александър Балкански караха през годините публиката да става на крака, затаила дъх пред виртуозните им акробатични номера и дълго да ги аплодира, то в съвремието ни един от тримата \"големи\" в съдебната система – председателят на ВКС Лозан Панов, направи така, че поведението му да е присъщо повече за шапитото на цирка, отколкото за Съдебната палата. С тази разлика, че безвкусните скечове, разигравани пред обществото вече трета година, нямат никакъв шанс да спечелят така желаните от съдия № 1 аплодисменти. Напротив, номерата на Панов са до болка изтъркани, а възнаграждаващите ги спорадични ръкопляскания идват единствено от страниците на грантово зависимите медии, обслужващи олигархичното задкулисие у нас, както и от страна на шепата професионални \"протестъри\", членуващи понастоящем в инженерствания от Иво Прокопиев политически проект \"Да, България\", гръмко провалил се на последните парламентарни избори\", коментира още в-к \"Труд\". \r\n\r\n   \r\n \n\t\t\t\t\t\t", "date": "2018.10.12", "title": "Шефът на ВКС Лозан Панов от два месеца се крие от НАП"}
{"url": "http://www.bnews.bg/article/250226-novi_znatsi_za_gorivata_vlizat_v_sila_ot_dnes", "text": "\n От днес влиза в сила ново обозначение за горивата, продавани по бензиностанциите в ЕС. Занапред знаците за бензин ще бъдат кръгли, за дизел - квадратни, а за газ - ромбоидни, съобщава БТА. \r\n\r\n Променят се също цветовете на обозначенията - те ще бъдат с черни надписи и геометрични фигури, на бял фон. Променят се имената на горивата, като бензин А95-Е10 се преименува на Е10, А98-Е5 става Е5, дизел 10S ще се нарича В5, а само втечненият газ запазва обозначението си LPG. \r\n\r\n Предвижда се новите обозначения да бъдат въведени също в Исландия, Лихтенщайн, Норвегия, Македония, Сърбия, Швейцария и Турция. Според правилата новите знаци трябва да бъдат поставяни \"на съответните колонки и техните накрайници\" по бензиностанциите, както и \"върху капачките или в непосредствена близост до капачките на резервоарите на моторните превозни средства, за които е препоръчано да се използва това гориво и които са съвместими с него\". \r\n\r\n Те трябва да фигурират и в ръководствата за употреба на превозни средства, пуснати на пазара след 18 ноември 2016 г., пише в директивата, приета преди четири години.  \r\n \n\t\t\t\t\t\t", "date": "2018.10.12", "title": "Нови знаци за горивата влизат в сила от днес"}
{"url": "http://www.bnews.bg/article/250231-zhestoko_ubiystvo_v_yambol_razsledvat_maloletni", "text": "\n Полицията в Ямбол разследва малолетни за съпричастност към жестоко убийство. Това съобщиха от Областна дирекция на МВР – Ямбол. Вчера в Районно управление на МВР-Тунджа е получен сигнал от МБАЛ –Ямбол за приет по спешност жител на село Завой с тежки наранявания. \r\n\r\n Незабавно започнали оперативно-издирвателни и процесуално-следствени действия за изясняване на обстоятелствата. Междувременно от болничното заведение е подадена информация, че пациентът е починал. \r\n\r\n Събраните материали по досъдебното производство са докладвани своевременно в прокуратурата. Разследването продължава, на този етап се установява съпричастността на малолетни към случая. Действията се осъществяват под надзора на Окръжна прокуратура Ямбол. \r\n  \r\n \n\t\t\t\t\t\t", "date": "2018.10.12", "title": "Жестоко убийство в Ямбол! Разследват малолетни! "}
{"url": "http://www.bnews.bg/article/250229-otkriha_mnogo_narusheniya_v_punkt_za_tehnicheski_pregledi_v_sofiya", "text": "\n Редица нарушения са открити при проверка на пункт за годишни технически прегледи в София, след инспекция, извършена от служители на Главна дирекция \"Национална полиция\" (ГДНП), Националната агенция за приходите (НАП) и Изпълнителна агенция \"Автомобилна администрация\" (ИИАА), съобщиха от пресцентъра на МВР. \r\nСпециализираната проверка е осъществена вчера. Провереното дружество е регистрирано по Закона за ДДС, като за календарната 2017 г. от дейности, свързани с технически прегледи, е отчело пред НАП оборот, който не кореспондира с броя на преминалите на технически преглед. \r\nПри инспекцията е установено, че издадените касови бележки не отговарят на броя на преминалите на преглед моторни превозни средства. Само за времето от 1 до 6 октомври т.г. през пункта за преглед са преминали 55 моторни превозни средства, а издадените за периода касови бележки са 21. \r\nКонстатирано е още, че газанализаторът на дружеството не работи в норми, а системата за мерене на димните газове се манипулира като датчикът не се поставя на правилното място за точно измерване. Работата по изясняване и установяване на нарушенията продължава, съобщи Дарик. \r\n \n\t\t\t\t\t\t", "date": "2018.10.12", "title": "Откриха много нарушения в пункт за технически прегледи в София"}
{"url": "http://www.bnews.bg/article/250234-v_kyustendil_spipaha_telefonni_teroristi", "text": "\n Служителите Областната дирекция на МВР в Кюстендил арестуваха двама мъже за подаден фалшив сигнал за бомба в сградата на съда в града. \r\n\r\n Според сигнала на двамата в сградата на Районния съд в Кюстендил имало поставено взривно устройство. Компетентните органи започнали проверка, в хода на която не установили подобно устройство. Не се наложило сградата да бъде отцепена или евакуирана. \r\n\r\n След това полицаите в Кюстендил започнали да издирват подателите на сигнала и задържали двамата мъже за злоумишленото телефонно обаждане. Единият е 49-годишен дупничанин, другият е 48-годишен мъж от с. Дяково, община Дупница. \r\n\r\n От полицията не съобщават подробности за мотивите на телефонните терористи. \r\n\r\n По случая е започнато досъдебно производство в РУ Кюстендил. \r\n \n\t\t\t\t\t\t", "date": "2018.10.12", "title": "В Кюстендил спипаха телефонни терористи"}
{"url": "http://www.bnews.bg/article/250228-borisov_doyde_v_parlamenta_i_kaza_kakvo_raboti_lilitu_pavlova_a_na_maykite_obeshta", "text": "\n Лиляна Павлова все още била министър на европредседателството и така щяло да бъде до края на декември 2018 г. \r\n\r\n Това каза премиерът Бойко Борисов в парламента на въпрос на червения депутат Антон Кутев. Тя щяла да остане на поста си, докато не докато се извърти тройката България, Австрия, Естония.  \r\n\r\n Премиерът добави, че Лиляна Павлова е председател и на Съвета по европейски въпроси към Министерския съвет. \r\n\r\n „На Павлова е възложено да координира Седмата годишна среща на страните от Централна Европа и Китай, която се проведе на 6 и 7 юли. Взехме решение тогава да се създаде партньорски център в България, възложено е на министър Павлова да координира работата на този център заедно с китайската страна”, уточни още Борисов.  \r\n\r\n В коментар на продължаващия протест на майките на деца с увреждания, които опънаха палатките пред Министерския съвет, премиерът каза, че всички имат право да протестират. \r\n\r\n \"Това е демокрацията. 150 милиона съм им обещал, взели сме решение и финансовият министър го е подписал писмено\", заяви министър-председателят по повод одобрения план-график за приемането на необходимия законодателен пакет. \r\n\r\n \"Имат основание сигурно, но докато тези срокове не изтекат, няма да коментираме повече\", допълни той по повод протеста на майките. \r\n\r\n Но припомни, че на договорката с разписаните дати за придвижването на двата закона за хората с увреждания и за личната помощ, но която са присъствали и Мая Манолова, и социалният, и финансовият министър. \"Всичко сме подписали\", декларира Борисов готовността на държавата да си спази ангажимента. Проектите трябва да се придвижат на 19 октомври в Народното събрание и да бъдат приети преди бюджетната процедура за 2019 г. \r\n \n\t\t\t\t\t\t", "date": "2018.10.12", "title": "Борисов дойде в парламента и каза какво работи ЛилитУ Павлова, а на майките обеща..."}
{"url": "http://www.bnews.bg/article/250225-veterinaren_lekar_e_zarazen_s_brutseloza", "text": "\n Ветеринар, който се грижел за стадото в село Вуково, община Бобошево, в което бе открито огнище на бруцелоза, е заболял от болестта, съобщават от РЗИ-Кюстендил. \r\nДо момента са изследвани 9 души, като само една е положителната проба. Продължават обаче да се издирват още хора, които са работили като пастири и такива, които са консумирали от месото и млякото. \r\n  \r\nОт стадото с овце до момента са евтаназирани 22 животни. \r\n\"Няма опасност болестта да бъде предадена от човек на човек. Бруцелозата се предава при обгрижване на животните или при консумация на месо или мляко. Заболелият ветеринар е настанен в Инфекциозна болница в София и се провежда лечение”, заяви директорът на дирекция “Надзор на заразните болести” към РЗИ-Кюстендил д-р Илияна Кръстева, предаде Дарик. \r\n \n\t\t\t\t\t\t", "date": "2018.10.12", "title": "Ветеринарен лекар е заразен с бруцелоза!"}
{"url": "http://www.bnews.bg/article/250232-tragediya_v_pazardzhishko_voltova_daga_ubi_dete", "text": "\n Трагичен инцидент с малолетно момче е станал в пазарджишкото село Алеко Константиново, съобщават от Областната дирекция на МВР в Пазарджик. Дете е загинало, след като е ударено от волтова дъга. \r\nСигнал за случилото се бил подаден около 20.45 ч. снощи на телефона за спешни повиквания 112. Към мястото са изпратени екипи на полицията и „Спешна помощ“. Пристигайки, лекарите установили смъртта на 12-годишно момче, живеещо в селото. \r\nВ хода на събраните първоначални данни се оказало, че група деца играели в близост до електрически стълб с високо напрежение. Едно от тях решило да се покатери по металната конструкция, но в горната ѝ част е било поразено от волтова дъга и е починало. \r\nНа мястото е извършен оглед от дежурна група на полицейското управление в областния град, образувано е дознание. \r\n \n\t\t\t\t\t\t", "date": "2018.10.12", "title": "Трагедия в Пазарджишко! Волтова дъга уби дете!"}
{"url": "http://www.bnews.bg/article/250224-glavniyat_myuftiya_visshiyat_islyamski_institut_shte_vnasya_prepodavateli_ot_chuzhbina", "text": "\n Висшият ислямски институт няма кадри, които да подготвят мюсюлмански духовници и ще се наложи да се поканят преподаватели от чужбина, като мюфтийството ще се постарае това да бъдат граждани на страни от ЕС. Това обяви пред журналисти главният мюфтия Мустафа Хаджи, който днес се срещна с премиера Бойко Борисов заради законопроектите на ГЕРБ, ДПС, БСП и „Обединени патриоти” по темата. \r\n\r\n И двата проекта въвеждат ограничения върху финансирането на вероизповеданията в България. Забранява се приемането на дарения от чужбина. Предвижда се отпускане на субсидия за двете основни вероизповедания – православното и мюсюлманското, а заплатата на един свещенослужител се приравнява с тази на учител. \r\n\r\n Висшият ислямски институт няма кадри, които да подготвят мюсюлмански духовници и ще се наложи да се поканят преподаватели от чужбина, като мюфтийството ще се постарае това да бъдат граждани на страни от ЕС. Това обяви пред журналисти главният мюфтия Мустафа Хаджи, който днес се срещна с премиера Бойко Борисов заради законопроектите на ГЕРБ, ДПС, БСП и „Обединени патриоти” по темата. \r\n\r\n И двата проекта въвеждат ограничения върху финансирането на вероизповеданията в България. Забранява се приемането на дарения от чужбина. Предвижда се отпускане на субсидия за двете основни вероизповедания – православното и мюсюлманското, а заплатата на един свещенослужител се приравнява с тази на учител. \r\n\r\n „Това е една стъпка, която ще влезе в историята на Република България, защото 28 години не се намери политическа воля, която да постави този въпрос на дневен ред. Вероизповеданията бяха маргинализирани и се смята, че те са чужди и не са част от този тази държава и от народ”, коментира главният мюфтия. \r\n\r\n Той обаче предупреди, че трябва да има както горна граница на субсидията (разписаните в закона 15 млн. лв.), така и долна, защото иначе може да се окаже, че мюсюлманското вероизповедание не може да плаща заплатите на духовниците. \r\n\r\n Хаджи подчерта, че е важно институтът да бъде акредитиран, за да може да работи и да създава независими от външно влияние кадри, предаде БТВ. \r\n \n\t\t\t\t\t\t", "date": "2018.10.12", "title": "Главният мюфтия: Висшият ислямски институт ще внася преподаватели от чужбина"}
{"url": "http://www.bnews.bg/article/250221-kataluniya_pak_na_bunt_othvarlya_monarhiyata", "text": "\n Каталунският парламент гласува вчера резолюция, призоваваща за премахване на монархията в Испания, която испанският премиер Педро Санчес определи като недопустима, предаде Франс прес, цитирана от БТА. \r\n\r\n Сепаратистките движение и антисепаратистката лява коалиция \"Ен кому подем\" (\"Заедно можем\") обединиха гласовете си, за да подкрепят резолюция, която осъжда намесата на краля в каталунския конфликт и настоява за премахване \"на една остаряла и недемократична институция като монархията\". \r\n\r\n Крал Фелипе Шести е критикуван в Каталуния, особено след суровата му риторика срещу каталунските сепаратисти по време на кризата през есента на миналата година. \r\n\r\n Досега социалистът Санчес подхожда много умело към сепаратистите. След идването си на власт той възстанови диалога с тях, като предложи референдум за по-голяма автономия на Каталуния, но отхвърли категорично организирането на референдум за самоопределение, припомня АФП. \r\n\r\n Днес Санчес реагира в Туитър на вота на каталунския парламент, заявявайки, че гласуваната от него резолюция е недопустима.  \r\nТова правителство ще предприеме правните действия, с които разполага, за да защити закона, конституцията и държавните институции, отбеляза той, без да уточни какви биха били тези мерки. \r\n \n\t\t\t\t\t\t", "date": "2018.10.12", "title": "Каталуния пак на бунт  - отхвърля монархията"}
{"url": "http://www.bnews.bg/article/250222-blizki_i_priyateli_izprashtat_viki", "text": "\n Близки и приятели ще изпратят жестоко убитата телевизионна водеща Виктория Маринова в последния й път. След задържането на заподозрян за престъплението, тялото на младата жена беше освободено. Поклонението се състои в храма „Света Троица” в Русе. \r\n30-годишната журналистка е положена в бял затворен ковчег. \r\nДо ковчега на Виктория са седнали родителите й, а бившият й съпруг Свилен Максимов е застанал до тях.   \r\nВ района се очакват засилени мерки за сигурност заради ескалиралото през последните часове напрежение. В четвъртък група мъже с мотори се появиха в ромската махала, където живее лелята на 21-годишният Северин, задържан в Германия за убийството на журналистката, предаде БЛИЦ. \r\n  \r\n \n\t\t\t\t\t\t", "date": "2018.10.12", "title": "Близки и приятели изпращат Вики"}
{"url": "http://www.bnews.bg/article/250223-edno_lyatno_ili_zimno_vreme_evropa_ni_glasi_novi_chasovi_zoni", "text": "\n Няколко варианта на нова карта на часовите зони в Европа се разглеждат в работните групи на ЕК заради премахването на смяната на часовото време. Това заяви зам.-министърът на енергетиката Жечо Станков по време на заседание на парламентарната комисия по европейски въпроси и контрол на европейските фондове, уточнява Dir.bg. \r\n\r\n Изборът на всяка държава членка на ЕС, дали да остане на лятно, или зимно часово време трябва да стане хармонизирано с нейните съседи, за да не се прекъснат икономически, транспортни и други връзки между тях. Затова ЕК разглежда няколко десетки варианта за групирането на страните. Един от тях е България, Румъния и Гърция да са в една зона, от Сърбия до Германия, Швейцария и Италия - в друга, а от Франция и Холандия до Португалия - в трета. Друг вариант е от нас до Великобритания всички държави да са в една зона, а само Англия и Португалия да са в отделна. \r\n\r\n Все още повечето от държавите в Европа не са решили дали искат да се прекрати смяната на времето и към кое да се премине. Според тях трябва по-голям обществен дебат и повече време за вземане на тези решения. В момента срокът е до април 2019 г. В България се проведе анкета, която приключва днес. До сряда вечерта в нея са взели участие около 12 хил. души, каза Станков. Резултатите ще станат ясни до дни, но това е само началото на дебатите. \r\n\r\n Мнения се искат и от отделните министерства - образователното например предпочита зимното часово време, тъй като това щяло да е по-удачно за учебния процес. Становището на енергийното министерство е, че ефекта от смяната на времето вече го няма. Той е достигнал своя пик през 2007 г., когато 14% от енергията е била за домашно осветление на гражданите. Към момента този дял е едва 1,44%. Това означава, че спестяваме само 24 хил. мегаватчаса, което стига за работата на един блок за 24 часа. Станков обясни, че ако преминем към лятно часово време, в по-активната част от деня за хората ще е светло. Тогава на 22 декември ще се съмва около 9 ч, а слънцето ще залязва към 18 ч. Ако изберем зимното време, на 21 юни, в началото на лятото, светлата част на деня ще е между 5 ч сутринта и 20 ч вечерта. \r\n  \r\n \n\t\t\t\t\t\t", "date": "2018.10.12", "title": "Едно лятно или зимно време? Европа ни гласи нови часови зони!"}
{"url": "http://www.bnews.bg/article/250216-agentsiya_za_nedvizhimi_imoti_osadi_reporter_na_gospodari_na_efira", "text": "\n Агенция за недвижими имоти осъди репортера на \"Господари на ефира\" за неизплатена комисиона. Съдружниците в агенцията са възмутени от некоректното отношение на журналиста и от натиска, на който е подложена семейната фирма преди, по време на и след делото. След като съдът на втора инстанция задължава репортера да изплати дължимото, неговият баща запорира личните им сметки. \r\n\r\n Съдебният спор възниква заради полагащият се на брокерите процент от сумата по сделката - в случая 1637,50 евро. \r\n\r\n \"Не става въпрос за много пари, но сме си ги изработили. Въпросът е принципен. За нас бе пълна изненада, че човек, който се „опитва“ да е пример и съдник в обществото ни, си позволява това\", коментираха от агенция \"Компас Дивелъпмънт\" пред OFFNews. \r\n\r\n Клиентите, от своя страна, твърдят, че са изплатили комисионата в брой на брокера, но не са взели разписка. След като съдът ги принуждава да платят хонорара, те завеждат частен иск срещу собственика на фирмата Данаил Наков, за да си върнат двойно надвзетата, според тях, комисиона. \r\n\r\n Съдът обаче не е приел тяхната теза и в решението си, което не подлежи на обжалване, подробно се мотивира. \r\n\r\n Предисторията \r\n\r\n През ноември 2015 г. „Компас дивелъпмент” ООД и Владислав Василев сключват договор за посредничество за закупуване на сделката. Имотът е намерен и купен. По договор след изповядването на сделката клиентът трябва да плати и комисионата. Фирмата изпраща фактурата, а клиентът отказва да плати. Доказателство за този отказ съществува и е отчетено от съда - Василев праща на управителя на агенцията писмо, че брокерът не е изпълнил задълженията си и че разваля договора, затова не дължи комисионна. Това се случва през април 2016-а, три месеца след изповядването на сделката. \r\n\r\n Фирмата завежда дело и го печели през август 2018. Решението не подлежи на обжалване. Василев трябва да плати комисионата от 1637,50 евро, лихвата за просрочието - 34,18 евро и 822,90 лева за разноските по делото. \r\n\r\n Съдебният състав намира, че от събраните доказателства се е установило, че брокерът е изпълнил задълженията си по договора за посредничество, като е предоставял информация за сделката на ответника, осигурявал е извършването на огледи, снабдил се е с удостоверение за тежести на имота, уведомил е продавача за необходимите за сделката документи, в резултат на което сделката е била сключена. Съдът уточнява, че не е установено Василев да е погасил задължението си за възнаграждението за посредничество, както и че в уведомлението от Владислав Василев до дружеството за разваляне на договора се съдържа изявление, че той не дължи предвиденото възнаграждение, като се е мотивирал с неизпълнение на задълженията на дружеството, което представлява и е признание на Владислав Василев за неизпълнение на задължението за заплащане на уговорената в договора цена. \r\n\r\n Историята обаче не свършва до тук. След съдебното решение, Василев плаща дълга, но във вече приключилия спор се намесва неговият баща Пламен Карпов. Той завежда искаме към съда като физическо лице за обезпечение на бъдещ иск към управителя на \"Компас Дивелъпмънт\" Данаил Наков. Съдията е допуснал този иск и ЧСИ е запорирало всички лични банкови сметки на семейството на Наков. Вече близо месец те са блокирани, макар че обезпечението е само за 1637 евро.  \r\n\r\n Съдебно решение срещу запис от камера \r\n\r\n Снощи \"Господари на ефира\" излъчиха репортаж по темата, но с обърнат знак - според екипа репортерът е жертва на недобросъвестен брокер. В предаването бе излъчен запис от камерите в банков клон, на който се вижда, че продавачът и купувачът дават на брокера нещо, вероятно сума пари, а той ги прибира във вътрешния джоб на якето си. Според Василев и адвоката му тогава е предадена именно комисионата, но съдът не е допуснал да се изискат записите като доказателства. По невнимание клиентите били забравили да изискат разписка за плащането. \r\n\r\n От агенцията за имоти, на свой ред твърдят, че тогава са дадени пари за други разходи по сделката. \r\n\r\n От предаването обявиха, че ще имат и още репортажи по темата. \r\n \n\t\t\t\t\t\t", "date": "2018.10.12", "title": "Агенция за недвижими имоти осъди репортер на \"Господари на ефира\""}
{"url": "http://www.bnews.bg/article/250217-deputat_shte_se_prosti_s_imuniteta_si_zaradi_koruptsiya", "text": "\n Много скоро ще бъде поискан имунитета на народен представител от настоящия парламент заради сигнали за участие в корупционни схеми. Това стана ясно от думите на председателя на антикорупционната комисия в парламента Борис Ячев. Той обаче не пожела да назове нито за кой народен представител става въпрос, нито от коя партия е, тъй като в момента се води разследване. \r\n\r\n \"Да, ще има искане за сваляне на депутатски имунитет. Събират се в момента доказателства по сигнали, не по сигнал, а по сигнали. Когато тези доказателства бъдат обработени и докажат, че сигналите съдържат факти, наричани корупционни схеми, подобно искане ще бъде внесено. Имаме информация и мога да кажа, че това ще бъде в скоро време\", обяви Ячев за Канал 3. \r\n\r\n \"Става въпрос за активно действащ народен представител. Не мога обаче да коментирам факти, които още не са доказани и няма събрани доказателства. В най-скоро време, когато бъдат потвърдени тези факти, ще бъдат предприети съответните действия по искане за снемане на имунитета на съответния колега. На този етап говорим за един колега, а не за няколко\", поясни депутатът от „Обединени патриоти”, като не пожела да каже дали става въпрос за народен представител от опозицията или управляващите, като изтъкна, че комисията няма да прави разлика между тях. \r\n\r\n   \r\n \n\t\t\t\t\t\t", "date": "2018.10.12", "title": "Депутат ще се прости с имунитета си заради корупция"}
{"url": "http://www.bnews.bg/article/250219-izvanredno_germaniya_ni_vrashta_severin_do_10_dni_toy_otricha_da_ya_e_iznasilval", "text": "\n Вторият сенат на Върховния съд в Целе се е произнесъл, че Северин Красимиров ще бъде екстрадиран. \r\n\r\n За момента съдът не вижда ясни причини екстрадицията на предполагаемия убиец на водещата Виктория Маринова да не бъде осъществена. \r\n\r\n Дотогава обаче задържаният остава в ареста в Германия.  \r\n\r\n Красимиров не е изказал възражения относно връщането му в България и е дал съгласието си за екстрадиция по бързата процедура. \r\n\r\n Законът предвижда 10-дневен срок за изпълнение, но това може да стане и по-рано, предаде БТВ. \r\n\r\n От германската прокуратура допълниха, че по време на разпита, задържаният е признал, че под влиянието на алкохол и наркотици е \"ударил жертвата\" и я е \"хвърлил в храсталак\". \r\n\r\n \"Той обаче твърди, че не е \"искал да убие жертвата и отрече да я е изнасилил\", посочиха от държавното обвинение в Германия.  \r\n\r\n Германските власти задържаха Северин Красимиров във вторник вечерта, осем часа след постъпило искане от българските власти. Той се е намирал в дома на майка си в германския град Щаде. \r\n\r\n Чрез ДНК анализ разследващите са установили, че 21-годишният Красимиров е изнасилил и убил Маринова, посочи в сряда министърът на вътрешните работи Младен Маринов. \r\n \n\t\t\t\t\t\t", "date": "2018.10.12", "title": "ИЗВЪНРЕДНО: Германия ни връща Северин до 10 дни! Той отрича да я е изнасилвал!"}
{"url": "http://www.bnews.bg/article/250218-maya_manolova_dyado_koleda_doyde_za_vsichki_detsa", "text": "\n Очаква се всеки момент Народното събрание да редактира законопроекта за семейните помощи за деца с един починал или двама починали родители и да отпадне изискването за подоходен критерий за помощта,която ще получават на мястото на наследствената пенсия. \r\n\r\n Събитията се развиха мълниеносно. Първо парламентът отложи с един час гласуването по промените в Закона за семейните помощи за деца заради спора по подоходния критерий. Скоро след това бе прекратена и дискусията в пленарната зала по второто четене на проекта, след като председателят Цвета Караянчева обяви, че текстовете ще бъдат променени. \r\n\r\n По време на завихрилия се спор изненадващо председателят на ПГ на ГЕРБ Цветан Цветанов застана на трибуната и поиска едночасова отсрочка. \r\n\r\n Нека да се отложи точката с един час, за да се направят допълнителни съгласувания с министерството на финансите и с премиера на страната, заяви Цветанов. Точно тогава се очаква в НС да пристигне Бойко Борисов за участие в парламентарния контрол. \r\n\r\n Намерението на властта беше подоходният критерий да важи, когато децата-сираци, получавали досега наследствена пенсия без оглед на дохода, ще започнат да вземат на нейно място новата помощ, но само ако минат доходен тест и го издържат. Социалната комисия и социалното министерство не предвиждаха действието на такъв подоходен критерий, но той беше вкаран под напора на финансовото министерство. \r\n\r\n Срещу това възрази опозицията, която го намира за дискриминационно спрямо децата, за които преди не е действал подоходният критерий, а занапред ще важи. \r\n\r\n Мая Манолова застъпва същата позиция и по тази причина е в Народното събрание, за да проследи какво ще се случи със законовите промени, инициирани вследствие нейната кампания по Коледа миналата година. \r\n\r\n Заедно с нея тук е и адвокат Златина Хаджипанайотова, майка на три деца и вдовица, която излезе с емоционално писмо до премиера, след което Манолова я подкрепи и започна да работи за промяна в законодателството. \r\n\r\n Още преди гласуването Манолова обяви, че Дядо Коледа е дошъл за всички деца и даде да се разбере, че вече неофициално разполага с информацията, че законът ще бъде гласуван така, както настоява тя, депутатите от социалната комисия и социалното министерство, предаде Канал 3. \r\n \n\t\t\t\t\t\t", "date": "2018.10.12", "title": "Мая Манолова: Дядо Коледа дойде за всички деца!"}
{"url": "http://www.bnews.bg/article/250215-darina_pavlova_nagrabi_dzherard_batlar", "text": "\n Дарина Павлова за пореден път демонстрира близко познанството си със световни звезди. \r\n\r\n Тя пусна снимка в \"Инстаграм\", където е гушната с една от най-големите звезди на Холивуд - Джерард Бътлър.  Кадърът е щракнат по време на премиерата на поредния филм на шотландеца - Hunter Killer в израелската столица Тел Авив. \r\nТя има общи филмови проекти със звездата от „300” и „Код: Лондон”. Двамата демонстрират близост на премиерите на всяка негова нова лента. \r\n\r\n \r\n  \r\n \n\t\t\t\t\t\t", "date": "2018.10.12", "title": "Дарина Павлова награби Джерард Бътлър"}
{"url": "http://www.bnews.bg/article/250214-i_glavniyat_myuftiya_na_sreshta_pri_borisov_za_zakonoproekta_za_veroizpovedaniyata", "text": "\n Главният мюфтия Мустафа Хаджи е поискал среща с премиера Бойко Борисов заради законопроектите за вероизповеданията, които регламентират финансирането на различните религии в България. Срещата тече в момента в Министерския съвет, научи \"24 часа\". \r\n\r\n Мюфтията е поискал разговора, след като вчера депутатите решиха да обединят двата законопроекта за вероизповеданията - този на ГЕРБ, ДПС и БСП и на \"Обединените патриоти\". \r\n\r\n И двата проекта въвеждат ограничения върху финансирането на вероизповеданията в България. Забранява се приемането на дарения от чужбина. Според мюфтийството обаче този на ГЕРБ бил по-добър, тъй като предвижда 15 млн. лв. държавно финансиране. Те обаче реално ще бъдат разпределени между православната църква и мюфтийството, а останалите вероизповедания няма да имат държавна субсидия. \r\n\r\n   \r\n \n\t\t\t\t\t\t", "date": "2018.10.12", "title": "И главният мюфтия на среща при Борисов за законопроекта за вероизповеданията"}
{"url": "http://www.bnews.bg/article/250208-borisov_otgovarya_kakvo_raboti_lilitu_pavlova", "text": "\n Какво работи министър Лиляна Павлова след края на европредседателството – на този въпрос ще отговаря днес пред депутатите премиерът Бойко Борисов. \r\n\r\n Питането е на депутата от БСП Антон Кутев, а формулировката е  \"какви са функционалните задължения на министъра на Българското европредседателство към момента\". \r\n\r\n Припомняме, че председателството на България приключи в края на юни. \r\n\r\n Очаква се Борисов да обясни, че ведомството ще съществува до края на периода, в който страната ни е в \"тройката\" от предишен и следващ председател на съюза. \r\n\r\n Друг е въпросът дали изобщо премиерът ще отиде в Народното събрание след поредицата от случаи в страната ни, за които също вероятно депутатите от червената партия ще го питат.  \r\n \n\t\t\t\t\t\t", "date": "2018.10.12", "title": "Борисов отговаря какво работи ЛилитУ Павлова"}
{"url": "http://www.bnews.bg/article/250207-ruse_se_proshtava_s_viktoriya_marinova", "text": "\n Близки и приятели ще изпратят жестоко убитата телевизионна водеща Виктория Маринова в последния й път. След задържането на заподозрян за престъплението, тялото на младата жена беше освободено от \"Съдебна медицина\". \r\n\r\n Поклонението пред тленните останки на Виктория е насрочено за 10.30 ч. в църквата \"Св. Троица\" в Русе, съобщи баща й Георги Маринов. След това младата жена ще бъде погребана в гробищния парк на квартал \"Чародейка\", пише Дир.бг. \r\n\r\n Очакват се и засилени мерки за сигурност в района, както и в русенските квартали \"Тракцията\" и \"Селеметя\", в които е живял заподозреният за убийството Северин Красимиров. 21-годишният младеж успя да избяга в Германия, където бе задържан при спецоперация на полицията. Очаква се в следващите десетина дни той да бъде екстрадиран у нас. \r\n\r\n Вчера рокери нахлуха в ромските махали в Русе. Според официалната информация не се е стигнало до сблъсъци. Полицейски патрули и жандармерия са изпратени, за да осигурят спокойствието в района. Хората обаче продължават да се притесняват за безопасността си. \r\n\r\n От ОДМВР-Русе съобщиха, че няма арестувани рокери, а случаите със закритите номера на моторите се проверяват. \r\n \n\t\t\t\t\t\t", "date": "2018.10.12", "title": "Русе се прощава с Виктория Маринова"}
{"url": "http://www.bnews.bg/article/250220-spipaha_selski_kmet_s_nelegalni_darva_za_ogrev", "text": "\n Кметът на беловското село Габровица Кирил Симеонов е задържан с камион, пълен с нелегални дърва за огрев. Акцията е била проведена от икономическата полиция в Пазарджик. \r\n\r\n Камионът, който е управлявал Кирил Симеонов, е бил със скрити номера. В него са открити девет кубика дърва за огрев без горска маркировка и писмено позволително. Полицаите са установили, че камионът няма и лиценз за превоз на дървесина. Кирил Симеонов е бивш горски служител. Дървесината, както и автомобилът са иззети, предаде БНР. \r\n\r\n Проверка ще установи дали кметът е продавал дърва за огрев на съселяните си срещу по-ниски цени. Със случая е запозната Изпълнителната агенция по горите. При акцията на икономическата полиция са открити още пет кубика нелегална дървесина в частни домове в село Пищигово и Велинград \r\n \n\t\t\t\t\t\t", "date": "2018.10.12", "title": "Спипаха селски кмет с нелегални дърва за огрев"}
{"url": "http://www.bnews.bg/article/250206-razkasana_oblachnost_dazhd_shte_prevali_nad", "text": "\n Днес облачността ще е разкъсана, по-значителна над източните райони. В Югоизточна България са възможни превалявания от дъжд. Сутринта на места в низините и котловините ще има условия за ниска облачност или мъгла. Ще духа слаб, в източната половина от страната умерен североизточен вятър. Минималните температури ще са от 5° до 10°, а максималните между 19° и 24°. \r\nТакава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. Атмосферното налягане e по-високо от средното за октомври и ще се задържи почти без промяна. \r\nПо Черноморието облачността ще е значителна. На места, главно по южното крайбрежие ще има превалявания от дъжд. Ще духа умерен североизточен вятър. Максимални температури на въздуха: 19°-21°. Температурата на морската вода е 20°. Вълнението на морето ще бъде 3-4 бала. Над планините облачността ще е разкъсана, в масивите от източната половина от страната – предимно значителна. На места в Родопите, Сакар и Странджа ще превали. Ще духа умерен, временно силен вятър от изток-североизток. Максималната температура на височина 1200 метра ще е около 11°, на 2000 метра - около 5°. \r\n  \r\n \n\t\t\t\t\t\t", "date": "2018.10.12", "title": "Разкъсана облачност, дъжд ще превали над..."}
{"url": "http://www.bnews.bg/article/250210-rafa_nadal_s_gumeni_botushi_razchistva_mayorka_sled_potopa", "text": "\n Тенисистът Рафаел Надал се включи в разчистването на остров Майорка след потопа, който отне живота на девет души. Стотици доброволци също се включиха във възстановяване на острова от нанесените от дъждовете щети. \r\nПоройни дъждове предизвикаха наводнения в източната част на Майорка, главния от Балеарските острови, изключително популярен сред туристите испански архипелаг в Средиземно море. Потоци от мръсна вода влачиха коли по тесните улици на източния град Сант Лоренс. Реките преляха и заляха пътища и къщи. 12 души загинаха. \r\n  \r\n\r\n Световният №1 в тениса не се посвени да обуе гумени ботуши и да хване лопата, за да помогне след бедствието, опустошило родното му място. Заедно с него бяха и други хора от щаба на академия му в Манакор, сред които и фитнес треньорът му Рафаел Маймьо. \r\n\r\n Освен помощ в разчистването на острова, Надал отвори и вратите на академията си, за да приюти някои от останалите без покрив след бедствието.  \r\n\r\n \"Това е много тъжен ден за Майорка. Нашите най-искрени съболезнования са към семействата на загиналите в Сан Йоренк. Нашата академия \"Спортен център Рафаел Надал\" е отворена за останалите без дом семейства\", обяви тенисистът. \r\n\r\n В действителност тенис звездата искал да остане анонимен в помощта си и да не бъде сниман. Фотографи обаче бързо разпространиха кадрите. \r\n \n\t\t\t\t\t\t", "date": "2018.10.12", "title": "Рафа Надал с гумени ботуши разчиства Майорка след потопа"}
{"url": "http://www.bnews.bg/article/250213-v_strandzhansko_chumata_prodalzhava_da_se_razprostranyava", "text": "\n До 28 декември са в сила европейските рестрикции по посока на реализацията на животни заради огнищата на чума по стадата в Странджа. „Т.е. животните трябва да се колят и консумират само в забранената територия. Млякото може да се изкупува, преработва и консумира в тази зона. Движение на животни се допуска само за незабавно клане до кланица, не се допуска преместването на животни от един обект в друг обект, което в голяма степен затруднява населването на обектите с нови животни“, коментира в „Преди всички“ д-р Георги Чобанов от Агенцията по безопасност на храните: \r\n\r\n „ЕК действа на същия принцип, на който действа и Агенцията по безопасност на храните – опитваме се да изолираме засегнатите, така че да не могат да предадат нататък заболяването. Освен това е много важно решаването на тези казуси да става много бързо, за да остане много по-малък мащаб, а от друга страна – и самите хора, когато ликвидирането на една такава болест приключи бързо, не се стресират допълнително“. \r\n\r\n На 18 септември БАБХ поиска за пореден път съдействие от прокуратурата, като изпрати писмо до държавното обвинение, във връзка със заразеното с чума стадо в Болярово, до което местните стопани дълго време не допускаха ветеринарните власти. \r\n\r\n „Прокуратурата е сезирана още в началото, когато стартираха проблемите. Сезирана е прокуратурата в Ямбол, в Елхово, но на този етап не знам да има отговор или становище, изразено от прокуратурата по този казус“, каза той. \r\n\r\n Според д-р Чобанов ветеринарното законодателство е достатъчно ясно, но проблемът е друг – че то не се „чете от други структури, включително и фермери“. Той поясни: \r\n\r\n „В самия закон за животновъдството е записано, че когато фермерът се занимава с някакъв вид животни, той трябва да е достатъчно компетентен да се занимава с тях, т.е преди да се започне да се гледат животни, трябва да е ясно какво се случва, когато се стигне до такава ситуация. Затова нашите основни мерки са насочени към превенция, затова и сега говорим за птичи грип, за африканска чума, говорим и за биосигурност, за изолиране на животните, за недопускане на заболяването във фермата. В момента, в който заболяването е допуснато във фермата - и то е допуснато пак от хората, които се грижат за животните – няма много варианти за решаването на казуса. Трябва максимално бързо да се приключи с тази зараза, за да може хората да продължат да си развиват бизнеса“. \r\n\r\n Чумата по дребните преживни животни продължава да се разпространява в Странджанско, след като в нови селища продължават да бъдат откривани животни с антитела, заяви Чобанов. Откриването на антитела означава, че животни са боледували от чума или са били ваксинирани, обясни той:  \r\n\r\n „Чумата при дребните преживни животни е такова заболяване, което не се среща повсеместно и България беше свободна от това заболяване. В този случай, когато заболяване не циркулира в дадена територия, тогава животните не са го срещали и те нямат антитела. Освен това в България е забранена ваксинацията с такава ваксина, няма и такава ваксина на пазара, която да се ползва, така че се очаква нашите животни да са чисти от антитела или от вируси. Всяко едно животно, в което бъде открит наличие на вирус, това означава, че то е инфектирано и че това е огнище на заболяването. Когато това животно не бъде забелязано или не бъде докладвано, че е заболяло, има един период, през който то боледува, преболедува и практически вирусът не може да бъде открит в кръвта, а започват да се образуват антитела. По принцип антителата се изграждат в два случая – или след ваксинация, или след боледуване“, каза той. Според него обаче се спекулира с възможността животните да са ваксинирани.  \r\n\r\n Преди няколко дни министърът на земеделието каза в НС, че при последните проби в Странджанско у 256 животни са открити антитела, предаде БНР. \r\n \n\t\t\t\t\t\t", "date": "2018.10.12", "title": "В Странджанско чумата продължава да се разпространява "}
{"url": "http://www.bnews.bg/article/250205-amerikanskiyat_shtat_vashington_zabrani_smartnoto_nakazanie", "text": "\n Върховният съд на американския щат Вашингтон е решил с пълно единодушие, че смъртното наказание на негова територия не е в съответствие с конституцията на щата, съобщават американските медии. \r\n\r\n Решението в случай на убийство от 1996 г. променя смъртните присъди на осем души в щата, които са очаквали екзекуция в затвора. Според петимата съдии практиката се прилагала произволно, така и \"расово предубедена\". От 2004 г. върху смъртното наказание беше наложен мораториум, който беше нареден от губернатора от Демократическата партия Джей Инсли. \r\n\r\n Освен Вашингтон още 19 щата в САЩ, повечето в северната част на страната, не допускат смъртно наказание, включително Ню Йорк. \r\n\r\n   \r\n \n\t\t\t\t\t\t", "date": "2018.10.12", "title": "Американският щат Вашингтон забрани смъртното наказание"}
{"url": "http://www.bnews.bg/article/250212-nova_versiya_ot_maykata_na_severin_toy_plakal_i_shtyal_sam_da_se_predade", "text": "\n Северин Красимиров е нямал съучастници, действал е сам. Това поне е така по думите му на майка му и доведеният му баща от Германия, които говориха пред bTV. \r\n\r\n Те така са научили от него. Двамата били шокирани от това, което е извършил, тъй като по думите им не бил агресивен и не е имал такива черти. Дошъл в Германия, за да види за последно своите близки, тъй като имал намерение да се предаде. \r\n\r\n Един-два часа, след като влязъл в дома им в немския град Щаде, там нахлули германски полицаи и го арестували. \r\n\r\n Майката обясни, че синът ѝ казал, че е пил алкохол с приятели, бил взел и наркотик - едно шише уиски, наркотик, наричан кристал, и бира. \r\n\r\n \"Майко, аз убих човек, дойдох само вас да видя\", казал ѝ Северин. \r\n\r\n Доведеният баща на Красимиров също обясни как им казал \"Голяма бела стана\". Северин твърдял, че не е удушавал Виктория, а от удара в носа и потеклата кръв тя се била задушила. \r\n\r\n Бащата разказа и как, като седнали да вечерят с децата, Северин се разплакал и им казал, че видял по телевизията, че убитата от него Виктория има малко дете. Малок след това влязла полицията. \r\n\r\n Очаква се Северин Красимиров да бъде върнат у нас в следващите 10 дни. \r\n\r\n Днес, 11 октомври, се очаква Върховният съд в германския град Целе да даде подробности. \r\n \n\t\t\t\t\t\t", "date": "2018.10.12", "title": "Нова версия от майката на Северин: Той плакал и щял сам да се предаде!"}
{"url": "http://www.bnews.bg/article/250209-hekimyan_yadosa_elena_yoncheva_s_prekasvaniya_i_neizslushvane_na_otgovorite_y", "text": "\n България беше очернена след жестокото убийство на журналист. Това бяха чудовищни неща, но за управлението на Бойко Борисов в последните 10 години, а не за страната. Това каза журналистката Елена Йончева от БСП в ефира на БТВ. \r\n\r\n Според нея в България има много добри специалисти и криминалисти, но въпреки това няма доверие в институциите. „Затова беше предложена помощ от Европа по разследването на престъплението. Ние призовахме в това разследване да се случат чуждестранни експерти. Едно международно разследване щеше да помогне, за да спрат всички спекулации“, подчерта Йончева.  \r\n\r\n „Сега сме не само на последно място по свобода на медиите в Европа, а дори се нареждаме до страни като Конго“, отбеляза тя.  \r\n\r\n Елена Йончева цитира американски медии, които са припомнили доклада на Държавния департамент за миналата година за страната ни, в който се казва, че служители във всички клонове на правителството са замесени в корупционни практики безнаказано. Тя била свързана с големите инфраструктурни проекти“. \r\n\r\n Относно конфронтациите в редиците на БСП, Йончева поясни, че не може в една партия да има тишина. „Спорът в партията е много полезен – за БСП и за държавата“. Тя даде пример с Лейбъристката партия в Англия. \r\n\r\n Червената депутатка се афектира след въпрос дали е имала обща офшорна фирма с избягалия банкер Цветан Василев. \r\n\r\n Тя помоли да се изкаже без да бъде прекъсвана.  \r\n\r\n \"Осъдих Борисов, а сега Делян Добрев ме съди, защото съм била изнесла информация за \"Кумгейт\". Аз нямам офшорна фирма с Цветан Цветанов и никога не съм имала такава. Работила съм в ТВ7 и единствените средства, с които съм боравила са техниката, която се поръчвали за там\", каза още депутатката от БСП.  Хекимян посочи, че винаги кани в предаването членове на БСП, за да обяснят другата гледна точка на нещата, но Йончева го прекъсна остро, че не може постоянно да искат да я съдят след разкритията й.  \r\n\r\n \"Имам фирма с г-жа Блъскова. Тази фирма е купувала техническа екипировка. Ще осъдя и Делян Добрев, както и Цветан Цветанов, както осъдих Борисов за клевета. Всеки път, когато покажем далавера, аз съм заплашвана, че ще бъда съдена\", развика се Йончева и Хекимян закри интервюто с нея.  \r\n\r\n \r\n  \r\n \n\t\t\t\t\t\t", "date": "2018.10.12", "title": "Хекимян ядоса Елена Йончева с прекъсвания и неизслушване на отговорите й"}
{"url": "http://www.bnews.bg/article/250211-novorodeno_pochina_den_sled_izpisvane_ot_bolnitsata", "text": "\n Новородено бебе почина само ден, след като беше изписано от видинската болница \"Света Петка\". Майката обвинява лекарите в немарливост и е сигнализирала институциите, предаде \"България он Ер\". \r\n\r\n Кремена ражда втория си син на 14 септември, но успява да се порадва на детето си само няколко дни в родилното отделение. Пет дни по-късно Кремена и бебето са изписани. В епикризата е записано, че новороденото е в отлично здраве. Но не е било така. \r\n\r\n \"Казвах им, че не се храни добре. Изяжда на половината. Те ми казаха, че е нормално. На следващата сутрин, след като ни изписаха не поиска да се храни, не пи и вода\", разказва майката. \r\n\r\n Тя се обажда на местните медици, а след това детето е прието в болницата в Монтана. Там правят изследвания и установяват чревна инфекция с критичния показател 143 пункта. Въпреки усилията на лекарите в Монтана, бебето издъхва. \r\n\r\n \"За мен това е лекарска небрежност. Някой не си е свършил работата. Не са му направили необходимите изследвания\", допълва младата жена. \r\n\r\n От болницата във Видин обаче отричат да са подценили случая на Кремена и допълват, че на здрави новородени не се налага да се правят изследвания. Медиците твърдят, че новороденото момченце е изписано \"живо и здраво\". \r\n\r\n Заради съмненията, Кремена започва да търси истината и обикаля от кабинет на кабинет, за да разбере какво се е случило с детето ѝ и кой я е изписал без да провери дали всичко е наред. \r\n\r\n По случая вече работи и прокуратурата, а майката е сезирала и Медицинския одит. \r\n \n\t\t\t\t\t\t", "date": "2018.10.12", "title": "Новородено почина ден след изписване от болницата"}
