{"url": "http://www.bnews.bg/article/258941-falstart_na_deloto_sreshtu_faraonite_ot_dupnitsa_otlozhiha_go", "text": "\n Фалстарт на делото срещу Фараоните от Дупница, Ивона Близнакова и съпругът и Георги Близнаков. Съдия Надя Георгева от Окръжен съд Кюстендил отложи делото, тъй като подсъдимата Ивона Близнакова поиска служебен адвокат, понеже нямала пари да наеме защитник по делото. \r\n\r\n В съдебна зала днес се явиха около 30-на вложители в “Дупнишка популярна каса” ,които изгряха с хиляди левове след като пирамидата “Дупнишка популярна каса ” гръмна  през м април 2017 г., съобщава струма.бг. \r\n \n\t\t\t\t\t\t", "date": "2019.03.27", "title": "Фалстарт на делото срещу Фараоните от Дупница, отложиха го"}
{"url": "http://www.bnews.bg/article/258945-erdogan_predlaga_sveta_sofiya_za_dzhamiya_s_bezplaten_dostap", "text": "\n Турският президент Тайип Ердоган заяви, че властите на страната могат да променят статута на Света София, за да може да бъде посетена безплатно. \r\n\r\n \"Статутът на \"Света София\" може да бъде променено от музей на джамия след изборите (31 март). Туристите от всички религии могат сега да отидат до Синята джамия, която се намира в съседство, безплатно\", обясни президентът на журналист за това, дали турските граждани могат да посетят \"Света София\" безплатно, в интервю за телевизионния канал TGRT, цитиран от ТАСС. \r\n\r\n В момента входът в музея струва 60 турски лири (10 долара). \r\n\r\n На 18-ти март Ердоган коментира, че не подкрепя идеята за превръщането на \"Света София\" в Истанбул в джамия, тъй като това може да доведе до сериозни последствия. \r\n\r\n \"Света София\" е най-забележителният паметник на византийската архитектура. \r\n\r\n Построена е през 532 - 537 г. по указание на император Юстиниан, който е решил да увековечи славата на Константинопол. \r\n\r\n Според легендата, планът за изграждане на катедралата, Юстиниан получава в съня си от ангел. \r\n\r\n Императорът мечтаел храмът да няма аналог по света и дори планира подове от златни решетки в него. \r\n\r\n От 1453 г. \"Света София\" става джамия, а през 1935 г. е превърната в музей. \r\n \n\t\t\t\t\t\t", "date": "2019.03.27", "title": "Ердоган предлага Света София за джамия с безплатен достъп\r\n"}
{"url": "http://www.bnews.bg/article/258951-feysbuk_zabranyava_beliya_natsionalizam_i_separatizam", "text": "\n \"Фейсбук\" е обявил пред новинарския сайт за технологии Motherboard, че забранява белия национализъм и белия сепаратизъм на платформата си от следващата седмица, информира The Hill. \r\n\r\n По време на среща във вторник представителите на социалната мрежа официално са решили да въведат забраната. \r\n\r\n Значителната промяна в политиката на компанията идва година след информация на Motherboard, че \"Фейсбук\" позволява бял национализъм и сепаратизъм на платформата си, въпреки че забранява белия супремасизъм. Преди в документи социалната мрежа писа, че белият национализъм \"изглежда невинаги се свързва с расизъм (най-малко категорично)\", което предизвика критика от страна на организации в защита правата на човека и експерти. \r\n\r\n Директорът на \"Фейсбук\" за политиката за борба с тероризма Брайън Фишман заяви тази седмица пред Motherboard, че след разговори с експерти платформата е заключила, че не може да направи разлика между белия национализъм, белия сепаратизъм и белия супремасизъм. \r\n\r\n Експертите са заявили пред технологичния гигант, че белият национализъм и сепаратизъм са свързани с омраза и насилие. \r\n\r\n \"Фейсбук\" ще забранява съдържание, което възхвалява или подкрепя белия национализъм и сепаратизъм. \r\n \n\t\t\t\t\t\t", "date": "2019.03.27", "title": "Фейсбук забранява белия национализъм и сепаратизъм"}
{"url": "http://www.bnews.bg/article/258950-ognen_koshmar_v_stolichniya_kv_iztok_politsiya_i_pozharna_letyat_kam_myastoto", "text": "\n Страховит огнен инцидент е станал този следобед в София. Това съобщи за БЛИЦ очевидец на инцидента. По думите му лек автомобил се е запалил в движение. Инцидентът е станал в столичния кв. „Изток”, в района на улица „Тарас Шевченко”. На мястото са пристигнали полиция и пожарна. Колата е била изгасена. При инцидента няма пострадали. \r\n  \r\n \n\t\t\t\t\t\t", "date": "2019.03.27", "title": "Огнен кошмар в столичния кв. \"Изток\", полиция и пожарна летят към мястото\r\n"}
{"url": "http://www.bnews.bg/article/258943-magistrati_i_sadebni_sluzhiteli_sashto_shte_imat_dostap_do_evropeyski_proekti", "text": "\n Депутатите приеха на второ четене изменения в Закона за управление на средствата от европейските структурни и инвестиционни фондове. \r\n\r\n С промените се дава възможност съдии, прокурори, следователи и съдебни служители в органите на съдебната власт да участват в дейности по изпълнение и/или управление на европейски проекти с бенефициент или партньор Висшия съдебен съвет, при спазване на правилата за избягване на двойно финансиране и за допустимост на разходите. \r\n\r\n Проектите следва да са свързани с изпълнението на Актуализираната стратегия за провеждане на реформата в съдебната система и Стратегията за въвеждане на електронно управление и електронно правосъдие. \r\n \n\t\t\t\t\t\t", "date": "2019.03.27", "title": "Магистрати и съдебни служители също ще имат достъп до европейски проекти"}
{"url": "http://www.bnews.bg/article/258952-izvanredno_voenen_helikopter_s_13_dushi_na_borda_se_razbi", "text": "\n По предварителни данни от мястото на произшествието, има жертви. Броят и състоянието на потърпевшите се уточнява, се каза в съобщението. Хеликоптерът при неизвестни обстоятелства, които в момента се уточняват, е паднал и е напълно изгорял. Той е летял в звено от четири бойни машини от Актау към Шимкент \"в рамките на комплексна проверка и учение на спецподразделенията \"Алтън жебе\" по тъмно време и в сложни метеорологични условия\". \r\n\r\n Отбелязва се, че два от 4-те хеликоптера са кацнали и се намират в град Кизилорда, а третият се е върнал на мястото на катастрофата. Със заповед на министъра на отбраната генерал Нурлан Ермекбаев е сформирана комисия \"за разследване на причините и обстоятелствата на авиопроизшествието\". \r\n \n\t\t\t\t\t\t", "date": "2019.03.27", "title": "ИЗВЪНРЕДНО: Военен хеликоптер с 13 души на борда се разби"}
{"url": "http://www.bnews.bg/article/258931-zadarzhaha_zlatni_nakiti_za_blizo_50_bona_na_mp_lesovo", "text": "\n Близо килограм златни накити за близо 50 000 лева задържаха на МП \"Лесово\". \r\n\r\n Контрабандната стока е била открита при проверка на лек автомобил марка \"Мерцедес\", пристигащ от Турция на 25 март. \r\n\r\n В колата пътувало румънско семейство - мъж и жена, които не декларирали нищо пред митническите служители. При последвалата проверка обаче били открити общо 8 пакета с бижутерски изделия, пришити по вътрешните ръбове на туристически сак. \r\n\r\n Било установено, че пакетите съдържат общо 831,30 грама обеци, гривни, пръстени и други накити, изработени от 14-каратово злато. Шофьорът на автомобила посочил, че 415,30 грама от накитите са негова собственост, а съпругата му признала за свои недекларирани 416 грама накити. \r\n\r\n Срещу двамата румънски граждани са съставени актове за нарушение на Валутния закон. \r\n \n\t\t\t\t\t\t", "date": "2019.03.27", "title": "Задържаха златни накити за близо 50 бона на МП \"Лесово\"\r\n"}
{"url": "http://www.bnews.bg/article/258946-golyam_gaf_na_svatbata_na_sofi_i_gringo", "text": "\n Софи Маринова и Гринго събраха роднини, приятели и колеги на пищна сватбена церемония. Заобиколени от най-близките си те отпразнуваха брачния си съюз, а купонът продължи до ранни зори. Всичко бе изпипано до последния детайл, докато не се случи нещо, което без малко да помрачи доброто настроение на гостите.  \r\n\r\n На сцената в елитния ресторант се изредиха един по един да поздравят младоженците всички изпълнители, които уважиха събитието на годината. Славка Калчева, Бони, Константин, Мира, Роксана, Гери-Никол се надпреварваха кой пръв да хване микрофона, след което трудно го предаваше на следващия певец. И всичко си течеше по мед и масло, докато на сцената не излязоха Тони Дачева и Илиян, които запяха в дует известната \"Йорговани\". Тогава се случи нещо, което остави безмълвни не само пеещите звезди, но и всички гости на сватбеното тържество.  \r\n\r\n По средата на изпълнението на Илиян и Тони токът спря, в залата настана пълна тъмнина. Нужни бяха няколко минути, за да оправят повредата. А гостите се шегуваха, че токът не е издържал на мощните гласове на пеещия дует. \"Е само това не ни се беше случвало\", засмяха се те и направиха втори и успешен опит да поздравят младото семейство с една автентична и неостаряваща сръбска песен.  \r\n\r\n Най-притеснени от възникналата ситуация се оказаха Софи и Гринго, които за момент си помислиха, че със сватбата им е свършено. Очите на Софи се напълниха със сълзи, но бързо овладяната ситуация не й позволи да си изпусне емоциите. След това купонът си продължи с уникалните музиканти от орк. \"Рико бенд\" и живите изпълнения на колегите на Софи. \r\n \n\t\t\t\t\t\t", "date": "2019.03.27", "title": "Голям гаф на сватбата на Софи и Гринго!"}
{"url": "http://www.bnews.bg/article/258933-zverska_katastrofa_na_predela_21_godishno_momche_zagina_na_myasto", "text": "\n 21-годишен водач на лек автомобил загина при тежка катастрофа на пътя между град Разлог и прохода Предел. Сигналът за инцидента е подаден около 13:30 часа.  \r\n\r\n Лек автомобил „Пежо“ се е движел в посока Предел, когато на десен завой шофьорът губи контрол над управлението на колата и тя се преобръща. \r\n\r\n  Шофьорът е починал на място. На местопроизшествието се извършва оглед от разследващи. \r\n \n\t\t\t\t\t\t", "date": "2019.03.27", "title": "Зверска катастрофа на Предела, 21-годишно момче загина на място"}
{"url": "http://www.bnews.bg/article/258942-izvanredno_tsvetanov_reshi_podava_ostavka", "text": "\n \r\nНапускам парламента и оглавявам предизборния щаб. Фокусът падна върху мен, защото съм политическото лице, което трябваше да бъде ударено преди изборите. Никога, по никакъв повод не съм нарушавал закона. Трябва да спрем тези спекулации че „Цветанов иска да разцепи ГЕРБ“. Аз изповядвам семейните ценности, че винаги страдат децата. \r\n\r\n Това заяви Цветанов който, обявявайки се за жертва на спекулации. Подава си оставаката, за да е солидарен с всички, които са подали до момента своите. \r\n\r\n Правя го, за да спрат всякакви спекулации, че от парламента мога да манипулирам нещо. Достойнството на народния представител трябва да се гради, не да се руши. Искам да спрат спекулациите, че стоим в народното събрание заради депутатския имунитет. \r\n\r\n Няма от какво да се срамувам. Единственото което съм направил е да възпра излизането на редица декларации. Възпрях и много мои колеги които искаха да ме посрещнат днес на летището. \r\n\r\n \"От 2001 г. от когато работим с Борисов сме се ръководили само от закона. 2005 г, когато Борисов ме помоли да напусна системата на МВР, аз го приех, обсъдих го с моята съпруга и след това станах зам.-кмет на столична община. Когато трябваше да направим политическия проект ГЕРБ трябваше да решим двамата с Борисов кой ще оглави тази партия, защото Борисов беше кмет аз поех партията. Аз поех отговорността да организираме новия модел на управление, който да даде видими резултати, за да не се спират европейските граждани. 2009 г. когато участвахме в изпълнителната власт, до 2017 г. ГЕРБ е получавала над 1 милион и сто хиляди гласа от българските граждани. За нас постовете нямат значение, важно е  да бъде приета каузата. Никога не бих правил нещо което да не кореспондира с волята на нашия политически лидер и с моята съпруга\", каза Цветанов. \r\n\r\n Очаквайте подробности! \r\n \n\t\t\t\t\t\t", "date": "2019.03.27", "title": "ИЗВЪНРЕДНО! Цветанов реши - подава оставка! "}
{"url": "http://www.bnews.bg/article/258934-bg_absurd_noi_iska_da_zanesesh_na_kraka_blanki_che_si_plashtal_vnoskite_si_onlayn", "text": "\n „Е-Управление в България 2019: НОИ ми иска хартиена справка с 3 подписа и печат за вноските, които съм платил на НОИ по банков път“. \r\n\r\n Това оплакване направи в социалната мрежа Велизар Шаламанов, член на „Да, България“. \r\n\r\n Оказва се, че той е плащал вноските си към НОИ по банков път, за да си спести опашките и чакането. Услугата се предлага от осигурителния институт, както и от останалите институции. Все пак е 21-ви век. И тъкмо си помислиш, че си спестил три дни, изкарани в НОИ, и след време ти идва уведомление – че трябва да занесеш на място хартиена справка с 3 подписа за вноските, които си направил. \r\n\r\n И от там, отиваш до банката, вземаш подписите, после до НОИ, да ги занесеш. Може би идеята на електронното управление и намаляването на бюрокрацията в България е, че все пак вместо три пъти да ходиш, ще идеш един път до НОИ и един път до банката. Вместо 3 дни, един ден. Пак е нещо. \r\n\r\n Други потребители на социалната мрежа са му дали съвет да направи разпечатка на електронните платежни (съгласно Закона за електронния документ те са такива и имат всички необходими атрибути) и да ги изпрати с обратна разписка по пощата, а после да чака писмен отговор. \r\n\r\n Друг пострадал от опашките в институциите споделя, че като си плати данъка онлайн, трябва също да отиде в общината за хартиено копие с печат, което единствено се признавало. \r\n\r\n „В целия нормален свят в базата данни на пътна полиция имат всичко за всеки автомобил и водач, но не и у нас, защото техническият прогрес доста е изпреварил нашите държавни служители“, пише оплакващият се. \r\n\r\n Жена пък се жалва, че миналия месец е ходила 3 пъти до НОИ, за да получи документ, който трябва да занесе в друга служба, вместо това да стане по електронен път. А от извеждането на документа в деловодството до „експортирането“ му минали 10 дни, а накрая се оказало, че не може да го получи „на ръка“, защото не е заявила това изрично, за което се губя още 5 дни, за да дойде по пощата. \r\n \n\t\t\t\t\t\t", "date": "2019.03.27", "title": "БГ АБСУРД! НОИ иска да занесеш на крака бланки, че си плащал вноските си онлайн"}
{"url": "http://www.bnews.bg/article/258936-izvanredno_prokuraturata_vleze_v_obshtina_strazhitsa_izzemvat_dokumenti", "text": "\n Прокуратурата влезе в Община Стражица, изземват се документи във връзка с досъдебно производство, образувано миналата година под наблюдението на Районна прокуратура в Горна Оряховица. \r\n\r\n В Община Стражица бяха извършени процесуално-следствени действия по доброволно предаване на документация от значение за разследването. \r\n\r\n Същото е образувано по сигнал на ДАНС с оглед на данни за престъпление по член 201 от Наказателния кодекс – длъжностно присвояване на вещи и пари, собственост на Община Стражица. \r\n\r\n С цел да не се затруднява дейността на общинската администрация по текущото за деня обслужване на гражданите, предаването на съответните документи е организирано в сградата на общината. \r\n\r\n След анализ на приобщените като доказателства материали, ще се прецени налице ли са основания за привличане на конкретно лице към наказателна отговорност, обявиха от прокуратурата. \r\n \n\t\t\t\t\t\t", "date": "2019.03.27", "title": "ИЗВЪНРЕДНО! Прокуратурата влезе в Община Стражица, изземват документи "}
{"url": "http://www.bnews.bg/article/258937-pavlin_petrov_peri_otkradnal_chisto_nov_dzhip_s_gadzheto_predi_da_go_otmakne_tya_go", "text": "\n Павлин Петров - Пери, който вчера бе задържан в краден джип в столицата, е ползвал за свой съучастник приятелката си Галена Миладинова, съобщиха на брифинг директорът на СДВР старши комисар Георги Хаджиев и районният прокурор на София Радослав Димов. \r\n\r\n \"Следяхме лицето, знаехме, че ще придвижи джипа\", каза Хаджиев. \"Засякохме го на кръстовището на бул. \"България\" и \"Тодор Каблешков\" около 19:00 часа, а той опита да избяга с опасна маневра. \r\n\r\n Заловихме го след кратко преследване, след като той се заби челно в патрулка\", разясни механизма на задържането полицай номер едно на София. \r\n\r\n По данни на СДВР Пери и приятелката му са задигнали три автомобила висок клас от края на януари досега.  \r\n\r\n Пери лично крадял колите, като преди това гаджето му го карало до мястото, на което е паркирана колата. \r\n\r\n Превозните средства и навиците на собствениците им предварително били проучвани. \r\n\r\n След кражбите колите били карани по тесни улички в гараж и след това се решавало дали да пренабият номерата на рамите им и да ги пласират в страната.  \r\n\r\n Задигнатият вчера джип \"Нисан\" е бил чисто нов, на 3000 км, посочи шефът на криминална полиция в СДВР, комисар Ангел Бадънков. Той обясни, че при такива нови коли цената, която крадците биха поискали със сигурност не би била под 20 000 лева. \r\n\r\n Пери и приятелката му са задържани за 72 часа. Засега те са обвинени само за вещно укривателство, а при събиране на доказателства, че са и откраднали джипа, ще бъдат подведени под отговорност и за задигането му. \r\n \n\t\t\t\t\t\t", "date": "2019.03.27", "title": "Павлин Петров - Пери откраднал чисто нов джип с гаджето, преди да го отмъкне, тя го....\r\n"}
{"url": "http://www.bnews.bg/article/258940-prokuraturata_poiska_otstranyavane_na_kmeta_na_strelcha_stoyno_chachov", "text": "\n Районна прокуратура-Панагюрище внесе искане в съда за отстраняване от длъжност на Стойно Чачов, кмет на Община Стрелча.  \r\n\r\n Той е привлечен като обвиняем за това, че през 2016 г., като кмет на Община Стрелча, е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, изразяващо се в обстоятелството, че ако не подаде молба ще бъде освободен веднага от работа и злоупотребил с властта си като работодател – кмет на община Стрелча, като е наредил молбата да бъде входирана с входящ номер и без знанието и съгласието на служителя – престъпление по чл. 143 ал.1 от Наказателния кодекс. Спрямо Стойно Чачов е взета мярка за неотклонение „Гаранция“ в размер на 2 000 лева, която е внесена. \r\n\r\n Районна прокуратура-Панагюрище е внесла искането за отстраняване от длъжност на Стойно Чачов, като кмет на Община Стрелча, на основание чл. 69 ал. 1 и ал. 2 от Наказателно-процесуалния кодекс, с оглед на обстоятелството за наличие на данни, че служебното му положение може да създаде пречки за обективно, всестранно и пълно изясняване на обстоятелствата по делото. \r\n\r\n Предстои Районен съд-Панагюрище да насрочи заседание по искането на прокуратурата, това съобщиха от пресцентър на Апелативна прокуратура-Пловдив \r\n \n\t\t\t\t\t\t", "date": "2019.03.27", "title": "Прокуратурата поиска отстраняване на кмета на Стрелча Стойно Чачов"}
{"url": "http://www.bnews.bg/article/258932-borisov_izchezna_misteriozno_ot_ministerski_savet_tayno_se_sreshta_s_tsvetanov", "text": "\n Премиерът Бойко Борисов  го няма в Министерски съвет, където се окачваше всеки момент да посрещне Цветан Цветанов, за да обсъдят ситуацията около оставката на зам.-председателя на ГЕРБ. Колата на премиера е потеглила неочаквано и вече я няма на паркинга на Министерски съвет, съобщи репортер на ПИК.  \r\n\r\n Най-вероятно премиерът е потеглил, за да се срещне на друго място с Цветанов, далеч от прекаленото любопитство на медиите, след като завръщането и развръзката около втория в ГЕРБ се превърна в истински трилър.  \r\n \n\t\t\t\t\t\t", "date": "2019.03.27", "title": "Борисов изчезна мистериозно от Министерски съвет! Тайно се среща с Цветанов?"}
{"url": "http://www.bnews.bg/article/258935-kamen_donev_nanese_tezhak_udar_po_aktyorskata_gildiya_s_muhlyasali_intelektualtsi_i_zapya_pesenta_na_itso_hazarta", "text": "\n Българският актьор и режисьор Камен Донев пусна отворено писмо към свои колеги. Коментарът му е направен в Twitter, явно по повод новия му филм „Уют“, който тръгва по кината и за който актьорът е получил критики зад гърба от колеги. \r\n\r\n Интересен факт е, че Донев дори обижда колегите си, а от тона си личи, че завистта го дразни. \r\n\r\n „Вие какво направихте“, пита той. И накрая прави сравнение с Ицо Хазарта и новата му песен, която е ирония към модерния български рап. Явно неговото писмо също е насочено към актьорите – аматьори, които само оплюват. \r\n\r\n Ето и целият му текст: \r\n\r\n НЕПРИЯТЕЛИ МОИ \r\n\r\n ОТВОРЕНО ПИСМО ОТ КАМЕН ДОНЕВ ДО ВСИЧКИ ОНИЯ, КОИТО СА ТУК, НО ГИ НЯМА. \r\n\r\n През последните години се нагледах и наслушах, на какво ли не по мой адрес… Слава Богу живеем в относително свободна среда и всеки може да мисли, говори и пише, каквото му е на сърце. Но тук се появява един много интересен парадокс. А именно, че пишат и говорят ония, които най – малко могат, или изобщо не могат. А можещите просто градят и вървят напред. Затова се обръщам към тези мъждукащи и запотени от обездвижване турбомаргинали. Мухлясали интелектуалци с разбити мечти за творческа кариера в театъра и киното. Хонорувани лелички и чичковци с треперещи сърчица покрай всяка заплата. Критици, разбирачи, специалисти, дипломирани и недипломирани изпаднали от борда дърдорковци, псевдодиректори на театри, авангардни режисьори, неразбрани актьорски гении и цялата плеяда попарени печурки на майка България, които си кютате на държавната хранилка, харчите парите на народа и го плюете, че не ви разбира. Я ми кажете, душички мили, през целия си мъждукащ животец: \r\n\r\n Какво направихте? Какво измислихте? Какво написахте? Кого зарадвахте? Кого разплакахте? Кого провокирахте? Кого запленихте, развълнувахте, променихте и окрилихте??? Кого замислихте? Колко човека са ви прегърнали, ръкостиснали, заобичали? Колко пъти са ви чакали с цветя? Колко човека сте вдъхновили? \r\n\r\n Колко човека са си отделили от времето и парите, за да са с вас? Колко часа в живота си сте танцували, свирили и пяли? Колко страници сте научили наизуст. Колко сценична прах сте погълнали? Колко човека вярват във вас и ви чакат? Колко човека ви спират на улицата, за да ви прегърнат? Колко бебета са кръстени на вас? Колко пари извадихте от джоба си, рискувахте и създадохте нещо, каквото и да било? А??? КОЛКО??? \r\n\r\n Колко пъти се изиграха представленията ви? А колко народни пари се изхарчиха за тях? Парите на тези, които не влизат да ви гледат, защото не ставате за гледане. А вие, душици жални… Колко пъти плюхте на себе си, за да работите в жълтата преса? Доживот ще триете клавиатурите, ще пиете безплатно кафенце в пластмаса и ще се оглеждате от страх, да не ви надуят главите от бой? Вечер, като загасите лампата знаете много добре какво сте… Вие сте нищо! И това е тъжната констатация за вашето съществуване. Едно голямо нищо. Една звучно или колебливо изригнала пръдня на житието, която ще позамирише и ще изчезне безследно. Вас ви е нямало, няма ви и няма да ви има, защото вас не ви боли. Не състрадавате, не мечтаете, не променяте, не копнеете, не давате, не помагате, не съпреживявате и не създавате. Вие сте машини за лайна. В буквалния и преносния смисъл на думата. Вие сте срама на това общество и някой ден децата ви ще навеждат глави, заради вас. Кой ще ви помогне? Кой ще ви погали? Кой ще ви изслуша? Кой ще ви подкрепи? Кой ще ви подаде ръка? КОЙ? НИКОЙ. \r\n\r\n Всички вие, злобни, завистливи, ядосани, сломени духом, бездарни, дрънчащи анатомични парадокси. Всички вие трябва да знаете едно: \r\n\r\n АЗ ЩЕ ПРОДЪЛЖАВАМ ДА ТВОРЯ, И ЩЕ ВИ НАПОМНЯМ ОТ ВРЕМЕ НА ВРЕМЕ, ЧЕ ВАС ВИ НЯМА. \r\n\r\n … \r\n\r\n P.S \r\n\r\n Моя учител Крикор Азарян казваше: Майна, няма нищо по-страшно от организираната посредственост. \r\n\r\n Така е. Прав сте, Професоре. Колко често се оказвате прав! \r\n\r\n Тодор Колев казваше на такива, като вас: Оди дроби зеле!!! \r\n\r\n Ицо Хазарта го изпя много добре: Браво, господине! Хубаво ли ти е? А дано ти мине! \r\n\r\n ПРИЯТНО ЖИВУРКАНЕ, НЕПРИЯТЕЛИ МОИ!!!“. \r\n \n\t\t\t\t\t\t", "date": "2019.03.27", "title": "Камен Донев нанесе тежък удар по актьорската гилдия с „мухлясали интелектуалци“ и запя песента на Ицо Хазарта"}
{"url": "http://www.bnews.bg/article/258948-nyama_da_povyarvate_koy_znaema_deputatskoto_myasto_na_tsvetanov_sledvashtiyat_v_listata_se_okaza_snimka", "text": "\n 27-годишният Георги Недев е следващият в листата на ГЕРБ от Велико Търново, който трябва да заеме депутатското място на Цветанов. Към настоящия момент Недев е най-младият общински съветник във Великотърновския общински съвет. Шеф е на Младежи ГЕРБ в града и е треньор по мотокрос. \r\n\r\n \r\n \n\t\t\t\t\t\t", "date": "2019.03.27", "title": "Няма да повярвате кой знаема депутатското място на Цветанов! Следващият в листата се оказа... (СНИМКА)"}
{"url": "http://www.bnews.bg/article/258923-miglena_angelova_s_vpechatlyavasht_parvi_blagotvoritelen_bal", "text": "\n Тв водещата и продуцент Миглена Ангелова събра популярни творчески и бизнес личности на своя първи светски благотворителен бал, пише show.blitz.bg. \r\n\r\n Събитието, на което агенция БЛИЦ е медиен партньор, организирано съвместно с „Национално Движение Овация за Отговорни Млади Шофьори”, се състоя навръх Благовещение, на 25 март, в зала „София” на хотел „Маринела” и бе посрещнато с небивал интерес. \r\n\r\n Гостите и участниците в търга не само участваха активно, наддавайки щедро за впечатляващо подбраните предмети в търга, чиято себестойност многократно надхвърляше обявените начални цени, но се насладиха и на изискана обстановка, първокласни нееднократно награждавани вина, осигурени от водещи винарни, но и на атрактивна програма, поднесена майсторски от водещите на вечерта: Миглена Ангелова, Богдан Томов, Гери Дончева, Игор Марковски и Моника Цветанова, които се оказаха неочаквано добра комбинация. \r\n  \r\n \n\t\t\t\t\t\t", "date": "2019.03.27", "title": "Миглена Ангелова с впечатляващ първи благотворителен бал! "}
{"url": "http://www.bnews.bg/article/258949-izvanredna_situatsiya_raztrese_stolitsata_izostaven_kufar_vdigna_na_krak_antiteroristite", "text": "\n Изоставен куфар вдигна антитерористите в София. \r\n\r\n От пресслужбата на МВР заявиха за news.bg, че сигналът е подаден преди обяд днес, около 11.45 часа. Според данните в столичния квартал \"Овча купел\" имало изоставен куфар.  \r\n\r\n Куфарът бил по трасето на трамвай №5.  \r\n\r\n Към мястото са изпратени екипи от Специализирания отряд за борба с тероризма (СОБТ).  \r\nАнтитерористите евакуирали района около куфара и го обезвредили с контролиран взрив.  \r\n\r\n Оказало се, че куфарът бил празен. \r\n\r\n Действията на униформените за кратко наложили спирането на трамваите в района. Движението вече е възстановено и нормално. \r\n \n\t\t\t\t\t\t", "date": "2019.03.27", "title": "ИЗВЪНРЕДНА СИТУАЦИЯ РАЗТРЕСЕ СТОЛИЦАТА! Изоставен куфар вдигна на крак антитерористите "}
{"url": "http://www.bnews.bg/article/258925-katastrofa_na_am_trakiya", "text": "\n Около 12.45 ч. е получен сигнал за ПТП на 154 км., посока Бургас /след Белозем/. По първоначални данни камион е ударил странично и избутал към мантинелата изпреварващия го лек автомобил. В болница е откаран 55-годишният водач на камиона. Колата управлявал 48-годишен мъж. Двете моторни превозни средства са заели лявата лента. \r\n\r\n На място са два екипа на \"Пътна полиция\" и представители на АПИ. До приключване на работата, автомобили се пропускат в дясната лента за движение. Водачите да преминават с повишено внимание и да се съобразяват с указателните табели и разпорежданията на полицейските служители. \r\n \n\t\t\t\t\t\t", "date": "2019.03.27", "title": "Катастрофа на АМ „Тракия”"}
{"url": "http://www.bnews.bg/article/258939-7_godini_zatvor_za_osmoklasnika_ot_varna_koyto_ubi_bezdomnik", "text": "\n Варненски осмокласник получи 7 години затвор за убийство по особено мъчителен начин и с особена жестокост на бездомник, извършено в съучастие с непълнолетен и по хулигански подбуди. \r\n\r\n Непълнолетният Денис Ж., който бе предаден на съд с обвинителен акт на Окръжната прокуратура във Варна, бе осъден днес от състав на Варненския окръжен съд на 7 години лишаване от свобода при общ затворнически режим. Бившият осмокласник от варненска професионална гимназия ще изтърпява ефективната си присъда, след като бе признат за виновен за убийството на бездомник, извършено по особено мъчителен начин и с особена жестокост по хулигански подбуди и в съучастие с наказателно неотговорния заради малолетието си Камен. \r\n\r\n Тежкото криминално деяние, което потресе Варна заради жестокостта на двамата извършители – 14-годишния Денис и 13-годишния Камен, бе извършено на 20 срещу 21 януари 2018 г. Жертва на непълнолетния и малолетния му съучастник стана 53-годишният бивш полицай Красимир К., живял като бездомник на пазарчето в кв. „Владиславово“. \r\n\r\n Двете момчета пребили от бой жертвата си и се гаврили с мъжа, а дейстивята им били снимани от друго дете. Смъртта според съдебномедицинската експертиза настъпила 7 – 8 часа след побоя, продължил около 45 минути. \r\n\r\n Красимир добре разбирал какво се случва с него. Тежка черепно-мозъчна травма, съчетана с гръдна травма е причината за смъртта на 53-годишния бездомник, по тялото на което съдебните медици установили 6 счупени ребра и счупена гръдна кост. След като човек прочете заключението на съдебномедицинската експертиза, забравя, че всичко това е извършено от непълнолетен и малолетен заради жестокостта, с която двете деца са убивали, каза вчера представителят на Окръжната прокуратура във Варна. \r\n\r\n Законът предвижда за убийство, извършено от непълнолетни, наказание от 3 до 10 години. Постановената присъда на Варненския окръжен съд за Денис е над средния размер. Тя подлежи на обжалване пред Апелативния съд, съобщиха от пресцентъра на Апелативна прокуратура - Варна. \r\n \n\t\t\t\t\t\t", "date": "2019.03.27", "title": "7 години затвор за осмокласника от Варна, който уби бездомник\r\n"}
{"url": "http://www.bnews.bg/article/258922-prokurorat_ot_dobrich_rumyana_zheleva_e_osadena_na_probatsiya_za_lazhesvidetelstvane", "text": "\n Пробация за срок от 6 месеца определи Специализираният наказателен съд за прокурора от Окръжна прикуратура в Добрич Румяна Желева за лъжесвидетелстване. \r\n\r\n В началото на октомври 2018 г. Специализираната прокуратура внесе в съда обвинителен акт срещу Желева за извършване на две престъпления. Първото беше за това, че на 30 юни 2012 г, като длъжностно лице, тя е използвала служебното си положение (представяйки се като прокурор пред служители в Първо РУ \"Полиция\" - Добрич), за да преустанови започнала проверка на съпруга й, спрян от полицаите във видимо нетрезво състояние и без документи за управление на МПС (престъпление по чл. 283 от НК). Желева беше обвинена и за лъжестидетелстване – за това, че в хода на образуваното досъдебно производство по случая, по свое желание (макар да не е длъжна да свидетелства срещу член от семейството) тя на три пъти дала лъжливи показания като свидетел пред разследващи и съдебни органи в Добрич, Варна и Разград. \r\n\r\n По първото обвинение Специализираният наказателен съд призна Румяна Желева за невиновна и й наложи наказание единствено за лъжесвидетелстване. Специализираната прокуратура ще внесе протест срещу решението на първата съдебна инстанция. \r\n\r\n Според обвинението през 2012 г. съпругът на Желева отказал на служители на МВР проверка за алкохол. След негово обаждане по телефона на мястото пристигнала съпругата му, представила се със служебното си качество и поискала да няма последствия за съпруга й. Носела и документите му. \r\n\r\n След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан и отведен в Районното управление. \r\n\r\n Досъдебното производство срещу прокурора от Окръжна прокуратура  Добрич беше образувано през 2015 г. от Софийска градска прокуратура и приключи с обвинителен акт. Желева бе осъдена от Софийски градски съд през 2017 година, но Софийски апелативен съд реши, че присъдата е била произнесена от незаконен състав и делото бе изпратено по компетентност на Специализиранияата прокуратура. \r\n \n\t\t\t\t\t\t", "date": "2019.03.27", "title": "Прокурорът от Добрич Румяна Желева е осъдена на пробация за лъжесвидетелстване"}
{"url": "http://www.bnews.bg/article/258928-matey_matev_e_noviyat_predsedatel_na_us_na_fonda_za_garantirane_na_vlogovete", "text": "\n Министерският съвет прекрати правомощията на председателя на Управителния съвет на Фонда за гарантиране на влоговете в банките Радослав Миленков поради избирането му от Народното събрание за подуправител на Българската народна банка - ръководител на управление „Банков надзор“, съобщава БГНЕС. \r\n\r\n На мястото на Радослав Миленков правителството определи за нов председател на фонда Матей Матев, считано от 25 март 2019 година. \r\n\r\n Матей Матев е магистър по право от Софийския университет „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански съдебни спорове. Решението на правителството за прекратяване на правомощията и определяне на председател на Управителния съвет на Фонда за гарантиране на влоговете в банките е прието неприсъствено. \r\n \n\t\t\t\t\t\t", "date": "2019.03.27", "title": "Матей Матев е новият председател на УС на Фонда за гарантиране на влоговете"}
{"url": "http://www.bnews.bg/article/258921-partiyata_nfsb_na_valeri_simeonov_v_predizborna_zavera_s_partiya_dost", "text": "\n Партията НФСБ на Валери Симеонов в предизборна завера с партия ДОСТ! \r\n\r\n Двете партии  започнаха да разиграват познатия предизборен сценарии на скачените съдове, за да могат да активират електората си. ДОСТ започна подписка за признаване на турско малцинство, знаейки прекрасно, че това е невъзможно да се случи, а от НФСБ веднага изкочиха с декларация срещу ДОСТ. \r\n\r\n Както се казва действия по учебник. Интересното е, че никой не вярва нито на ДОСТ, нито на НФСБ, тъжното обаче е, че такива действия се използват, за да разделят българския народ и да удовлетворяват неистовата жажда за власт. \r\n  \r\n \n\t\t\t\t\t\t", "date": "2019.03.27", "title": "Партията НФСБ на Валери Симеонов в предизборна завера с партия ДОСТ!"}
{"url": "http://www.bnews.bg/article/258917-posleden_opit_na_tereza_mey_da_prokara_sdelkata_za_brekzit", "text": "\n Британските депутати започват обсъждане на различните варианти за брекзит, след като парламентът два пъти отхвърли споразумението с Евросъюза. \r\n\r\n Министър-председателят Тереза Мей ще се срещне с депутати от своята партия в опит да ги убеди да подкрепят сделката. \r\n\r\n Засилват се призивите към премиера да подаде оставка с надеждата, че това ще отвори пътя за трети, този път успешен вот. Един от гласовете беше този на италианския евродепутат Роберто Гуалтери, който похвали действията на британските депутати. \r\n„Приветстваме факта, че най-после британският парламент пое контрола и трябва да бъде чут от премиера. Защото тя не успя да прокара споразумението, така че вчерашното гласуване беше много положително”, посочи Гуалтери. \r\n\r\n Предстоят серия от гласувания в Лондон по различните варианти, които варират от отмяна на брекзит до развод без споразумение. Очаква се процесът да продължи през цялата седмица. \r\n\r\n Анализатори обаче посочват, че не е ясно дали депутатите ще гласуват свободно или под диктата на партийните лидери. \r\n\r\n Междувременно се очаква шотландският парламент официално да подкрепи отмяната на брекзит на гласуване, което ще се проведе по-късно днес. \r\n \n\t\t\t\t\t\t", "date": "2019.03.27", "title": "Последен опит на Тереза Мей да прокара сделката за брекзит"}
{"url": "http://www.bnews.bg/article/258927-katastrofa_blokira_dvizhenieto_v_tsentara_na_sofiya", "text": "\n Катастрофа с няколко коли, сред които и линейка, затрудни движението в центъра на София в сряда. Инцидентът станал на \"Орлов мост\", пишат потребители във Facebook. \r\n\r\n По първоначална информация сериозно пострадали при удара няма. \r\n\r\n   \r\n \n\t\t\t\t\t\t", "date": "2019.03.27", "title": "Катастрофа блокира движението в центъра на София"}
{"url": "http://www.bnews.bg/article/258919-eto_s_kogo_se_gushka_noshtem_diana_dimitrova_ot_otkradnat_zhivot", "text": "\n Откакто е с ултра къса прическа Диана Димитрова или както е по-известна като д-р Огнянова от хитовия медицински сериал „Откраднат живот”, е по-откровена отвсякога, пише show.blitz.bg. \r\n\r\n Особено издайнически се оказаха и някои нейни фотоси от много лични моменти. Актрисата редовно споделя какво й се случва, както в професионален, така и в личен план, където наскоро разбрахме нещо безкрайно любопитно – с кого се гушка тя всяка нощ. \r\n\r\n Този, който е до нея в леглото, изненада мнозина, защото става въпрос за наистина голям чаровник, по когото се оказа, че въздишат не една или две от приятелките на Диана Димитрова. \r\n  \r\n \n\t\t\t\t\t\t", "date": "2019.03.27", "title": "Ето с кого се гушка нощем Диана Димитрова от „Откраднат живот”! "}
{"url": "http://www.bnews.bg/article/258920-ot_1415_proverki_git_otkrili_5561_narusheniya_pri_trudovata_mobilnost", "text": "\n През 2018 г. от ГИТ са направили 1415 проверки за трудовата мобилност и  трудовата миграция. Установени са общо 5561 броя нарушения. За тяхното отстраняване от Инспекцията са издадени над 4700 принудителни административни мерки за работодатели и посредници. Те са задължителни за изпълнение, съобщиха от Главна инспекция по труда. \r\n\r\n Съставени са и 536 акта за установяване на административни нарушения. Най-често нарушенията са свързани с неуговаряне на минималните условия на труд, неосигуряване на минималното заплащане, липса на някои задължителни реквизити в трудовите договори и в споразуменията при командироване, липса на договор между фирмата посредник и предприятие, за което се набира персонал в приемащата държава. \r\n\r\n Най-сериозните знаци за измама са комуникация само по интернет и искане на суми предварително, припомнят от Главната инспекция по труда на кандидатите за работа в чужбина. Информацията им е преди активното наемане на работници за сезонна заетост в чужбина. Най-често това е работа в селското стопанство, строителството и туризма. \r\n\r\n Някои от основните правила, с които трябва да се съобразяват търсещите работа лица преди да заминат да работят зад граница, са следните: \r\n\r\n Използването на интернет, и в частност на социалните мрежи, като единствен начин за контакт, отказ от лични срещи или определяне на такива на публични места вместо в офис, от страна на предлагащите работа, са сигнали за евентуална измама. \r\n\r\n Отказът за сключване на договор или предлагането на договор на език, който лицето не разбира също предполага риск от измама. Подобна опасност има и когато предприятие, неизвършващо никаква дейност в България, сключва договори с работници с обещанието след това да ги командирова веднага зад граница (т.н. предприятия пощенски кутии). \r\n\r\n Ако предлагащите работа задържат личните документи на лицата, това може да бъде сигнал за попадане в схема за трафик на хора с цел трудова експлоатация. \r\n\r\n Измамата и трафикът на хора са престъпления по смисъла на закона и ИА ГИТ няма правомощия да упражнява контрол, но сигнализира компетентните органи, когато й стане известна подобна информация. \r\n\r\n Инспекцията по труда може да се намеси, когато при изпращането на работа в чужбина или командироването е нарушено трудовото законодателство. \r\n\r\n От ГИТ зачестяване на случаите, в които наетите не могат да предоставят достатъчно информация, за да бъде идентифицирана фирмата, която ги е изпратила или командировала, или местният им работодател, за да може контролните, а при необходимост - разследващите органи да се намесят. \r\n\r\n Търсещите работа в чужбина трябва предварително да проучат дали фирмите, които им предлагат осигуряване на заетост зад граница, имат регистрация в Агенцията по заетостта като фирми посредници или предприятия, които осигуряват временна работа. \r\n\r\n Списъците са публични и достъпни на сайта на Агенцията по заетостта (АЗ). При командироване трябва да се провери дали фирмата, която им предлага договор, извършва идентична дейност в България, което е условие за реално командироване. \r\n\r\n Забранени са искания на такси и други плащания под каквато и да е форма за осигуряване на работа в чужбина. Законодателството изрично регламентира, че фирмите посредници и предприятията, осигуряващи временна работа нямат право да искат такси под каквато и да е форма. Заплащането трябва да бъде от работодателя, за когото осигуряват работна ръка. \r\n\r\n Работодателите, които командироват свои работници и служители за изпълнение на дейности в чужбина, също нямат право да искат такси, категорични са от ГИТ. \r\n\r\n Най-често се искат суми за издаване на формуляр А1 за командироването им. Той се издава напълно безплатно от НАП. При евентуално плащане е наложително да се поискат документи, доказващи за какво са заплатените суми. \r\n\r\n Лицата, които търсят работа, трябва да бъдат запознати предварително и писмено с минималните условия на труд и заплащане в държавата, в която се полага трудът. Предварително между страните трябва да бъдат уговорени и разходите за транспорт, за квартира и др. \r\n\r\n Ако работникът е изпратен от предприятие, което осигурява временна работа, той трябва да сключи трудов договор с него. В документа да е разписано при какви условия на труд в предприятието ползвател ще работи. \r\n\r\n Трудовият договор трябва да съдържа данни за страните и определя: размера на основното и на допълнителните трудови възнаграждения с постоянен характер; условията за полагане на извънреден и на нощен труд и размера на заплащането и. \r\n\r\n В договора трябва да е посочена и продължителността на работния ден и на работната седмица; на дневната, междудневната и на седмичната почивка, както и дните на официалните празници в приемащата държава; размера на платения годишен отпуск; финансови условия на изпращането извън посочените (пътни разходи, квартира и др.). \r\n\r\n Когато предприятие командирова зад граница свои работници и служители за предоставяне на услуги, с които има сключен и регистриран в НАП трудов договор, работодателят трябва да подпише и споразумение за изменение на договора за периода на командировката. Споразумението е с командированите работници. \r\n\r\n В него се разписват всички условия на командироването, включително се регламентират и разходите за транспорт и спане и др. \r\n\r\n Дали командироването е законосъобразно може да бъде проверено и чрез попълване на въпросник в сайта, създаден от ИА ГИТ по проект \"Контрол на командированите лица\". След анализ на отговорите системата предупреждава дали има риск от \"фалшиво\" командироване. Анкетата може да бъде попълнена на интернет адрес https://vaprosnik.gli.government.bg:8080/CSP_Ext \r\n\r\n От ГИТ припомнят, че работниците, които ползват фирми посредници за работа в чужбина, трябва да тръгнат от България с подписан трудов договор с чуждестранен работодател. Договорът трябва да е преведен на български или на разбираем за тях език и на езика на приемащата държава. \r\n\r\n Важни реквизити от трудовия договор са всички данни за работодателя, условията на труд и заплащане. Именно договорът е документът, чрез който на по-късен етап, при необходимост, може да се извърши проверка и да се защитят правата на работника. Трябва да имат сключен и посреднически договор с фирмата посредник, който включва определени клаузи, разписани в специална наредба. Този договор задължително трябва да съдържа коректните данни на посредника и мястото, на което е подписан. \r\n\r\n Важно е търсещите работа лица да имат достатъчно данни за посредниците или за предприятията, които ги изпращат или командироват в чужбина, по които след това същите да бъдат идентифицирани, за да бъде упражнен контрол или при необходимост извършено разследване от компетентните органи. \r\n \n\t\t\t\t\t\t", "date": "2019.03.27", "title": "От 1415 проверки ГИТ открили 5561 нарушения при трудовата мобилност"}
{"url": "http://www.bnews.bg/article/258909-moshten_vzriv_v_stokholm_ima_li_zhertvi", "text": "\n Мощен взрив се чу в Западната част на Стокхолм в района на Велингбю, съобщиха Еxpressen и други медии. \r\n\r\n Взривът е станал през нощта, по информация на вестник Aftonbladet. Няколко души са в шок, един е тежко ранен заради паднали стъкла, съобщи представител на полицията Фредерик Анедрън. \r\n\r\n Повредени са коли и сгради. \r\n\r\n По информация на британското издание Метро, което се позовава на местни източници, експлозията е станала в индустриална зона на Валинджбай (Vallingby). \r\n\r\n Прегледани от медици са петима души, а в болницата са останали двама. \r\n\r\n По информация на полицията причините за взрива са неизвестни. Води се разследване. \r\n \n\t\t\t\t\t\t", "date": "2019.03.27", "title": "Мощен взрив в Стокхолм! Има ли жертви?\r\n"}
{"url": "http://www.bnews.bg/article/258918-emblematichnata_piramida_pred_luvara_navarshva_30_godini", "text": "\n Емблематичната пирамида пред входа на музея „Лувър” в Париж навършва 30 години. \r\nПо повод празника, френски художник ще накара над 20-метровата конструкция да изчезне под неговата арт инсталация. \r\n\r\n Тя представлява оптически увеличено изображение на пирамидата и създава илюзията, че току-що е открита от археолози. \r\n\r\n Създадена през 1989 г. от архитекта Мин Пей, пирамидата пред „Лувъра” е една от емблематичните сгради във френската столица. \r\n \n\t\t\t\t\t\t", "date": "2019.03.27", "title": "Емблематичната пирамида пред „Лувъра” навършва 30 години"}
{"url": "http://www.bnews.bg/article/258944-magi_halvadzhiyan_predlozhi_na_izvestna_folkpevitsa_da_stane", "text": "\n Фолкпевицата Татяна бе сред звездната публика по време на последния лайф на \"Като две капки вода\" в понедленик вечер. Пайнерката бе отишла в подкрепа на своя колега Милко Калайджиев, с когото я свързва дългогодишно приятелство.  \r\n\r\n Изпълнителката на хита \"Записано е в сърцето ми\" смая всички в залата с перфектната си фигура. Да я поздравят отидоха продуцентите Маги и Джуди Халваджиян. Разговорът им така се разпалил, че Маги внезапно решил да отправи покана за участие в следващия сезон на чалга дивата. Той бил толкова смаян от външността на певицата и бил убеден, че физиката й предразполага за преобразяване в различни образи. В съчетание с гласа успехът е сигурен.  \r\n\r\n   \r\n \n\t\t\t\t\t\t", "date": "2019.03.27", "title": "Маги Халваджиян предложи на известна фолкпевица да стане... \r\n\r\n"}
{"url": "http://www.bnews.bg/article/258913-sled_30_g_v_rusiya_nyama_da_ima_rusnatsi_prognozira_ruski_sveshtenik", "text": "\nСлед няколко десетилетия азиатската част на Русия ще бъде заселена от китайци така, както в европейската част се установяват мюсюлмани. Това смята председателят на Патриаршеската комисия по въпросите на семейството, защитата на майчинството и детството протойерей Димитрий Смирнов, цитиран от Интерфакс. \r\n\r\n\"Украйна, Беларус, Русия - те умират. На нас като руска държава ни остават 30-ина години. В европейската част ще живеят мюсюлмани, а в азиатската - китайци\", каза свещеникът в интервю, чийто видеозапис бе публикуван във вторник на неговия сайт.\r\n\r\nОтец Димитрий напомни, че Византия в своето време е била център на света, а сега \"няма и дъх от тази Византия\". Подобна ситуация, според свещеника, се наблюдава и в съвременна Русия. \r\n\r\nКакто черквата \"Света София\" в Константинопол (днешен Истанбул - б.р.) бе превърната в джамия, така и в Москва, ако снемете кръста от камбанарията на \"Иван Велики\", би станало прилично минаре, заяви свещеникът. \r\n\r\nПрипомняме, черквата \"Св. София\" сега е музей, но турският президент наскоро направи изказване, че може музеят да бъде превърнат в джамия. \r\n\r\nИзвестната камбанария \"Иван Велики\", която се нарича по името на основната черква, посветена на Йоан Лествичник, е в състава на архитектурния ансамбъл на Сборния площад на Кремъл. Построена е през 1505—1509 г. по проект на италиянския архитект Бона Фрязина. До 1815 г. неоднократно е достроявана, разширявана и преустройвана. \r\n\r\nСпоред свещеника, само чудо може да промени тази ситуация, а чудесата ги твори само Бог. \"Тамерлан (Тимур - б.р.) тръгна към Москва, искаше да я изгори. А Богородица му се яви насън и той се върна назад. Защо той постъпи така? Всички се молеха. А сега кой се моли? Пият бира и ходят на риболов\", каза свещеникът. \r\n\r\nВ същото време той изрази мнението, че вярата трябва да се противопостави на процеса за изкореняване на руснаците.\r\n\r\n\"Необходимо е да спрем този процес, избършете петите си в кръвта (вероятно има предвид молитвите и причастието, с което тялото и кръвта Христови се изобразяват с хляб и вино - б.р.), за да можем да покажем на Бога по време на Страшния съд своите изтрити пети - Видя ли, старах се. Така че - прави каквото трябва, да става каквото ще\", каза отец Димитър. \r\n\r\nВ началото на март председателя на Съвета на мюфтиите в Русия Равил Хайнутдин заяви, че след петнадесетина години до 30% от населението на Русия ще бъде от мюсюлмани.  \n\t\t\t\t\t\t", "date": "2019.03.27", "title": "След 30 г. в Русия няма да има руснаци, прогнозира руски свещеник"}
{"url": "http://www.bnews.bg/article/258914-sredniyat_osiguritelen_dohod_za_stranata_za_yanuari_e_951_57_leva", "text": "\n Средният осигурителен доход за страната за януари 2019 г. е бил 951.57 лева, съобщиха от НОИ. \r\n\r\n Средномесечният осигурителен доход за страната за периода от 1 февруари 2018 г. до 31 януари 2019 г. е бил 897.13 лв. \r\n\r\n Определеният средномесечен осигурителен доход за страната за посочения период служи при изчисляване на размерите на новоотпуснатите пенсии през февруари 2019 г., съгласно чл. 70, ал. 2 от Кодекса за социално осигуряване. \r\n \n\t\t\t\t\t\t", "date": "2019.03.27", "title": "Средният осигурителен доход за страната за януари е 951.57 лева"}
{"url": "http://www.bnews.bg/article/258916-vodish_nevaksinirano_dete_na_publichno_myasto_500_globa_i_zatvor", "text": "\n Радикални мерки срещу епидемията от морбили взеха властите в окръг Рокланд, северно от Ню Йорк – след 153 случая на лесно предотвратимото, но много опасно заразно заболяване, вече е забранено воденето на неваксинирани деца на публични места, съобщава Би Би Си. \r\n\r\n Нарушенията на разпоредбата ще се наказват с глоба от 500 долара и до 6 месеца лишаване от свобода. Забраната засяга училища, търговски центрове, ресторанти и храмове, като ще продължи поне 30 дни. \r\n\r\n В САЩ процентът ваксинирани деца пада през последните години, като родителите изтъкват религиозни, философски или псевдонаучни доводи за това да откажат имунизация – като например многократно оборената фалшива информация, че ваксините водят до аутизъм. \r\n\r\n Според „Ню Йорк Таймс” епидемията в Рокланд е тръгнала от местната ортодоксална еврейска общност. Местни журналисти посочват, че едва 50-60% от младежите в религиозни семейства са ваксинирани. \r\n \n\t\t\t\t\t\t", "date": "2019.03.27", "title": "Водиш неваксинирано дете на публично място - $500 глоба и затвор"}
{"url": "http://www.bnews.bg/article/258929-izvanredno_tsvetan_tsvetanov_vze_reshenie_shte_podade_li_ostavka", "text": "\n Зам.-председателят на ГЕРБ Цветан Цветанов първо казал на съпругата си решението за своето политическо бъдеще. \r\n\r\n Това заяви вторият в ГЕРБ на летището пред събралите се репортери, които го очакваха да се завърне от САЩ.  \r\n\r\n Той обеща, че след като каже решението си на премиера Бойко Борисов, то ще бъде съобщено пред журналистите. Щяло да бъде огласено пред всички коректно, увери той. \r\n\r\n Цялата ситуация (за \"Апартаментгейт\" - б.р.) била добре подготвена и във връзка с изборите, каза Цветанов, но не уточни от кого е била подготвена. \r\n\r\n Бил е коректен към ГЕРБ и работил с Бойко Борисов от дълго време. Той бил последният човек, който би предал премиера Борисов, каза Цветан Цветанов. \r\n\r\n Не коментира нито оставката на правосъдния министър Цецка Цачева, нито  двамата зам.-министри, чиито оставки бяха приети - Ваня Колева и Красимир Първанов. \r\n\r\n Припомняме, на 19 март стана ясно, че вторият в ГЕРБ Цветан Цветанов се е сдобил с нов имот в елитния столичен квартал \"Изток\" на емблематичната улица \"Латинка\". Новият дом е срещу разменени два други имота, станали собственост на фирма \"Артекс\" само няколко часа. Веднага след това те са били продадени на бившия IT специалист на ГЕРБ и участник в предизборния щаб на партията Симеон Велков, съобщи \"Свободна Европа\". \r\n\r\n Ден по-късно от прокуратурата обещаха, че ще направят проверка на сделката с апартаментите и новия имот на зам.-председателя на ГЕРБ Цветан Цветанов. Заричането бе от говорителя на главния прокурор Румяна Арнаудова пред журналисти, но и тя призна, че проверката все още не е възложена и по нея не се работи. \r\n \n\t\t\t\t\t\t", "date": "2019.03.27", "title": "ИЗВЪНРЕДНО! Цветан Цветанов взе решение! Ще подаде ли оставка?"}
{"url": "http://www.bnews.bg/article/258930-zakrivat_tsentar_fond_za_lechenie_na_detsa_sled_31_mart", "text": "\n Правителството прие Постановление за закриване на Център \"Фонд за лечение на деца\", съобщиха от Министерския съвет. Документът е в съответствие с промените в чл. 82 от Закона за здравето. Според тях след 31 март изпълняваните от Фонда дейности преминават за администриране към Националната здравноосигурителна каса (НЗОК). \r\n\r\n Припомняме, на 13 март пациенти запитаха кога Здравната каса ще е готова да поеме функциите на Фонда за лечение на деца в чужбина и на Фонда за лечение в чужбина.  \r\nОт Националната пациентска организация поставиха четири конкретни въпроса, които засягат реалното функциониране на структурата, която ще наследи Фонда за лечение на деца. \r\n\r\n Чрез нормативните промени се осигурява плавен преход на изпълняваните от Фонда дейности към НЗОК, уверяват от МС. Същевременно се гарантират правата и достъпът до лечение на нуждаещите се пациенти. \r\n\r\n До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповедиза организационно и финансово подпомагане, ще бъдат изпълнени от НЗОК, пише в решението на днешното заседание на Министерския съвет. \r\n\r\n \"Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване. Грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение\", уверяват от МС. \r\n\r\n Парите, необходими за прилагането на новата уредба, са предвидени в бюджета на НЗОК за 2019 г. Те ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването, гласи съобщението на МС. \r\n\r\n Припомняме, на 20 април 2016 г. имаше шумна операция на ДАНС срещу бившия директор на фонда Павел Александров. \r\n\r\n Неговият наследник на поста - проф. Владимир Пилософ започна с промяна начина на работа на Обществения съвет към Фонда за лечение на деца в чужбина. Още тогава участници алармираха, че се отменят малко по малко функции на съвета, което съвпадна и с ротационна смяна на състава. \r\n\r\n След многократно връщане на делата бившият директор на Фонда за лечение на деца Павел Александров вече не е обвиняем. \r\n\r\n След това ръководството на Фонда периодично бе сменяно като д-р Георги Деянов бе четвърти пореден директор на Фонда след Павел Александров. Преди него бяха д-р Мариета Райкова, д-р Тинка Троева и проф. Владимир Пилософ. \r\n\r\n \"При всички случаи това, което са получавали децата от Фонда за лечение на деца, няма да бъде по-малко, напротив, ние разчитаме на по-високо качество\", увери Кирил Ананиев в коментар при поредните промени за Фонда за лечение на деца. \r\n \n\t\t\t\t\t\t", "date": "2019.03.27", "title": "Закриват Център „Фонд за лечение на деца“ след 31 март\r\n"}
{"url": "http://www.bnews.bg/article/258902-deputatite_glasuvat_promenite_v_izborniya_kodeks", "text": "\n Парламентът ще гласува промените в Изборния кодекс за връщане на стария праг за преференциалния вот и той да бъде 5% за местните избори и 7% - за евровота. \r\n\r\n Законодателната инициатива е на ГЕРБ, а решението за нея беше провокирано от широкото обществено недоволство, породено от чувствителното завишаване на праговете с промени в кодекса през февруари. \r\n \n\t\t\t\t\t\t", "date": "2019.03.27", "title": "Депутатите гласуват промените в Изборния кодекс"}
{"url": "http://www.bnews.bg/article/258901-slantseto_shte_stava_vse_po_smelo", "text": "\n Днес във Видин температурата сутринта падна до минус 1 градус. \r\n\r\n Дневните температури днес ще се понижат и в Югоизточна България. Максималните температури в по-голямата част на страната ще са между 12° и 17°. \r\n\r\n Днес над източната половина на България и над планинските райони  ще остане предимно облачно, на места там ще има краткотрайни валежи от дъжд. Над северозападната част от страната облачността ще намалява до слънчево. Вятърът ще бъде предимно до умерен от северозапад. По-късно ще стане от север-североизток. \r\n\r\n От утре слънчевите часове над България ще се увеличат. Ще бъде студено. През следващите дни ще има опасност от слани. Сутрин температурите ще бъдат около и под нулата. Най-голяма е опасността от слани в петък и събота сутринта в котловините на Западна България. \r\n \n\t\t\t\t\t\t", "date": "2019.03.27", "title": "Слънцето ще става все по-смело"}
{"url": "http://www.bnews.bg/article/258904-polozhiha_asfalt_samo_do_sredata_na_ulitsa_v_mezdrensko_selo", "text": "\n Улица в мездренското село Лютидол е ремонтирана донякъде, и то в по-запазения си участък. За проблема алармираха жители на селото, които вече пет години чакат проектът да бъде продължен, но без успех.   \r\n\r\n Улица „Любен Каравелов” в Лютидол е дълга едва 750 метра. През 2014 г. година жителите ѝ дочакали нов ремонт. Строителите преасфалтирали едва 200 метра от общо 750. \r\n\r\n Хората от горния край на улицата обаче „пили по една студена вода”. \r\n\r\n „Ние живеем в XXI век, газим кал, не може да излезем, чупим си колите и никой не обръща внимание. В  дъждовно време или когато се топи снегът, се образуват  две големи локви, които въобще не може да се преминат”, каза Веса Маринова от селото. \r\n\r\n „Лек автомобил през зимата трябва да го носиш, както има една дума, на рамо. Недопустимо е Европа да дава пари и да има средства, а ние да ходим по тоя чакълък, и пеш не може да се ходи”, заяви и Любомир Мишовски. \r\n\r\n Най-големият парадокс е, че вместо по-износения участък преди пет години бил асфалтиран запазеният. \r\n\r\n Не е укрепено и отключило се от наводненията свлачище. „Като пропадне свлачището и пътят пропадне, нито може линейка да мине, нито пожарна”, посочи Нинова Мишовска. \r\n\r\n И тази година продължаването на улицата фигурира в искането на селския кмет до общината. От там отговарят, че пари няма, но и да има, ще се работи по списъка, приет на общоселско събрание.  \r\n \n\t\t\t\t\t\t", "date": "2019.03.27", "title": "Положиха асфалт само до средата на улица в мездренско село"}
{"url": "http://www.bnews.bg/article/258915-tir_avarira_v_tunela_vitinya", "text": "\n Тир аварира в тунела „Витиня” на автомагистрала „Хемус”. Инцидентът сериозно затрудни трафика на аутобана и предизвика огромни задръствания. \r\n\r\n Очаквайте подробности!  \r\n \n\t\t\t\t\t\t", "date": "2019.03.27", "title": "Тир аварира в тунела „Витиня”"}
{"url": "http://www.bnews.bg/article/258906-roditeli_na_detsa_s_uvrezhdaniya_osporvat_resheniya_na_telk_pazardzhik", "text": "\n Родители на деца с увреждания смятат, че ТЕЛК-Пазарджик издава документи с невярно съдържание, предаде БНР. \r\n\r\n На част от децата е отнето правото на чужда помощ, а това ги обрича на изолация. \r\n\r\n Един от случаите е този на 14-годишно момче с аутизъм и умствена изостаналост. Въпреки че на практика момчето е напълно безпомощно само, решението на ТЕЛК е 80% увреждане без чужда помощ. По тази причина детето няма да може да посещава училище, тъй като майка му няма да има правото да го придружава. Това ще прекъсне и процеса на социализирането му. \r\n\r\n От своя страна от ТЕЛК-Пазарджик съобщиха, че недоволните родители могат да обжалват решението пред Националната експертна лекарска комисия. \r\n \n\t\t\t\t\t\t", "date": "2019.03.27", "title": "Родители на деца с увреждания оспорват решения на ТЕЛК-Пазарджик"}
{"url": "http://www.bnews.bg/article/258912-ep_otlaga_za_1_april_glasuvaneto_po_paket_mobilnost", "text": "\n Председателят на Европейския парламент Антонио Таяни съобщи, че отлага за 1 април гласуването на промените в правилата за дейността на международните превозвачи. ЕП днес само ще обсъди предложените промени. \r\n\r\n Предвижда се гласуването на 1 април да бъде в Брюксел, съобщи БТА. \r\n\r\n Таяни обясни, че заради множеството предложения за промени в текстовете се налага ново заседание на парламентарната комисия по транспорта. Той отбеляза, че са постъпили 1224 предложения за изменения на първоначалните текстове. Таяни поясни, че при подобно количество текстове възможностите за допускане на грешки при гласуването са твърде големи. \r\n\r\n Парламентарните групи вече признаха, че разделението сред евродепутатите по промените в правилата е голямо. \r\n\r\n „Печелим, макар и трудно, малки битки по пакета „Мобилност”. Да не се радваме предварително, но се надявам всички депутати да влязат в залата. Успяваме, но не даром”, коментира премиерът Бойко Борисов преди началото на правителственото заседание. \r\n\r\n По-рано стана ясно, че българските евродепутати са задействали различни механизми за блокиране на гласуването. \r\n\r\n „Вечерта вкарахме писмо, с което ясно протестираме срещу разглеждането с всички юридически доводи. Не може, след като пакет „Мобилност” е отхвърлен 2 пъти – и в комисия, и в пленарната зала, да се подлага на гласуване. Има над 1200 нови предложения, които не са преведени в 24-часовия срок преди дебата”, посочи евродепутатът Емил Радев. \r\n\r\n Евродепутатът Ангел Джамбазки е категоричен, че пакетът трябва да бъде върнат в транспортната комисия и да бъде гледан на спокойствие и с разум в следващия мандат на ЕП. „Този вече няма легитимността и правните основания да взема това важно решение за хляба на 500 000 български данъкоплатци”, подчерта Джамбазки. \r\n\r\n Български превозвачи заминаха за Страсбург, за да участват в планирания протест срещу готвените промени пред сградата на ЕП. В него очаква да се включат и превозвачи от Румъния, Полша, Литва и Словения. \r\n\r\n Такъв протест трябва да има и в София. Шофьорите настояват промяната на правилата да се отложи до сближаването на мненията. \r\n \n\t\t\t\t\t\t", "date": "2019.03.27", "title": "ЕП отлага за 1 април гласуването по пакет „Мобилност”"}
{"url": "http://www.bnews.bg/article/258908-edinodushno_prieha_na_parvo_glasuvane_zakona_za_bankovata_nesastoyatelnost", "text": "\n Депутатите приеха на първо гласуване единодушно и без дебати законопроекта за изменение и допълнение на Закона за банковата несъстоятелност. \r\n\r\n Припомняме, с предложения законопроект се въвеждат разпоредбите на Директива (ЕС) 2017/2399 на Европейския парламент и на Съвета от 12 декември 2017 г., която хармонизира частично реда на вземанията по необезпечени дългови инструменти при несъстоятелност на банки и инвестиционни посредници. \r\n\r\n Хармонизацията се отнася до реда на вземанията на притежателите на необезпечени първостепенни дългови инструменти, които са приемливи за целите на минималното изискване за собствен капитал и приемливи задължения съгласно Директива 2014/59/ЕС от 15 май 2014 г. \r\n\r\n Със законопроекта се предлага максимално попълване на масата на несъстоятелността чрез ограничаването на разходите от масата на несъстоятелността при водените съдебни производства, включително относно процесуалното представителство, както и предвиденото правомощие на синдика да продава чрез пряко договаряне вещи и права, които на практика не могат да бъдат реализирани чрез публична продан. \r\n\r\n Предложените изменения внасят яснота, като се уточнява изрично кръгът на страните в съдебните производства, от които предварително не се събира държавна такса, както и се определя броя на неуспешните публични продани, след които се пристъпва към пряко договаряне. \r\n \n\t\t\t\t\t\t", "date": "2019.03.27", "title": "Единодушно приеха на първо гласуване Закона за банковата несъстоятелност\r\n"}
{"url": "http://www.bnews.bg/article/258926-v_avstriya_pognaha_kraynodyasna_grupa_poluchila_darenie_ot_napadatelya_ot_kraystcharch", "text": "\n Австрийските власти предприеха акция срещу крайнодясна група, която се предполага, че има връзки с нападателя от Крайстчърч, информира АП. \r\n\r\n Канцлерът на Австрия Себастиан Курц призова правителството \"безмилостно\" да разследва възможни връзки между австрийска националистическа групаи нападателя, след като е излязла информация, че влиятелен крайнодесен активист е получил дарение от името на заподозряния за стрелбата в новозеландския град. \r\n\r\n Мартин Зелнер, ръководител на Движение за идентичността на Австрия, написа в социална мрежа, че полицията е претърсила апартамента му в понеделник и е иззела електронни устройства, след като е получил голямо дарение от човек с фамилия Тарант. \r\n\r\n Припомняме, 28-годишният австралиец Брентън Тарант изби близо 50 души и рани десетки други при зверско нападение в две джамии в Крайстчърч, Нова Зеландия. \r\n\r\n Говорител на Министерството на вътрешните работи на Австрия потвърди, че разузнавателната служба BVT е претърсила апартамента на Зелнер във Виена по молба на прокуратурата в град Грац. \r\n\r\n \"Всяка връзка между нападателя от Крайстчърч и членове на Движението за идентичността на Австрия трябва да бъде цялостно и безмилостно разследвана\", призова Курц в \"Туитър\" и добави, че е разговарял с правосъдния министър Йозеф Мозер по въпроса. \r\n\r\n \"Важно е независимата правосъдна система да използва всички необходими инструменти и ресурси при провеждащото се разследване заедно със службите за сигурност и за разкриване на тези мрежи. Трябва да има пълна яснота за всички екстремистки действия\", отбеляза канцлерът. \r\n\r\n Говорител на прокуратурата в Грац коментира, че прокурори са се натъкнали на дарението като част от разследване срещу Зелнер за финансови престъпления. \r\n\r\n \"Целта на разследването е да се проверят връзките между господин Зелнер и нападателя от Крайстчърч\", поясни представителят. Той отказа да съобщи кога е направено дарението, но отбеляза, че е далеч по-голямо от други дарения за Зелнер и движението. \r\n\r\n Повечето дарения са две- или трицифрени, докато това дарение е най-малко четирицифрено, каза говорителят на прокуратурата. \r\n\r\n Разследването срещу Зелнер се базира на антитерористичното законодателство на Австрия. \r\n\r\n Самият крайнодесен активист отрича да е замесен в клането на 15 март. \"Нямам нищо общо с атаката\", каза той във видеоматериал, качен в YouTube. Той добави, че е дарил парите на благотворителна организация. Според него причината за дарението вероятно е, за да се провокират репресивни мерки срещу \"патриоти\". \r\n\r\n През миналата седмица австрийските власти обявиха, че Тарант е посетил Австрия. \r\n \n\t\t\t\t\t\t", "date": "2019.03.27", "title": "В Австрия погнаха крайнодясна група, получила дарение от нападателя от Крайстчърч"}
{"url": "http://www.bnews.bg/article/258903-izraelskata_aviatsiya_nanese_udari_po_tseli_na_hamas_v_gaza", "text": "\n Израелската авиация нанесе удари по цели на Хамас в ивицата Газа в отговор на ново ракетно нападение. \r\nИзраелски бойни самолети са стреляли по военни цели в южната част на ивицата Газа. \r\n\r\n Нощните удари са в отговор на ракета, изстреляна от Газа, която задейства сирените за въздушно нападение в Южен Израел и накара жителите да се отправят към бомбоубежищата, преди ракетата да падне в открито пространство. \r\n\r\n Ракетното нападение и ответните въздушни удари сложиха край на краткотрайното затишие през деня след интензивната размяна на огън предишната нощ. Обстрелът е провокиран от ракетата, изстреляна в понеделник от Газа, която улучи къща в Централен Израел и рани седем души. \r\n \n\t\t\t\t\t\t", "date": "2019.03.27", "title": "Израелската авиация нанесе удари по цели на Хамас в Газа"}
{"url": "http://www.bnews.bg/article/258905-500_gosti_na_hotel_v_singapur_evakuirani_zaradi_pozhar", "text": "\n Около 500 души бяха евакуирани след пожар в луксозен хотел в центъра на Сингапур, но няма ранени, съобщиха от службите за спешна помощ. \r\n\r\n Телевизионните кадри показаха гъст черен дим, който се издигаше от хотел близо до търговския район Orchard Road, но Сингапурските сили за гражданска защита (SCDF) заявиха, че пожарът е бил бързо изгасен. Възникналият пожар бил загасен от инсталираните по таваните противопожарни пръскачки преди да пристигнат пожарникарите. \"Няма съобщения за наранявания. Причината за пожара е в процес на разследване\", се казва в доклада. \r\n\r\n Репортер от АФП от мястото на инцидента каза, че два часа след пожара гостите отново се настаняват, но в лобито се усещаше пареща миризма, а вторият етаж остава засега без електричество, съобщава БГНЕС. \r\n\r\n Това е вторият пожар в луксозен хотел в Сингапур тази година. Около 1 000 души бяха евакуирани поради пожар в друг хотел на 14 февруари. \r\n \n\t\t\t\t\t\t", "date": "2019.03.27", "title": "500 гости на хотел в Сингапур евакуирани заради пожар"}
{"url": "http://www.bnews.bg/article/258899-vulkanat_popokatepetal_izrigna", "text": "\nВулканът Попокатепетъл изригна с мощна експлозия, която озари небето над Мексико.\r\n\r\nКратерът изхвърли мощни потоци лава, камъни и пепел високо в небето.\r\n\r\nНяма опасност за околните селища, но властите предупредиха жителите им да бъдат бдителни. \r\n\r\nСъс своите 5426 метра Попокатепетъл е вторият по височина вулкан в Мексико и петият в Северна Америка. \n\t\t\t\t\t\t", "date": "2019.03.27", "title": "Вулканът Попокатепетъл изригна"}
{"url": "http://www.bnews.bg/article/258924-izbirame_po_koya_formula_da_se_pensionirame_do_1_yanuari_2023_g", "text": "\n До 1 януари 2023 година хората ще могат да избират по коя формула /новата или старата/ да се пенсионират. Това предвиждат предложения за промени в Кодекса за социално осигуряване, внесени в Народното събрание от депутати от ГЕРБ. \r\n\r\n Освен трите години - 1997-1999 година, които отпаднаха от началото на тази година от новата формула с предложения от 2018 година при обсъждането на проектобюджета на Държавното обществено осигуряване, в старата формула ще влизат и трите най-добри години преди 1997 година. Тяхното отпадане с начална дата 1 януари 2019 година беше заложено още през 2015 година при пенсионната реформа. Хората, които вече са подали заявление за пенсия или им е отпусната пенсия след 31 декември 2018 година, ще имат шестмесечен срок да поискат еднократно преизчисление. В тези случаи пенсията се отпуска в новия размер от същата начална дата. \r\n\r\n След 1 януари 2023 година ще се пресмята само осигурителният доход, натрупан след 1 януари 2000 година. \"Безспорно тази промяна облекчава значително процеса по отпускане на пенсиите както за лицата, които няма да е необходимо да се снабдяват с удостоверения за осигурителен доход, така и за осигурителната институция, която ще използва наличната информация за осигурителния доход на лицата в Регистъра на осигурените лица. Това от своя страна ограничава значително и възможностите за злоупотреби, за които в последните години неведнъж сме били информирани\", пише в мотивите на законопроекта. \r\n\r\n В мотивите се посочва още, че е важно обаче да бъде отчетено обстоятелството, че все още при много хора, които се пенсионират в момента, преобладаващият осигурителен стаж и съответния осигурителен доход са придобити преди 2000 г. Част от тях в този период са получавали високи трудови възнаграждения, върху които реално са били осигурявани, а впоследствие, в края на трудовата си кариера, поради различни причини, включително и да могат да натрупат необходимия осигурителен стаж за пенсиониране, са приемали по-нископлатена работа.  \r\n \n\t\t\t\t\t\t", "date": "2019.03.27", "title": "Избираме по коя формула да се пенсионираме до 1 януари 2023 г."}
{"url": "http://www.bnews.bg/article/258907-sofi_marinova_se_omazhi_s_roklya_za_20_bona_palen_reporazh_ot_sabitieto_na_godinata", "text": "\n Софи Маринова сбъдна мечтата си да се види булка. Обичаната певица се бе подготвила с две булчински рокли, с които успя да събере погледите на своите гости. А чаровната й усмивка не слезе от лицето й цяла вечер, видя репортер на show.blitz.bg.  \r\n\r\n Ромският славей и Гринго събраха приятели и колеги на пищно сватбено тържество, за каквото са си мечтали винаги. \r\n\r\n Гостите останаха доволни от добрата организация и обявиха сватбата за събитието на годината.   \r\n  \r\n \n\t\t\t\t\t\t", "date": "2019.03.27", "title": "Софи Маринова се омъжи с рокля за 20 бона, пълен репораж от събитието на годината"}
{"url": "http://www.bnews.bg/article/258900-arestuvaha_izvesten_avtokradets", "text": "\n Полицията в София задържа известен автокрадец, познат с прозвището Пери, съобщава БНР. Той е арестуван от спецотряда \"Кобра\" след преследване в квартал \"Хиподрума\". \r\n\r\n Операцията е проведена, след като познатият на полицията мъж откраднал луксозен автомобил в столицата.  \r\n\r\n Той отказал да спре на сигнал на служители на МВР. Започнало преследване. Така в операцията е включен спецотрядът \"Кобра\". Мъжът бил заловен, но откаран в болница, тъй като при бягството се ударил в автомобил на полицията. \r\n\r\n Разследването по случая продължава. \r\n \n\t\t\t\t\t\t", "date": "2019.03.27", "title": "Арестуваха известен автокрадец"}
{"url": "http://www.bnews.bg/article/258910-skandal_karakachanov_i_semeystvoto_mu_sa_zhiveli_s_213_leva_na_mesets_za_da_si_zakupyat_luksozniya_apartament", "text": "\n Каракачанов и семейството му са живели с 213 лева на месец, за да си закупят луксозния апартамент!Това показва бърза справка от имуществените декларации на вицепремиера. \r\n\r\n Сагата с луксозния апартамент в елитен столичен квартал, придобит от Каракачанов става много интересна, тъй като Каракачанов прави много смели изявления пред медиите относно придобиването на апартамента си ето и линк към неговите изявления относно придобиването  \r\nна жилището му. \r\n\r\n \r\nДекларациите на Каракачанов посочват, че на 01.01.2017 г. семейство Каракачанови е разполагало с 93300 лева, а през цялата година е реализирало доходи от 57565 лева. \r\n\r\n През годината семейството е заплатило според думите на Каракачанов 70000 за апартамент, направена е инвестиция в застраховка за 17 000 и е приключило годината със спестявания за 61300 лева, което означава, че за издръжката си през 2017 година семейство Каракачанови е изразходвало скромните 2565 лева или 213,75 лева на месец. Всеки който познава Каракачанов знае, че тези пари няма да му стигнат само за цигари, как и с какво са плащани данъци и битови сметки не става ясно. \r\n\r\n Припомняме,че през 2017 година семейство Каракачанови еимало и един разход, свързан със сватбата на дъщеря им, който не е ясно кой е покрил. \r\n\r\n Припомняме,че Каракачанов не е декларирал и конфликт на интереси с фирмата \"Софметал 07 ЕООД\", която се явява кредитор за 70000 лева на Каракачанови. По всичко личи, че някой налага сериозен чадър,който осигурява защита от проверки срещу Каракачанов, които със сигурност ще докажат интересни факти!   \r\n  \r\n \n\t\t\t\t\t\t", "date": "2019.03.27", "title": "Скандал!Каракачанов и семейството му са живели с 213 лева на месец, за да си закупят луксозния апартамент!"}
{"url": "http://www.bnews.bg/article/258911-marokanets_izbyaga_na_politsiyata_v_pirogov", "text": "\n Марокански гражданин се издирва, след като успя да избяга на придружаващия го полицейски патрул в „Пирогов”, научи bTV от свои източници. \r\n\r\n Около 3 ч. тази нощ мъжът бил открит от униформени в безпомощно състояние на столичната ул. „Ангел Кънчев. Паспортът на чужденеца се оказал изтекъл, при което бил задържан. \r\n\r\n Заради състоянието му мароканецът не бил отведен в районното управление, а в токсикологията на „Пирогов”. Заедно с него останал полицейски патрул. \r\n\r\n При все още неясни обстоятелства, обаче, около 6 ч. тази сутрин чужденецът успял да избяга от отделението и все още не е открит. \r\n\r\n Издирването продължава, по случая е назначена проверка. \r\n\r\n От МВР потвърдиха за bTV, че търсят избягал арестант. \r\n \n\t\t\t\t\t\t", "date": "2019.03.27", "title": "Мароканец избяга на полицията в „Пирогов”"}
