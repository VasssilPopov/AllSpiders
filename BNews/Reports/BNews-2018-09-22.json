{"url": "http://www.bnews.bg/article/249137-4_postradali_pri_verizhna_katastrofa_kray_debelets", "text": "\n Четирима са пострадали при катастрофа на пътя Велико Търново - Габрово в района на Дебелец. Произшествието е станало около 09,00 часа в събота. \r\nПо първоначална информация са се ударили три автомобила. Двамата водачи са изпробвани за употреба на алкохол, пробите са отрицателни. На третия е взета кръвна проба за химичен анализ. \r\nПричините за произшествието са в процес на изясняване. По случая е образувано досъдебно производство. \r\n \n\t\t\t\t\t\t", "date": "2018.09.22", "title": "4 пострадали при верижна катастрофа край Дебелец"}
{"url": "http://www.bnews.bg/article/249136-shefat_na_mitnitsa_burgas_vav_vinprom_karnobat_sa_ustanoveni_tezhki_narusheniya", "text": "\n Писмени заповеди за запечатването на трите фабрики и данъчните складове на \"Винпром Карнобат\" са предоставени на членове на Управителния съвет на фирмата. Това каза пред журналисти в Карнобат директорът на Митница-Бургас Валери Стефанов. Той информира, че с писмена заповед са извършени оперативни действия по митнически контрол на складове на територията на карнобатските села Церковски и село Венец. \r\nВ резултат на проверките са установени много тежки административни нарушения, а за някои от тях има данни за извършени престъпления, за което е сезирана съответната компетентна институция, добави Стефанов. \r\n  \r\nТой поясни, че за действията на митническите служители за всяка проверка във всеки един склад има протоколи. Проверките се извършват в присъствието на служители на складовете и те са подписали протоколите. Там са изложени ясни констатации и факти за нарушенията. Протоколите са разписани и приети от управителите на фирмата. \r\nСтефанов поясни, че в резултат на нарушенията се наложило запечатването на обектите в срок от 48 часа. Всички тези действията на митническата администрация са обжалваеми по съответния ред. \r\n  \r\nДаден е достъп на технически лица да имат постоянно присъствие, за да не се допуснат аварии в завода и по изключение е разрешено продукцията с грозде, която е договорена за изкупуване да влиза безпрепятствено в завода. \r\n \n\t\t\t\t\t\t", "date": "2018.09.22", "title": "Шефът на Митница Бургас: Във „Винпром Карнобат“ са установени тежки нарушения"}
{"url": "http://www.bnews.bg/article/249129-tornado_vilnya_v_kanada_na_metri_ot_stolitsata", "text": "\n Торнадо нанесе сериозни щети в района на канадската столица Отава, предаде Франс прес, като се позова на местни медии. \r\nРанени са били трийсетина човека, петима от които са в по-тежко състояние. Десетки къщи и жилищни сгради са понесли щети, автомобили са били преобърнати и над 130 000 души са останали без ток. \r\nТорнадото е вилняло и е всяло паника край Отава в късния следобед вчера. Най-тежко е пострадала община Гатино, северно от канадската столица. \r\n  \r\n \n\t\t\t\t\t\t", "date": "2018.09.22", "title": "Торнадо вилня в Канада на метри от столицата! "}
{"url": "http://www.bnews.bg/article/249132-ninova_neka_badem_svobodni_v_mislite_si_i_nezavisimi_v_deystviyata_si", "text": "\n „Независимостта днес не е титла, която получаваш наготово, а всекидневен избор какъв да бъдеш. Нека бъдем свободни в мислите си и независими в действията си. Честит празник, българи\", написа Корнелия Нинова във Facebook. \r\n\r\n Тя присъства на Националния тракийски женски събор-поклонение в село Аврен, който се провежда под патронажа на вицепрезидента Илияна Йотова. Нинова заяви, че вярва, че всички институции ще се обединят в усилията да получат тракийските българи обезщетения за претърпените загуби. \r\n\r\n \"Миналата седмица внесохме закон в Народното събрание за правото на тракийците от Беломорска Тракия да предявяват своите искания безсрочно. Нека всички политици да се обединим за това и като българи да защитим своите сънародници. Знам, че където и да сте по света, носите България в сърцето си. Днес е голям ден за всички българи. Да ни е честит празникът на Независимостта\", каза още Корнелия Нинова. \r\n\r\n   \r\n \n\t\t\t\t\t\t", "date": "2018.09.22", "title": "Нинова: Нека бъдем свободни в мислите си и независими в действията си"}
{"url": "http://www.bnews.bg/article/249134-yotova_110_g_izvoyuvanata_nezavisimost_e_primer_i_otgovornost", "text": "\n „110 години извоюваната независимост е пример и отговорност. Дати като днешната поставят на истинско изпитание държавници и политици. Нужни са свободни и активни хора, лидери, които водят България напред. Силна държава се гради със силни хора, със силни и работещи институции“. \r\n\r\n Това заяви вицепрезидентът Илияна Йотова на Националния тракийски женски събор-поклонение, който се проведе в крумовградското село Аврен. \r\n\r\n „Тревожно е, че днес срещаме своята зависимост в самите себе си – в апатията, в бездушието, в примирението с нерешените с години проблеми и кризи. Младите хора, които напускат страната, липсата на достъпност до образование и здравеопазване, бедните и изоставени райони – тези въпроси  са отговорност на горди и независими хора, на родолюбци“, отбеляза Илияна Йотова. \r\n\r\n Вицепрезидентът е патрон на честванията на 85-ата годишнина от създаването на Националния тракийски женски съюз. На тази дата тракийците отдават почит и се покланят пред паметта на жестоко убитите през 1913 г. в местността Мъгленик 42 жени и деца. Пред мемориала в памет на жертвите бе отслужена заупокойна молитва. \r\n\r\n По думите на Илияна Йотова няма как да се върне историята назад, но е необходима справедливост. Постоянна политика и отстоявана позиция на президентската институция е да се постигне договореност за обезщетение на тракийските бежанци. \r\n\r\n   \r\n\r\n   \r\n \n\t\t\t\t\t\t", "date": "2018.09.22", "title": "Йотова: 110 г. извоюваната независимост е пример и отговорност"}
{"url": "http://www.bnews.bg/article/249138-kakvo_shte_e_vremeto_v_parvite_dni_na_esenta", "text": "\n През нощта ще има разкъсана облачност. В Дунавската равнина ще се появи умерен западен вятър. Минималните температури ще са предимно между 11 и 16 градуса. \r\n  \r\nВ 4.54 ч. на 23 септември настъпва астрономическата есен, съобщават от НИМХ-БАН. \r\n\r\n В неделя облачността ще е променлива, по-значителна в часовете до обяд. Ще духа слаб до умерен запад-северозападен вятър, който вечерта в източните райони ще се ориентира от изток, а в останалата част от страната ще стихне. Максималните температури ще са между 26 и 31 градуса, малко по-ниски по морския бряг. \r\nАтмосферното налягане ще се задържи малко по-високо от средното за септември. \r\nНад Черноморието облачността ще е променлива, с повече слънце в следобедните часове, без валежи. Ще духа умерен северозападен вятър, който до вечерта ще се ориентира от изток. Максималните температури ще са между 23 и 25 градуса. Температурата на морската вода е 22-24 градуса. Вълнението на морето ще е 2 бала. \r\nНад планините облачността ще е променлива и валежи са малко вероятни. Ще духа умерен запад-северозападен вятър. Максималната температура на височина 1200 метра ще е около 22 градуса, на 2000 метра - около 15 градуса. \r\n\r\n В началото на новата седмица времето ще бъде доста динамично, с чести промени на вятъра и рязко застудяване. Облачността ще е променлива. През нощта срещу понеделник вятърът ще се ориентира от югозапад, в Източна България - умерен. \r\nДневните температури временно ще се повишат, повече в източната половина от страната, където на места ще достигат 30-33 градуса. В северозападните райони, където след обяд вятърът ще се обърне от северозапад, ще започне понижение на температурите. \r\n\r\n През нощта срещу вторник вятърът в цялата страна ще се ориентира от северозапад и ще се усили. Във вторник ще бъде доста ветровито и ще нахлува студен въздух. Температурите рязко ще се понижат и дневните няма да надхвърлят 15-20 градуса. Само на отделни места, главно в източните райони, ще превали слаб дъжд. \r\n \n\t\t\t\t\t\t", "date": "2018.09.22", "title": "Какво ще е времето в първите дни на есента?"}
{"url": "http://www.bnews.bg/article/249130-luka_modrich_beshe_osaden_na_8_mesetsa_uslovno", "text": "\n Полузащитникът на „Реал\" Мадрид Лука Модрич „изчисти“ проблемите си с испанските власти, пише El Mundo и Gong.bg. \r\n\r\n Хърватинът призна, че е нарушил закона по въпроса за неплатени данъци. През 2013 година футболистът е укрил 290 000 евро, а за 2014 възлизат на 580 000. Сега се налага той да ги плати на местната хазна, както и глоба в размер на 350 000 евро. Освен това, Лука Модрич получи 8 месеца затвор – условно. \r\n\r\n Звездата на \"Реал\" Мадрид е успял да скрие сумите, благодарение на компания, базирана в Люксембург, с директор – неговата жена. Част от дължимите суми вече са били платени от Лука Модрич. В Испания има срок до две години при икономически престъпления при първо провинение. \r\n\r\n С подобни санкции преди това се оказаха Лионел Меси, Кристиано Роналдо и други играчи от Примера дивисион. \r\n \n\t\t\t\t\t\t", "date": "2018.09.22", "title": "Лука Модрич беше осъден на 8 месеца условно"}
{"url": "http://www.bnews.bg/article/249131-predlagat_nova_naredba_za_otchitaneto_na_vodata_za_obshti_nuzhdi_v_sgradite", "text": "\n Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие, че всички потребители са изрядни. Това предвижда новата Наредба, публикувана за обществено обсъждане. \r\n\r\n Досега разходваните количества се начисляваха на абонатите пропорционално на тяхното потребление.   \r\n\r\n Наредбата е изработена от междуведомствена работна група, в която влизат и омбудсманът, Държавната агенция за метрологичен и технически надзор, ВиК операторите, Комисията за защита на потребителите, както и представители на неправителствени организации. \r\n\r\n ВиК операторите отговарят за поддръжката на публична инфраструктура и на базата на разходите, които правят за това, се определя цената на услугата на цялата територия, която обслужват. Поддръжката на ВиК системите вътре в сградите и имотите, включително в режим на етажна собственост, е отговорност на собствениците. Новата Наредба определя много по-ясно границите между двете, с цел избягване на неясноти. \r\n\r\n „Няма как да не се отчита цялото количество вода, което постъпва в сградата. Всички собственици имат еднакви ангажименти към поддържането на общите части, включително на ВиК системата. Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други”, коментира зам.-регионалният министър Малина Крумова. \r\n\r\n Тя обаче подчерта, че разпределението по равно е само при условие, че всички потребители са изрядни – осигурили са достъп за реален отчет през последните 12 месеца и водомерите им са технически изправни и в метрологична годност. В противен случай разликата между общия водомер и показанията на измервателните уреди в апартаментите, ще се разпределя само между тези, които нямат  индивидуални водомери или не са осигурили достъп за отчитането им. \r\n\r\n Зам.-министър Малина Крумова допълни, че когато потребителите са изрядни, етажната собственост може да вземе решение за друг начин на разпределение на разход „общо потребление“. \r\n\r\n Предвиждат се строги мерки при кражби на вода. При установяване на незаконно присъединяване към общите мрежи и съоръжения, съответните отклонения ще се прекъсват. В случай, че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер. \r\n\r\n Според наредбата датата и часът на отчитане на общия водомер и на индивидуалните водомери трябва да се обявяват от оператора в срок не по-кратък от три работни дни преди деня на отчитането: чрез писмено съобщение, поставено на подходящо място в сградата, и чрез публикуване на електронната страница на оператора. Ако потребителят отсъства, може да посочи друга дата за посещение, но това се заплаща по цени на оператора. Важно е също да се знае, че при водомери с дистанционно отчитане, трябва да се извършва физическа проверка и отчет най-малко веднъж на 12 месеца. Същото се отнася и за потребителите, които се самоотчитат. \r\n\r\n Проектът на новата Наредба за условията и реда за присъединяване на потребителите и за ползване на водоснабдителните и канализационните системи е пусната за обществено обсъждане. \r\n \n\t\t\t\t\t\t", "date": "2018.09.22", "title": "Предлагат нова наредба за отчитането на водата за общи нужди в сградите"}
{"url": "http://www.bnews.bg/article/249135-zlatan_iska_da_slozhi_kray_s_titla_v_malmyo", "text": "\n Златан Ибрахимович не изключи възможността да завърши кариерата си в Швеция, в която все още няма титла. Ветеранът спечели трофеите в Испания с футболните \"Барселона\", в Италия с \"Милан\" и \"Интер\", в Холандия с \"Аякс\" и във Франция с \"Пари Сен Жермен\", но не успя да го стори в родината си и в Англия. \r\n\r\n \"Не съм затворил вратата. Има един трофей, който много искам\", каза нападателят на \"Лос Анджелис Галакси\". Ибрахимович уточни, че би играл само за \"Малмьо\". Иначе лидер в шампионата е АИК Стокхолм. \r\n\r\n \"Никакъв шанс (б.ред. - да играя за АИК). Само за \"Малмьо\". И именно с \"Малмьо\" ще спечеля титлата. Получих оферта и искат да завърша кариерата си там\", добави бившият шведски национал. \r\n \n\t\t\t\t\t\t", "date": "2018.09.22", "title": "Златан иска да сложи край с титла в \"Малмьо\""}
{"url": "http://www.bnews.bg/article/249133-oktoberfest_beshe_ofitsialno_otkrit", "text": "\n Започна 185-то издание на популярния бирен фестивал „Октоберфест” в германския град Мюнхен, предаде БГНЕС. Преди да бъдат налети първите халби с бира, както повелява традицията, първото буре с пенлива течност беше отворено от градоначалника Дитер Райтер. \r\n\r\n Фестивалът ще продължи до 7 октомври. Очакванията на организаторите са той да бъде посетен от около 6 милиона души. През миналата година по време на събитието са били изпити над 7,5 милиона литра от пенливата кехлибарена течност. \r\n\r\n Първият „Октоберфест” се е състоял през 1810 г. по повод венчавката на баварския принц Людвик. Празникът е започнал на 12 октомври и е продължил до 17-ти. \r\n \n\t\t\t\t\t\t", "date": "2018.09.22", "title": "„Октоберфест” беше официално открит"}
{"url": "http://www.bnews.bg/article/249124-deloto_za_obira_v_rozhenskiya_manastir_shte_se_gleda_v_plovdiv", "text": "\n След като всички магистрати от Районния съд в Сандански си направиха самоотвод, делото за обира на Роженския манастир ще се гледа в Пловдив, реши Върховният касационен съд (ВКС). \r\n\r\n Причината за самоотвода е това, че единият задържан по случая е адвокат от Сандански. Сред арестуваните има двама непълнолетни и бивш кандидат за кмет. \r\n\r\n Освен за обира, четиримата ще отговарят и за нападението над отец Теофил, върху когото е упражнено насилие. \r\n\r\n Предполага се, че обирът е планиран заради стара легенда, според която в манастира е заровено златно съкровище. \r\n\r\n Предстои Пловдивският районен съд да определи ден и час за гледане на мярката за неотклонение на задържаните. \r\n \n\t\t\t\t\t\t", "date": "2018.09.22", "title": "Делото за обира в Роженския манастир ще се гледа в Пловдив!"}
{"url": "http://www.bnews.bg/article/249125-horata_s_trayni_uvrezhdaniya_veche_shte_imat_shans_da_rabotyat", "text": "\n Хората с трайни увреждания вече ще имат шанс да работят и да получават заплата. Тази възможност дава нова социална програма, а работодатели могат да бъдат, както общините, така и от бизнеса. 1000 души ще се наемат в зависимост от тяхното образование и квалификация. \r\n\r\n До дни Коста, Малин и Митко вече няма да са в графата на безработните хора с увреждания, а ще работят на стадиона. И тримата мъже са с диабет и от години не могат да си намерят работа в малката община Ружинци. \r\n\r\n Мъжете ще бъдат назначени на 8-часов работен ден и за длъжността ще получат минималната заплата от 510 лева в продължение на две години. \r\n\r\n По проекта „Обучение и заетост” община Ружинци ще стане работодател на близо 60 мъже и жени с увреждания, които ще извършват различни дейности. \r\n\r\n „Портиери в детски градини, училища, клубове на пенсионера, старчески дом. Тези, които ще са на стадиона, по 3 човека на двата стадиона общо 6, ще бъдат организатори на спортни дейности”, обясни кметът на Ружинци Александър Александров. \r\n\r\n „Хората, които могат да бъдат избрани като целева група, това са лица, които са неактивни или вече съществуваща регистрация в Бюрата по труда и имат 50 и над 50 процента трайни увреждания”, обясни Даниела Накова, директор на Регионална служба по заетостта – Монтана. \r\n\r\n Кандидатите могат да преминат и обучение, а фирмите да получат бонуси, ако задържат наетите служители и след изтичането на двете години. \r\n \n\t\t\t\t\t\t", "date": "2018.09.22", "title": "Хората с трайни увреждания вече ще имат шанс да работят!"}
{"url": "http://www.bnews.bg/article/249126-radev_obyavyavaneto_na_nezavisimostta_e_primer_kak_s_volya_i_reshitelnost_nashiyat_narod_mozhe_da_bade_gospodar_na_sadbata_si", "text": "\n \"Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации\", заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от прессекретариата на държавния глава. \r\n\"Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България\", се казва още в поздравителния адрес. \r\nРумен Радев припомня, че за по-малко от три десетилетия нашите предци уверено и последователно са изминали трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. \"Вярвам, че успехът на българската независимост бе нагледен пример как с воля, единство и решителност нашият народ може да бъде господар на съдбата си\", подчертава още президентът. \r\n \n\t\t\t\t\t\t", "date": "2018.09.22", "title": "Радев: Обявяването на Независимостта е пример как с воля и решителност нашият народ може да бъде господар на съдбата си!"}
{"url": "http://www.bnews.bg/article/249127-skandaldzhiyata_bartan_neymar_e_kim_kardashiyan_na_futbola", "text": "\n В интервю за френското издание L'Equipe бившата звезда на Висшата лига - Джоуи Бартън, нарече Неймар футболната версия на Ким Кардашян. \r\n\r\n Бартън се слави с това, че никога не спестява нищо за когото и да било. Той разкритикува бразилеца и каза, че нападателят не заслужава да бъде сравняван с Лионел Меси и Кристиано Роналдо. \r\n\r\n Като доказателство за твърдението си Бартън изтъкна мачовете на Неймар на Световното първенство в Русия, където \"Селесао\" отпадна на четвъртфинал от Белгия. \r\n\r\n Бартън смята, че бразилецът е феномен само в маркетингово отношение. \r\n\r\n \"Мисля, че той е Ким Кардашян на футбола заради начина, по който се продава, но не е най-добрият играч в света. Видяхме това в Русия. Не е на нивото на Роналдо и Меси и има много по-добри играчи от него\", заяви треньорът на третодивизионния английски Флитууд. \r\n\r\n Освен това 36-годишният Бартън, който има един мач за националния отбор, призна, че има желание един ден да поеме френския Олимпик Марсилия, където игра в края на кариерата си. \r\n\r\n   \r\n \n\t\t\t\t\t\t", "date": "2018.09.22", "title": "Скандалджията Бартън: Неймар е Ким Кардашиян на футбола!"}
{"url": "http://www.bnews.bg/article/249128-borisov_iznasya_rech_pred_oon_uchastva_i_v_sreshta_organizarana_ot_tramp", "text": "\n Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации в Ню Йорк. Посещението на българския премиер в САЩ е между 23 и 29 септември, съобщи пресслужбата на кабинета. \r\n\r\n Там премиерът ще изнесе реч, свързана с основната тема на Общия дебат, която тази година е \"ООН за всички хора: глобално лидерство и споделени отговорности за мирни, равнопоставени и устойчиви общества\". \r\n\r\n В рамките на визитата премиерът Бойко Борисов ще участва в Срещата на високо равнище \"Глобален призив за действие за справяне с проблема с наркотиците\", организирана по инициатива на президента на САЩ Доналд Тръмп. \r\n\r\n България е съдомакин на събитието. \r\n\r\n Българският министър-председател ще участва в среща \"на върха\" за мира \"Нелсън Мандела\". Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. \r\n\r\n По време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации. \r\n\r\n В делегацията, водена от министър-председателя Бойко Борисов, е вицепремиерът и министър на външните работи Екатерина Захариева. \r\n \n\t\t\t\t\t\t", "date": "2018.09.22", "title": "Борисов изнася реч пред ООН, участва и в среща, организарана от Тръмп!"}
{"url": "http://www.bnews.bg/article/249123-v_praznichniya_den_11_kilometra_zadrastvane_na_am_hemus", "text": "\n Сред като още вчера от АПИ съобщиха, че заради събралите се почивни дни трафикът по пътищата в страната ще бъде натоварен, се очакваше да вземат някакви мерки. Е да, ама не! \r\n\r\n Читател на Bnews ни сигнализира, че на АМ \" Хемус\" в посока Варна, още преди първия тунел се е образувала километрична опашка, която до участъка в ремонт се разпростира из трите ленти.  \r\n\r\n Задръстването е около 11 километра, а органи на реда почти липсват. Въпреки забраната за движение на камиони в определени часове, те си се движат необезпокоявани и затрудняват движението още повече. На всички е известно, че ремонтните дейности на \"Хемус\" от години не са спирали, но при предвиден трафик, мерки трябваше да се вземат. \r\n\r\n \r\n \n\t\t\t\t\t\t", "date": "2018.09.22", "title": "В ПРАЗНИЧНИЯ ДЕН! 11 километра задръстване на АМ \"Хемус\"!"}
{"url": "http://www.bnews.bg/article/249119-v_moskva_shte_protestirat_sreshtu_planiranata_pensionna_reforma", "text": "\n В руската столица Москва ще се проведе нов протест срещу планираната от правителството пенсионна реформа.    \r\n\r\n Демонстрацията е организирана от Комунистическата партия. \r\n\r\n Руското правителство иска да повиши пенсионната възраст – от 55 на 63 години за жените и от 60 на 65 години при мъжете. \r\n\r\n Ако бъде осъществена, това ще е първата подобна реформа в страната от близо век насам. \r\n \n\t\t\t\t\t\t", "date": "2018.09.22", "title": "В Москва ще протестират срещу планираната пенсионна реформа"}
{"url": "http://www.bnews.bg/article/249094-gadzheto_na_teylar_suift_parvi_komentira_vrazkata_im", "text": "\n Актьорът Джо Елвин първи коментира отношенията си с певицата Тейлър Суифт. Двамата се срещат почти две години. Преди него Суифт излизаше с друг актьор – Том Хидълстън, но двамата бяха твърде зорко следени от папараци и това влоши отношенията между тях. \r\n\r\n С новата си любов Тейлър подходи по съвсем различен начин и ето, че толкова дълго нито тя, нито Джо коментираха връзката си. \r\n\r\n Но ето че Алвин реши да направи изключение. Той проговори пред британското издание на Vogue. \r\n\r\n „Разбирам, че хората искат да знаят за личния ни живот. Мисля, че успяхме да съхраним отношенията си в тайна и хората свикнаха с това. Въобще, предпочитам да говоря за работата си“, заяви 27-годишният актьор. \r\n\r\n Той и Тейлър се срещат от началото на 2017 г. Въпреки многото си фенове, певицата така и не сподели нищо за отношенията между тях и се стреми да избягва папараците. \r\n\r\n Източник на US Weekly разказа, че Суифт и Елвин много се обичат, но не избързват със следващи стъпки. \r\n\r\n „Те имат чудесно сдържани отношения, които се харесват на Тейлър“, съобщил източникът – Напълно нормално е, че никой не знае нищо за връзката им. Те просто работят, заедно гледат филми и канят приятели. Тейлър обича да му приготвя сладки неща.“ \r\n \n\t\t\t\t\t\t", "date": "2018.09.22", "title": "Гаджето на Тейлър Суифт първи коментира връзката им"}
{"url": "http://www.bnews.bg/article/249122-advokat_zlatina_petrova_pred_barekov_i_bayraktarov_nito_edna_partiya_ne_nameri_smelost_da_zastane_zad_edin_zakonoproekt_koyto_ne_dava_nishto_drugo_osven_edno_malko_po_dostoyno_sashtestvuvane_na_siratsite_ostanali_bez_pensiya", "text": "\n Гост в предаването \"Бареков и Байрактаров без цензура\", което се излачва всяка събота от 10:30ч. по телевизия \"Евроком\" бе адвокат Златина Петрова - една майка бореща се за справедливост за българските деца и децата сираци. \r\n\r\n Петрова разказа, че след подкрепата, която е получила от Мая Манолова и след множеството срещи с най-висшестоящите, за момент е повярвала, че има работещи министерства, компетентни хора и политически партии, които застават зад интересите на гражданите. \r\n\r\n В последствие обаче се оказа, че нито една партия не е намерила смелост да застане зад един законопроект, който  не дава нищо друго освен едно малко по- достойно съществуване на сираците, останали без пенсия, коментира тя.  \r\n\r\n По повод наследствената пенсия, Петрова заяви, че същата е фиксирана на база на стажа, който има родителя.  \r\n\r\n \"Законопроектът, която бе внесен от Мая Манолова в парламента и от мен, очакваше да бъде подписан. \"Обединени патриоти\" го внесе за разглеждане и след това го оттегли\", коментира майката този така срамен акт на Патриотите. \r\n\r\n Гостенката в студиото на Бареков и Байрактаров отправи запитване към господа депутатите:  \r\n\r\n \"Защо едно дете сирак, живеещо само с един от родителите си, трябва да бъде лишено от въпросната помощ, понеже родителя му е квалифициран, работи на по - висока длъжност и доходът му е 902 лв. например? (тъй като законът не позволява получаването на пенсия, ако доходът надвишава 450 лева на член на семейството). \r\n\r\n \"Не виждам логика да се прави връзка между грижата за децата и дохода на родителя\", заяви Петрова. \r\n\r\n Гостенката обърна внимание и на едно противопоставяне на законите: \r\n\r\n \"Не може в единия закон да пише, че получаването на детски надбавки за децата сираци се осъществява без оглед да дохода на родителя и в същото време нашите депутати да вкарат нов закон, в който новата социална помощ за децата сираци зависи от подоходен критерий за 450 лева\" \r\n\r\n Петрова продължи с благодарности към всички българи, които застанаха зад каузата й и към Мая Манолова, която е помогнала много и е вложила много енергия за реализирането на всичко това. \r\n\r\n \"Аз няма да спра дотук!\", заяви борбената майка. \r\n\r\n Тя опроверга твърденията,че получава парично възнаграждение за тази си активност, както и подмятанията, че се готви за влизане в политиката: \r\n\r\n \"Никой не ми плаща и няма да влизам в политиката! Дори не искам да влизам в Парламента! Гнус ме е!\", завърши адвокат Петрова.  \r\n \n\t\t\t\t\t\t", "date": "2018.09.22", "title": "Адвокат Златина Петрова пред Бареков и Байрактаров: Нито една партия не намери смелост да застане зад един законопроект, който  не дава нищо друго освен едно малко по- достойно съществуване на сираците, останали без пенсия!"}
{"url": "http://www.bnews.bg/article/249116-voleynatsionalite_ni_si_go_varnaha_na_iran_v_sofiya", "text": "\n Националният ни отбор по волейбол на България победи Иран с 3:0 гейма (25:19, 28:26, 26:24) в двубой от първия кръг на Група G на световното първенство в \"Арена Армеец\" в София. \r\n\r\n Точно преди седмица \"лъвовете\" загубиха от азиатците с 1:3 в мач от Група D, който се игра във Варна, но взеха сладък реванш. Триумфът бе задължителен, а след него се нуждаем от успехи в мачовете срещу САЩ и Канада, за да можем да се класираме сред най-добрите 6 и да спорим за медалите в Торино. \r\n\r\n Нашите момчета стартираха вихрено и поведоха с 5:0, а първата техническа пауза дойде при 8:2. Волейболистите на Пламен Константинов продължиха да мачкат съперника и увеличиха аванса си до 9 точки при 14:5. Персите намалиха до 15:10 след грешки в нашия тим, но \"лъвовете\" имаха сериозна преднина и завършиха гейма при 25:19. \r\n\r\n Вторият гейм обаче започна огледално на първия, тъй като Иран натрупа изразителна преднина – 5:1. Пламен Константинов отговори с прекъсване, след което Валентин Братоев намали до 2:5, но Милад Ебадипур изведе Иран до 7:4. Така първата техническа пауза дойде при 8:5 в полза на Иран, но след това отборът на България заигра силно и успя да намали разликата само до точка при 9:10. \r\n\r\n След това мачът тръгна точка за точка, а в края на втората част се стигна до истинска драма. Иран получи два геймбола, с които нашите успяха майсторски да се справят и след това на свой ред имаха два шанса да поведат с 2:0 и използваха втория за 28:26. \r\n\r\n България поведе в началото на третата част с 5:3 след атака на Николай Учиков по блокадата. Иранските волейболисти изравниха при 6:6 и успяха да поведет с 8:6 при първото техническо прекъсване. Атрактивна атака на Валентин Братоев по правата от зона 4 с удар през рамото - 11:12. Блокада на Николай Учиков и равенство при 12:12. \r\n\r\n Националите поведоха при 13:12, след като бе отсъдена носена топка на иранците. След четири убийствени сервиса на Тодор Скримов \"лъвовете\" дръпнаха с 24:20 и имаха четири мачбола. Иранците обаче спасиха три последователни мачбола и Пламен Константинов взе прекъсване. И то обаче не помогна и персите изравниха за 24:24. \r\n \n\t\t\t\t\t\t", "date": "2018.09.22", "title": "Волейнационалите ни си го върнаха на Иран в София"}
{"url": "http://www.bnews.bg/article/249114-sasht_i_evropa_se_mesyat_v_rabotite_na_makedoniya_agitirayki_za_novoto_ime", "text": "\n САЩ и Европа се месят във вътрешните работи на Р Македония, агитирайки за преименуването на страната на предстоящия референдум, заяви руският външен министър Сергей Лавров на пресконференция в Баня Лука след разговори с президента на босненската Република Сръбска Милорад Додик, предаде ТАСС, цитирана от БТА. \r\n\r\n \"Вижте какво количество западни посетители дойдоха в Македония буквално този месец. Това бяха ръководители на много европейски страни, представители на ръководството на САЩ. И всички те не се стесняват на публични изявления в Скопие да агитират за гласуване на референдума в полза на Преспанския договор /за новото име на Република Македония/. Ако това не е намеса, не знам какво можем да наречем намеса\", каза Лавров. \r\n\r\n \"Приканвам ви да погледнете в медиите, в социалните мрежи, в интернет какво казва Русия по този повод. Не казваме нищо, което да може да се изтълкува като агитация за едно или друго гласуване\", подчерта министърът. \r\n\r\n Референдумът за новото име на Македония - Северна Македония, ще се състои на 30 септември. \r\n \n\t\t\t\t\t\t", "date": "2018.09.22", "title": "САЩ и Европа се месят в работите на Македония, агитирайки за новото име"}
{"url": "http://www.bnews.bg/article/249120-inzh_metodi_stilyanov_v_barekov_i_bayraktarov_bez_tsenzura_shte_gi_stignem_li_avstraliytsite_i_zashto_dopusnahme_tragediyata_kray_svoge_da_stane_realnost_sled_kato_upravlyavashtite_sa_bili_predupredeni", "text": "\n В предаването \"Бареков и Байрактаров без цензура\", което се излъчва всяка събота от 10:30 ч. по телевизия \"Евроком\" гост бе инженер Методи Стилянов, който живее и работи в Австралия. Той коментира проблема с безопасността по пътищата у нас и можеше ли трагедията край Своге, в която загинаха 17 души да бъде избегната. \r\n\r\n Той заяви, че е член на неправителствена организация, която е изготвила предварителния анализ на състоянието на пътя край Своге, с който са били предупредени управляващите, че всеки момент може да се случи трагедия. Очевидно въпросните предупреждения не са били взети под внимание и трагедията стана факт. \r\n\r\n \"Това бе нещастно стечение на обстоятелствата. Нещата бяха видни и нетърпими и ние като представители на гражданското общество предупредихме хората, които са отговорни за безопасността на тази отсечка.\", допълни той.  \r\n\r\n Той отбеляза, че основен фактор за войната по пътищата е, че налице е една система, която е изключително \"пасивна и мудна\" - така определи той действащата система. \r\n\r\n Стилянов заяви, че докато е бил в Австралия е работил с института за пътна безопасност и няколко пъти е писал писма до президента на България, както и до премиера. \r\n\r\n Той заяви, че подобна трагедия трудно може да се случи в Австралия, благодарение на високия контрол и професионализма.  \r\n\r\n Според инженера, това е естествен процес за нашата система. Подобни проблеми има и в чужбина, но ответната реакция е бърза, за разлика от България. \r\n\r\n Стилянов разказа как работи системата в Австралия, като заяви, че мащабните инфраструктурни проекти са вследствие от политика. Те са изключително сложни и изискват голям финансов ресурс. \r\n\r\n Той допълни, че Австралия влага много пари в пътища, докато в България управляващите се хвалят колко евтино се строят пътища, които се превръщат в убийци.  \r\n\r\n \"Всяка напреднала цивилизация е осъзнала, че инфраструктурата е кръвоносната система на обществото\", заяви той.  \r\n\r\n Инженерът представи тревожна графика, която показва броя на жертвите и загиналите от 1951 година до 2018 в България. Жертвите от войната по пътищата са над 60 000 души, а ранените над 400 000 души.  \r\n\r\n \"От 1951 започва да се води статистика. Виждаме че убитите са постигнали една константна линия. Това означава, че има нещо сбъркано и грешно. Ние сме се изчерпали. Българската пътна политика се е изчерпала. Тази система не работи!\", заяви гостът.  \r\n\r\n 700 човека загиват годишно в следствие на неработещата система, която Стилянов определи като \"апатична\". Ние сме жертвите в една среда, създадена от пътища убийци.  \r\n\r\n Инженерът заяви, че паралелно с инженерните решения,трябва да върви и възпитанието на клиентите на инфраструктурата - водачи, пешеходци, деца. \r\n\r\n Той завърши с ентусиазъм, внасяйки нотка надежда, като коментира, че няма причини да не достигнем австралийците, ако активно и заедно работим в една посока.  \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2018.09.22", "title": "Инж. Методи Стилянов в \"Бареков и Байрактаров без цензура\": Ще ги стигнем ли австралийците и защо допуснахме трагедията край Своге да стане реалност, след като управляващите са били предупредени!"}
{"url": "http://www.bnews.bg/article/249115-tsarkvata_pochita_balgarskiya_svetets_kozma_zografski", "text": "\n Църквата почита днес преп. Козма Зографски, един от българските светци.  \r\n\r\n Преподобни Козма се родил във втората половина на XII век. Произхождал от търновско болярско семейство. Получил солидно образование. Освен български, знаел отлично и гръцки език. Родителите му пожелали да го оженят. Но той живеел с пламенното желание да стане монах. Затова тайно избягал в Света Гора Атонска. Бил приет като послушник в българския Зографски манастир \"Св. Георги Победоносец\", основан в 898 г. Показал голямо усърдие като послушник. Вършел с примерна любов всичко, което му е било възлагано от манастирската управа. Заради това му усърдие скоро бил постриган за монах. Получил служба еклисиарх в съборната манастирска църква. \r\n\r\n Веднъж на Благовещение, храмов празник на големия светогорски манастир Ватопед, преп. Козма имал чудно видение. Бил гост на манастира. За своя изненада видял в храма и после на трапезата да разпорежда една жена с царствено величие. Понеже на Света Гора жени не се допускат дори за посещение, Козма бил силно съблазнен и смутен. \r\n\r\n На изповед пред духовника си той открил своето смущение. Заинтересуван, духовникът го запитал:Как изглеждаше тая жена? Козма отговорил: Невиждана красота, невиждана слава! \r\n\r\n Духовникът се развълнувал. Той разбрал коя жена е видял Козма и му заговорил: И ти не позна каква жена ти се е явила в манастира, посветен на божествената Мария? Ти си видял Небесната покровителка на Св. Гора и на целия свят! \r\n\r\n Козма благодарил на духовника за това обяснение. Топло благодарил и на св. Богородица за нейното благоволение да му се яви.  \r\n\r\n Козма бил ръкоположен за йеродякон, а след това и за йеромонах и вече можел самостоятелно да извършва всички служби. \r\n\r\n Веднъж бил сам в църква. Помолил се на св. Богородица да му посочи пътя на спасението. И чул разговор между нея и синът и Исус Христос. Спасителят казал на Пресветата Си Майка за Козма: Нека се отдалечи от манастира на безмълвие! Козма предал този божествен съвет на игумена, който разрешил да се изпълни.  \r\n\r\n В една скала на запад от манастира, в пустинна местност, Козма си изсякъл пещера и се преселил в нея. Почнал да се подвизава в пълни усамотение и безмълвие. В тая пещера той получил дар на прозорливост.  \r\n\r\n Веднъж преподобни Козма заболял. Поискало му се да хапне риба. Но морето било далеч. Нямало човек да отиде да улови риба. В един момент планински орел се спуснал край него и оставил при входа на пещерата голяма прясна риба. Козма я приготвил за ядене. Но глас отвътре му внушил да остави половината на съседа си, старецът Христофор, защото рибата била негова собственост.  \r\n\r\n На другия ден Христофор го посетил в килията му. Св. Козма го посрещнал с думите: Добре дошъл! Аз те очаквах. Част от рибата съм запазил за тебе, за да подкрепиш постническите си сили. След това Козма разказал на госта си как поискал да си хапне риба и как орел му донесъл тая риба. Христофор пък от своя страна разказал как същият орел грабнал преди това рибата от него, когато я чистел и миел. Двамата отшелници коленичили един до друг и благодарили на Бога, че така дивно се грижи за тях.  \r\n\r\n Наближил краят на земния живот на преп. Козма. Последните дни преди смъртта му били много тежки. Очаквал го подвиг, за който предварително знаел направо от Спасителя.  \r\n\r\n Бил посетен от стареца Христофор. Като доближил до пещерата, Христофор се спрял, защото чул разговор вътре. Като изчакал края на разговора, той почукал на вратата. Като влязъл вътре, не намерил никого, освен стареца Козма. Учуден, го запитал: С кого разговаряше? \r\n\r\n В стеснение Козма му открил истината: Посети ме Христос Господ и ми възвести, че ще ме нападне сатаната със свои пълчища и ще измъчи плътта ми. Това е знак на скорошното мое минаване в другия, вечния живот. \r\n\r\n Двамата подвижници се разделили. Св. Козма определил деня, когато Христофор ще трябва пак да го посети. Когато пак го посетил на определения ден, Христофор го намерил полумъртъв. Какво ти е? - запитал той. \r\n\r\n Снощи - отговорил св. Козма - ме нападна сатаната с цяло пълчище демони. Той почна да ме рита със злоба и да вика към демоните: „Ленивци, глупци! Не можахте да се справите с един!\" С бясна стръв той ме би, както виждаш по раните на тялото ми. . . \r\n\r\n На третия ден след сатанинския побой св. Козма тихо предал душата си на Господа на 22 септември 1323 г. \r\n \n\t\t\t\t\t\t", "date": "2018.09.22", "title": "Църквата почита българския светец Козма Зографски"}
{"url": "http://www.bnews.bg/article/249121-ikonomistat_rumen_galabinov_pred_barekov_i_bayraktarov_balgarskata_darzhavna_administratsiya_plache_za_reforma_byurokratsiyata_otblaskva_investitorite", "text": "\n В предаването \"Бареков и Байрактаров без цензура\", което се излъчва всяка събота от 10:30 ч. по телевизия \"Евроком\", гост бе икономистът и финанист Румен Гълъбинов, който коментира ръста в инфлацията и повишаването на цените на основните услуги, сред които газ и хранителни стоки, които \"изяждат\" доходите на българските граждани.  \r\n\r\n Той отбеляза, че въпреки, че Европейската комисия ни даде коз да искаме компенсация за високите цени на газа, в момента се очаква шоково увеличение на цената на газа. Това е управленческа немощ, лъжа и лицемерие спрямо българския народ. \"Ние не се възползваме от възможностите,които ни предоставя Европейската комисия\", допълни Гълъбинов. \r\n\r\n Икономистът заяви, че България има драстичен спад на преките инвестиции. Ние не съумяваме да привлечем инвестиции в икономиката. В същото време се отчита растеж от 3,5 процента, но инфлацията вече задминава този растеж. \r\n\r\n По повод хвалбите на правителството с ниския ръст на безработицата, гостът в студиото разкри, че всъщност броя заетите българи е 3 157 000 души. Тук се разминават твърденията на управляващите с официалните данни. Виждаме, че реално разкритите работни места са значително по- малко, допълни той. \r\n\r\n Гълъбинов засегна и проблема с бюрокрацията, като отбеляза, че България има един от най- високите проценти на държавна администрация в Европейския съюз. \"Българската държавна администрация плаче за реформа\", коментира специалистът. \r\n\r\n Бюрокрацията отблъсква инвеститорите - както чуждестранните, така и местните. Една лавина от бюрокрация залива всеки, който иска да вкара средства в нашата икономика и това забавя процеса, каза Гълъбинов. \r\n\r\n Той завърши с призив, като отсече, че задължително трябва да променим икономическия си модел и начина на управление.  \r\n \n\t\t\t\t\t\t", "date": "2018.09.22", "title": "Икономистът Румен Гълъбинов пред Бареков и Байрактаров: Българската държавна администрация ПЛАЧЕ за реформа! Бюрокрацията отблъсква инвеститорите!"}
{"url": "http://www.bnews.bg/article/249092-ivet_lalova_otbelyaza_5_godini_semeen_zhivot", "text": "\n Българската лекоатлетка Ивет Лалова отбеляза 5 години брачен живот с кадър от сватбата си със Симоне Колио през 2013 г. \r\n\r\n \"Кълна се, че не бих могла да те обичам повече отколкото те обичам в момента, но вече зная, че още утре ще го направя\", написа Лалова към кадъра. \r\n\r\n Лалова и Колио се ожениха през 2013 г. в родния град на Симоне - Риети. Те се венчаха в средновековна църква от 1266 г. А големият купон се състоя в абатството \"Ди Сан Пасторе\", построено през 813 г. \r\n\r\n През 2015 г. Ивет сподели, че обвинението към съпруга ѝ Симоне в употреба на допинг, което сложи край на спортната му кариера, е поставило предизвикателства пред брака им. Двамата обаче са преодолели кризата и продължават съвместния си път напред заедно. \r\n\r\n Двойката е заедно от лятото на 2010 г., година по-късно Ивет разкри: \r\n\r\n \"Определено не беше любов от пръв поглед. Даже в началото си мислех, че той е супер надувка. Той си мислел същото за мен. Спринтьорът трябва да демонстрира самочувствие, увереност, това е психологическа игра. После, когато се опознахме, си казахме: всъщност ти си толкова готин и земен човек.\" \r\n \n\t\t\t\t\t\t", "date": "2018.09.22", "title": " Ивет Лалова отбеляза 5 години семеен живот"}
{"url": "http://www.bnews.bg/article/249117-ekskluzivno_vklyuchvane_na_nikolay_barekov_ot_male_v_predavaneto_barekov_i_bayraktarov_bez_tsenzura", "text": "\n Днес предаването \"Бареков и Байрактаров без цензура\", което се излъчва всяка събота в 10:30 ч., започна с пряко включване на Николай Бареков, който в момента се намира в Мале - Малдиви. Евродепутатът е там като специален гост по покана на президента на Република Малдиви.  \r\n\r\n Като евродепутат, Бареков е член на комисия към Европейския парламент, която отговаря за фондове от порядъка на няколко милиарда годишно, както и за връзките на Европа с 2/3 от земното кълбо, в частност Азия, Африка, Южна Америка и района на Карибите.  \r\n\r\n Бареков сподели, че му предстои отново да пребивава в района на Пакистан, където вече беше в продължение на близо седмица. \r\n\r\n Той разкри, че следваща мисия, която му предстои е в Индия в края на месец октомври. \r\n\r\n Бареков обясни, че България няма присъствие в тези държави и единствения разпознаваем политик в тези части на света е той, благодарение на четирите години усилена работа в Европейския парламент. \r\n\r\n Европепутатът допълни, че преди дни е бил в района на Кабул, където до момента български крак не е стъпил, заради опасността в района и не е благоприятен за български политици. Бареков сподели, че това е район за хора със здрави нерви, които са любители на екстремните ситуации. \r\n\r\n Николай Бареков с неохота заяви, че въпреки че представлява България и осъществява полезни за страната контакти, не е бил потърсен от български медии, които да се поинтересуват от мисията му и функцията, която изпълнява там.  \r\n\r\n Лидерът на ББЦ допълни, че през последните години е бил на посещение в доста опасни и екзотични райони като Гамбия, Хаити и в Тимор Лесте след гражданската война и въпреки това българските медии нямат интерес към тези външнополитечески теми.  \r\n\r\n Той разкри, че вчера е имал среща с председателя на електоралната комисия на Република Малдиви, а изборите в Мале са утре и се очаква изключително сериозен политически сблъсък между двама основни кандидати за президентския пост.  \r\n\r\n   \r\n \n\t\t\t\t\t\t", "date": "2018.09.22", "title": "ЕКСКЛУЗИВНО включване на Николай Бареков от Мале в предаването \"Бареков и Байрактаров без цензура\"!"}
{"url": "http://www.bnews.bg/article/249118-protest_rabotnitsi_ot_vinprom_karnobat_blokiraha_zhp_liniyata_burgas_sofiya", "text": "\n Работниците от затворения от Агенция „Митници” „Винпром Карнобат” блокираха жп линията Бургас-София в събота сутрин. Недоволството им е заради затварянето на заводите на подсъдимия за данъчни престъпления и пране на пари бизнесмен Миню Стайков. \r\n\r\n В петък сутрин бяха запечатани три данъчни склада – спиртоварната, фабриката за вина и бутилиращото производство във Венец. Според ръководството на „Винпром Карнобат” не им била представена писмена заповед за акцията. Твърдят, че тя на практика оставяла близо 3000 души без работа. \r\n\r\n На територията на компанията митничари и жандармеристи има още от 6 септември, когато при спецакция беше арестуван собственикът Миню Стайков. \r\n\r\n От Агенция „Митници\" уточняват, че проверката на данъчните складове е констатирала множество нередности. За да бъдат обезпечени доказателствата за тези нарушения обектите се запечатват за 48 часа, а мярката може да бъде продължена с определение от компетентния съд. \r\n \n\t\t\t\t\t\t", "date": "2018.09.22", "title": "ПРОТЕСТ: Работници от \"Винпром Карнобат\" блокираха жп линията Бургас-София"}
{"url": "http://www.bnews.bg/article/249072-asen_blatechki_sasipan_ot_dilyana_popova", "text": "\n Асен Блатечки се е запуснал, остарял е и е ударил 100 кг.,„Не е лесно да живееш с две жени и да имаш деца от тях. Ангажиментите съсипват Асен, зарязал е ежедневните тренировки, има само ядове“, коментират негови авери от гилдията. \r\n\r\n Напоследък той имал финансови проблеми. Чудел се как да издържа две семейства, въртял се в омагьосан кръг на работа, кредити, сметки и не му оставало никакво време да поддържа формата си, писа „Ретро“. \r\n\r\n „Истината е, че аферата с любовницата му Диляна Попова, която му роди син, го съсипа. Много му дойдоха скандалите около изневярата му и решението на манекенката да му роди дете. Диляна и нейните изисквания направиха живота му черен. Ама сам си е виновен – човек трябва да мисли какво върши“, отсъждат негови колеги. \r\n\r\n Преди броени дни фотографите на „Ретро“ засякоха звездата пред работното му място – театър „Сълза и смях“, в компанията на Мария Сапунджиева и други техни колеги. Допреди време бившият на Диляна Попова се гордееше с едно от най-поддържаните тела сред мъжете в бранша, благодарение на тренировките по кикбокс и муайтай. От коремната му преса вече няма и следа. \r\n\r\n \r\n  \r\n \n\t\t\t\t\t\t", "date": "2018.09.22", "title": "Асен Блатечки съсипан от Диляна Попова"}
{"url": "http://www.bnews.bg/article/249109-zadarzhaha_dvama_balgari_v_turtsiya_za_iztochvane_na_karti_ot_bankomati", "text": "\n Двама български граждани, на 45 и 37 години, са задържани от полицията в Измир, Турция. Мъжете са обвинени в източване на карти от банкомати, предават БТА. \r\n\r\n Българите били заловени, докато са се опитвали да поставят скимиращо устройство в банкомат в район Байраклъ в турския град. Полицията е блокирала сметките на абонатите, чиито карти са засегнати. \r\n\r\n Проверка е установила, че мъжете са пристигнали в Турция през ГКПП Хамзабейли-Лесово. След проследяване от органите на реда са арестувани. При обиска са открити копирни устройства, микрокамери, електронни устройства, мобилни телефони и 2815 турски лири. \r\n\r\n Установено е, че двамата българи са копирали около 360 000 шифъра. Съдът в Измир постанови нарушителите да бъдат оставени в ареста и да бъдат съдени. \r\n \n\t\t\t\t\t\t", "date": "2018.09.22", "title": "Задържаха двама българи в Турция за източване на карти от банкомати"}
{"url": "http://www.bnews.bg/article/249108-v_plovdiv_shte_se_gledat_delata_na_zadarzhanite_za_napadenieto_v_rozhenskiya_manastir", "text": "\n Върховният касационен съд (ВКС) определи делата и мерките на задържаните за нападението над свещеник и опита за обир в Роженския манастир да се гледат от Районен съд - Пловдив, съобщиха от пресцентъра на ВКС. \r\n\r\n Всички съдии от Районен съд – Сандански са си направили самоотвод по делото, на което трябваше да се гледат мерките на задържаните, заради това, че са работили професионално с един от обвиняемите, който е адвокат. \r\n\r\n Задържаните за нападението в Роженския манастир, което се случи в сряда, са обвинени за грабеж в съучастие и държане на незаконно оръжие. В ареста са двама непълнолетни и двама възрастни – един от които е действащ адвокат и кандидат-кмет от близкото минало.  \r\n\r\n Първоначално бяха задържани петима души, за които се твърдеше, че с кирки са разбили една от стените в манастира и след като не намерили нищо, си тръгнали. \r\n\r\n Опитът за обир се свързва с легендата, че в стените на манастира има скрити жълтици. При влизането си в манастира, нападателите завързали отец Теофил \r\n \n\t\t\t\t\t\t", "date": "2018.09.22", "title": "В Пловдив ще се гледат делата на задържаните за нападението в Роженския манастир"}
{"url": "http://www.bnews.bg/article/249070-elen_koleva_spi_v_hotel_za_1200_evro_na_vecher", "text": "\n И новият мъж до актрисата Елен Колева - Андреас Стилиану, също може да се похвали с финансови възможности, тъй като я води в хотели, чиито нощувки не падат под 1200 евро на нощ \r\n\r\n След 11 юли тази година все по-упорито Елен навлиза отново в медийното пространство заради снимката, която пусна тогава с кипареца. Този път тя печели одобрението на феновете и колегите си, тъй като най-накрая си е хванала подходяща половинка. Андреас е млад и много красив и по нищо не може да се сравни с предишните й любовни избори, сред които са бизнесменът Александър Найденов – Майонезата и писателят Калин Терзийски, които са дърти в сравнение с нейната възраст. \r\n\r\n  Колева е станала шеметно красива, което подсказва, че новата любов й влияе доста положително. Нещо повече, оказва се, че Стилиану не отстъпва по нищо на финансовите възможности на бившия й - боса на „Олинеза“. \r\n\r\n  През месец август Елен пусна снимка от Four Seasons Hotel в Лимасол, където една нощувка струва 1200 евро. Сумата е непосилна за хора, които имат поддържат нормален, но не и висок стандарт на живот. \r\n\r\n  Откакто е с Андреас Колева почти не стъпва в България. И това хич не й се отразява зле. Тя сияе от щастие, разхубавила се е, както вече изтъкнахме по-горе, и работи върху самоусъвършенстването си, вътрешната си хармония и вътрешното си Аз. За щастливата двойка се заговори, че дори очакват бебе, но на този етап на Елен не й личи. \r\n\r\n  Връзката с кипърския красавец е като прераждане за актрисата. Преди него тя изживя кошмарна и деспотична връзка с шефа на „Олинеза“ Александър Найденов, която дори я накара да прелюбодейства. Тя мина през леглото и на младия актьор Иво Аръков, след което отиде отново в другата крайност, впускайки се в авантюра отново с възрастен мъж – с писателя Калин Терзийски. \r\n\r\n  Връзката й с Кайо не бе по-малко кошмарна. Известно време тя търпя неадекватността му, вследствие на алкохолизма му и е ставала свидетел на всякакви старчески и пияни негови изцепки. \r\n\r\n  Преди време я изложи, след като заспа по време на тяхно общо интервю. За Найденов пък излязоха разкрития от нейна страна, че я е тормозил и психически, и физически, докато са били заедно. Може би най-накрая Елен е намерила подходящото място за себе си, до подходящия човек и вече е в мир и хармония със себе си. \r\n \n\t\t\t\t\t\t", "date": "2018.09.22", "title": "Елен Колева спи в хотел за 1200 евро на вечер"}
{"url": "http://www.bnews.bg/article/249089-bruk_ot_darzost_i_krasota_sas_skandalen_razvod", "text": "\n „Дързост и красота“ - най-популярният тв сериал, излъчван по БНТ, се върна в обществената телевизия след едногодишна пауза и след 24 години в ефира ѝ преди това. Продължението започна с 3979-и епизод и ще се излъчва всеки делничен ден, от 16:30 ч. Завръщането на сагата съвпадна със скандалния развод на едно от емблематичните лица на сериала – Брук Логан. \r\n\r\n Между актрисата Kaтpин Keли Лaнг и нейната героиня очевидно няма голяма разлика. Явно aĸтpиcaтa e влязлa тaĸa ycпeшнo в oбpaзa cи в „Дъpзocт и ĸpacoтa“, където години наред играеше серийна разбивачка на мъжки сърца пopaди cxoднaтa cи cъщнocт c гepoинятa. Oĸaзвa ce, чe и в реалността Kaтpин e изнeвepявaлa нa пoвeчeтo oт мъжeтe, били няĸoгa c нeя, ĸaĸтo гo пpaвeшe Бpyк. Зa тoвa cвидeтeлcтвa изявлeниeтo нa втopия ѝ вече бивш cъпpyг. \r\n\r\n „Цeли 17 гoдини aз ce нaдявax, чe щe пpoмeня тaзи жeнa, дoĸaтo нaĸpaя нe ocъзнax, чe ниĸoгa нямa дa мoгa дa ѝ имaм дoвepиe. Paзвoдът бeшe нaй-мaлĸaтa злинa в cлyчaя. Oбичax я мнoгo, нo тя мe нapaни пo бeзпoщaдeн нaчин“ – cпoдeля Aлeĸc Дaндpea в интepвю. Дyмитe мy ca cвoeбpaзeн нaмeĸ зa изнeвepи нa Kaтpин Keли Лaнг. Cпopeд cлyxoвeтe блoндинĸaтa e билa твъpдe пaлaвa пo вpeмe нa бpaĸa cи, зapaди ĸoeтo мнoгoĸpaтнo пoпaдаше пoд изcтpeлитe нa жълтaтa пpeca в CAЩ. Πpeди вpeмe ce гoвopeшe, чe e имaлa взeмaнe-дaвaнe c Πaтpиĸ Дъфи, ĸoйтo вcъщнocт e c 15 гoдини пo-възpacтeн oт блoндинĸaтa и c ĸoгoтo paбoтexa зaeднo в „Дъpзocт и ĸpacoтa“. Hacĸopo пъĸ излeзe paзĸpитиe, чe Kaтpин e билa и c дpyг cвoй ĸoлeгa oт cepиaлa – Poн Moc, ĸoйтo изocтaви oбpaзa нa Pич Фopecтъp cлeд 25-гoдишнa cлyжбa. \r\n\r\n Зaд Oĸeaнa ce твъpди, чe изнeвepитe ca в ocнoвaтa и нa пpoвaлa и нa пъpвия бpaĸ нa Keли Лaнг. Toй e cъc Cĸoт Cнидep и пpoдължи само 6 гoдини. Toгaвa Kaтpин беше вce oщe млaдa и нa въpxa нa cлaвaтa, а семейният живот ѝ се отразявал зле. \r\n\r\n Макар холивудската звезда вече да не участва в сериала, нейната роля остава сред най-знаковите. \r\n\r\n Причината пък тв сагата да спре да се излъчва у нас е фактът, че преди година изтекъл лицензът за разпространението ѝ в България. Към днешна дата „Дързост и красота“ продължава да се излъчва в 100 държави и да има над 300 милиона зрители по света всеки ден. Стартира по американската тв Си Би Ес на 23 март 1987 г. Създаден е като сапунена опера (поредица, чиято основна цел е да рекламира праховете за пране на големите американски компании - б.а.), по идея на Уилям Бел и съпругата му Лий Филип Бел. Това е единственият сериал в този жанр, който се превежда на испански език за испаноезичните зрители в САЩ. Сюжетът му представя живота на фамилия Форестър, собственици на модната империя „Форестър Криейшънс“. \r\n \n\t\t\t\t\t\t", "date": "2018.09.22", "title": "Брук от „Дързост и красота“ със скандален развод"}
{"url": "http://www.bnews.bg/article/249110-ochakva_se_zasilen_trafik_po_patishtata_u_nas", "text": "\n Засилен трафик се очаква в събота заради началото на серията от три почивни дни. Въпреки влошаването на времето, за което синоптиците предупреждават, отново хиляди хора поемат на път. \r\n\r\n Очаква се интензивно движение по пътищата във вътрешността на страната, както и към граничните контролно-пропускателни пунктове - най-вече в посока Гърция. Полицейски екипи ще бъдат разположени по всички пътища и на входовете и изходите на големите градове.  \r\n\r\n В събота - от 9.30 до 19.30 ч., ще бъде ограничено движението за всички автомобили през Шипченския проход. Причината е провеждането на състезанието „Шипка - Дамасцена 2018“. Същият участък ще бъде затворен и в неделя от 7:30 до 17:30 ч. По време на състезанието трафикът ще бъде пренасочен през Прохода на Републиката. \r\n\r\n В петък задръствания изпитаха нервите на хиляди хора, тръгнали на път, като най-тежко беше на магистрала \"Тракия\". Заради ремонт на 16-ия километър в посока Бургас, колоната на моменти достигаше над 5 км.   \r\n\r\n Натоварен беше трафикът и по главен път Е-79, в отсечката между Благоевград и Симитли. В събота сутрин там обстановката беше спокойна. \r\n \n\t\t\t\t\t\t", "date": "2018.09.22", "title": "Очаква се засилен трафик по пътищата у нас"}
{"url": "http://www.bnews.bg/article/249107-chestvame_denya_na_nezavisimostta_na_balgariya", "text": "\n България празнува 110 години от обяването на Независимост. В цялата страна ще има официални чествания и тържества. \r\n\r\n На тази дата през 1908 г. в църквата „Св. Четиридесет мъченици“ в Търново княз Фердинад Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.). \r\n\r\n   \r\n\r\n Великите сили признават Независимостта на страната ни през пролетта на следващата година. \r\n\r\n „Изборът на място не е случайно, тук княз Фердинанд иска да даде легитимност на третото българско царство като прави връзка с първото и второто българско царство. В църквата е погребан цар Калоян, предполага се, че в тази църква е погребан и цар Иван Асен”, обясни в предаването „Тази сутрин” по bTV Петко Петканов – историк и екскурзовод. \r\n\r\n „Княз Фердинанд доста размишлява преди да прочете манифеста, пристига на гара Трапезица, която е доста далече от църквата, за да остане насаме със себе си”, разказа още Петко Петканов. \r\n\r\n Историкът Марио Мишев допълни, че един от поводите за обявяването на Независимост точно на 22 септември, е фактът, че в Цариград султанът има рожден ден, на който са поканени всички посланици на значими държави , освен българския – Иван Стефанов Гешов. Това се превръща в повод за скъсване на дипломатическите отношения мужду България и Османската империя”. \r\n\r\n Според историка важна личност в тези събития е българският министър – председател Александър Малинов. Той изисквал от княз Фердинанд час по-скоро да обяви Независимостта. Според Марио Мишев това е събитие, което наистина може да ни дава сачочуствие.        \r\n\r\n Председателят на Народното събрание Цвета Караянчева и народни представители ще участват във Велико Търново в тържественото честване на празника. В 19.30 часа Цвета Караянчева ще присъства на тържествената заря-проверка на площад „Цар Асен I\". \r\n\r\n В 10.30 часа в града ще бъде даден старт на военния ритуал за издигане на националното знаме на Република България. Ще бъдат поднесени цветя на Пирамидата на Независимостта в крепостта „Царевец” и ще има празнично шествие до паметника „Майка България”. \r\n\r\n В София 22 септември ще бъде отбелязан на площад „Княз Александър I”, където Столична община организира тържествено честване с програма пред Паметника на Независимостта, в която ще участват Софийският духов оркестър и хор „Света София”. \r\n\r\n С Ден на отворени врати, от 10 до 17  ч. Националният военноисторически музей в София ще отбележи 110-ата годишнина от Независимостта на България. \r\n\r\n В седемнадесет български града ще бъдат показани военна техника, образци оръжие и екипировка. \r\n\r\n Инициативата е първа от поредицата изяви под наслов \"Това сме ние\", с които Министерството на отбраната цели да популяризира военната служба. \r\n\r\n В София от 9 до 12 часа пред парадния вход на МО гостите на празника ще могат да разгледат бронирана машина „Хамър\", бойни бронирани колесни машини „Командо\", „Гардиън\" и „Пустинна котка\". \r\n \n\t\t\t\t\t\t", "date": "2018.09.22", "title": "Честваме Деня на Независимостта на България"}
{"url": "http://www.bnews.bg/article/249113-teroristichna_ataka_na_voenen_parad_v_iran", "text": "\n Няколко души са убити, след като неизвестен брой нападатели откриха огън по време на военен парад в югозападния ирански град Ахваз, съобщава Иранската държавна телевизия, цитирана от \"Ройтерс\". \r\n\r\n \"Няколко стрелци откриха огън по време на парада. Има няколко убити и ранени\", каза кореспондент на телевизията. \r\n\r\n IRNA съобщава, че при нападението са ранени 20 души. \r\n\r\n Съобщава се, че нападателите са били с военни униформи и атаката е продължила около 10 минути. \r\n\r\n Press TV отбелязва, че става въпрос за терористична атака по време на военен парад. \r\n\r\n През юни 2017 г. четирима мъже с женски дрехи откриха огън в сградата на иранския парламент. Отделна атака беше предприета срещу мавзолея на аятолах Хомейни. \r\n \n\t\t\t\t\t\t", "date": "2018.09.22", "title": "Терористична атака на военен парад в Иран"}
{"url": "http://www.bnews.bg/article/249111-prognozata_s_kakvo_vreme_idva_esenta", "text": "\n Астрономическата есен ще настъпи в 4.54 ч. в неделя сутрин. Тя носи студен въздух от Гренландия, който ще предизвика и сериозен спад на температурите в периода от вторник до петък следващата седмица. Това каза в ефира на „Събуди се” климатологът доц. Георги Раев. \r\n\r\n „Септември беше практически летен месец, с температури 2-3 градуса над нормата. Октомври и ноември пък ще бъдат съвсем нормални есенни месеци”, каза още доц. Рачев. \r\n\r\n Той подчерта, че през по-хладния предстоящ период живакът в термометрите няма да надвишава 12-14 градуса. От сряда чадърът ще стане задължителен аксесоар за всички ни. \r\n\r\n От следващия уикенд лятото ще заяви, че още не е готово да си отиде и ще настъпи ново затопляне. Температурите в София отново ще достигат до 20 градуса, а в Югоизточна България ще бъде още по-топло, каза климатологът. \r\n\r\n А в събота, Деня на независимостта, ще можем да се насладим на последния истински летен ден. В цялата страна ще бъде слънчево, с температури между 27 и 32 градуса. И планините, и морето ще бъдат много подходящи за отдих. \r\n \n\t\t\t\t\t\t", "date": "2018.09.22", "title": "ПРОГНОЗАТА! С какво време идва есента?"}
{"url": "http://www.bnews.bg/article/249112-ekskluzivno_barekov_i_bayraktarov_otnovo_bez_tsenzura_gledayte_na_zhivo_tuk", "text": "\n Какво да очаквате в днешния извънреден епизод на “Бареков и Байрактаров без цензура”: \r\n\r\n ПОКАЗВА ЛИ ПРАВИТЕЛСТВОТО ИСТИНАТА ЗА ПРЕКИТЕ ЧУЖДЕСТРАННИ ИНВЕСТИЦИИ? \r\n\r\n НАИСТИНА ЛИ НАМАЛЯВА БЕЗРАБОТИЦАТА У НАС? \r\n\r\n НА КАКВО СЕ ДЪЛЖИ НИСКИЯТ ПРОЦЕНТ НА БЕЗРАБОТИЦА? \r\n\r\n ПРЕКИТЕ ЧУЖДЕСТРАННИ ИНВЕСТИЦИИ У НАС: ЗА 10 ГОДИНИ СПАД С 10 НИВА! \r\n\r\n ЛИПСАТА НА ИНВЕСТИЦИИ – ОСНОВНИЯТ ПРОБЛЕМ НА РОДНАТА ИКОНОМИКА \r\n\r\n ЧЕРНА ПРОГНОЗА: ИНФЛАЦИЯТА ИЗПРЕВАРВА РЪСТА НА ИКОНОМИКАТА \r\n\r\n ИНФЛАЦИЯТА НЕ МОЖЕ ДА СЕ БОРИ МЕХАНИЧНО И АДМИНИСТРАТИВНО – ТРЯБВАТ РЕФОРМИ! \r\n\r\n ИНФЛАЦИЯТА – „ЖЪЛТАТА ГОСТЕНКА”: ИДВА ТИХО И БАВНО, НО ИЗЯЖДА ДОХОДИТЕ НА ХОРАТА \r\n\r\n ИКОНОМИЧЕСКО БЕЗУМИЕ: ДЪРЖАВАТА – НАЙ-ГОЛЕМИЯТ РАБОТОДАТЕЛ У НАС \r\n\r\n ДОКАТО ДЪРЖАВАТА НАЛИВА ПАРИ В ЧИНОВНИЧЕСКИ ЗАПЛАТИ, БИЗНЕСЪТ ГЛАДУВА. \r\n\r\n Телефон на зрителите: \r\n\r\n 02/ 914 44 33; 02/ 914 44 37 \r\n\r\n Не пропускайте: \r\n\r\n \r\n \r\n \r\n\r\n   \r\n \n\t\t\t\t\t\t", "date": "2018.09.22", "title": "ЕКСКЛУЗИВНО! Бареков и Байрактаров отново без цензура! (ГЛЕДАЙТЕ НА ЖИВО ТУК)!"}
