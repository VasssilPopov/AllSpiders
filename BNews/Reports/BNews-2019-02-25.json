{"url": "http://www.bnews.bg/article/257343-leybaristite_shte_podkrepyat_nov_referendum_za_brekzit", "text": "\nЛейбъристката партия във Великобритания с лидер Джереми Кобрин ще подкрепи вариант за втори референдум за Брекзит, съобщиха в понеделник вечерта \"Скай нюз\" и вестник \"Гардиън\".\r\n\r\nСпоред \"Скай\" новината е анонсирана от левицата. Очаква се лидерът на обяви на среща с депутатите, че партията ще подкрепи или ще внесе текст в подкрепа на публичен вот, за да \"предотврати увреждащ страната Брекзит по плана на торите да бъде наложен на страната\". \r\n\r\n\"Премиерът (Тереза Мей) губи време в опит да принуди парламента да избира между нейната скалъпена сделка с ЕС и бедствения вариант за Брекзит без сделка\", се очаква да каже Корбин пред съпартийците си. \n\t\t\t\t\t\t", "date": "2019.02.25", "title": "Лейбъристите ще подкрепят нов референдум за \"Брекзит\""}
{"url": "http://www.bnews.bg/article/257340-oshte_chetirima_zaboleli_ot_morbili_v_blagoevgradsko", "text": "\n През почивните дни са регистрирани четири нови случая на заболели от морбили в Благоевградско. Това съобщават от местната РЗИ. В Инфекциозното отделение на МБАЛ – Благоевград са приети 38-годишна жена от Разлог и две деца на 3-годишна възраст. Четвъртият случай е на млада жена от Разлог. \r\n\r\n До момента са издирени 335 контактни лица. От Здравната инспекция в Благоевград съобщиха още, че продължават проверките в здравните кабинети в детските градини и училищата относно имунизационния статус на децата. \r\n\r\n Извършени са епидемиологични проучвания на новорегистрираните случаи и са предприети мерки спрямо контактните лица. Продължава и издирването на хора, били в контакт с болни деца.  \r\n \n\t\t\t\t\t\t", "date": "2019.02.25", "title": "Още четирима заболели от морбили в Благоевградско"}
{"url": "http://www.bnews.bg/article/257341-novi_snimki_i_doklad_pokazvat_2_seriozni_greshki_otkriti_pri_fatalniya_polet_na_sala", "text": "\n Нови снимки на разбития самолет на футболиста Емилиано Сала се появиха в социалните мрежи. Те са споделени от журналиста Кристиан Мартин. Кадрите показват плана за полета, в който са допуснати основни грешки преди излитането. \r\n\r\n Пилотът от фаталния полет е работил на непълен работен ден и се е опитал да предотврати трагедията. \r\n\r\n От доклада на отдела за разследване на авиационни произшествия става ясно, че е имало проблем с регистрацията на самолета. Втората грешка, която е много сериозна, намереният документ показва, че пилотът е предпочел да се движи на ръчно управление, вместо на автопилот. Това означава, че въпреки неблагоприятните атмосферни условия, той не се е доверил на техниката и най-вече на приборите за ориентация. Това се оказва изключително голямо нарушение. Открият план на полета показва също, че има отклонения от предварително одобрения. Пилотът не е имал разрешение да лети през нощта, още по-малко с пътник на борда.  \r\n\r\n Едната снимка показва как Ибътсън попълва неправилно лицензния номер на самолета. Той въвежда N246DB, вместо N264DB. \r\n\r\n В доклада се посочва още, че самолетът е бил разцепен на 3 части. Той е влязъл в лошо време и буря над Ламанша, а не е пригоден за летене в облаци, заключават специалисти. \r\n\r\n Тялото на пилота Дейвид Ибътсън все още не е намерено. \r\n\r\n Самолетът изчезна от радарите на 21 януари над Ламанша, след като излетя от френския град Нант към уелския град Кардиф, където Сала трябваше да направи дебют за новия си клуб \"Кардиф сити\". \r\n\r\n   \r\n \n\t\t\t\t\t\t", "date": "2019.02.25", "title": "Нови снимки и доклад показват 2 сериозни грешки, открити при фаталния полет на Сала"}
{"url": "http://www.bnews.bg/article/257342-es_prizova_za_izbyagvane_na_vanshna_voenna_namesa_vav_venetsuela", "text": "\n Европейският съюз призова днес за \"избягване на военна намеса\" във Венецуела и е в контакт с всички страни, участващи в настоящата криза, съобщи говорителката на върховния представител на ЕС по външните работи и сигурността Федерика Могерини, цитирана от Франс прес.  \r\n\r\n \"Трябва да се избегне военна намеса\", каза днес Мая Кочиянчич на редовния брифинг на Европейската комисия, докато венецуелският опозиционен лидер Хуан Гуайдо обсъжда в Богота с американския вицепрезидент Майк Пенс и съюзниците си от Групата от Лима мерки за принуждаване на президента на Венецуела Николас Мадуро да напусне властта.  \r\n\r\n Позицията на ЕС беше определена от външните министри на общността на среща миналия понеделник в Брюксел. \"Изключихме категорично всякаква подкрепа на ЕС или приемане на военна ескалация във Венецуела\", обяви Могерини след срещата.  \r\n\r\n \"Предупредихме ясно, че няма да подкрепим и че ще осъдим твърдо всяка външна военна намеса\", предупреди вчера ръководителят на испанската дипломация Жозеп Борел в интервю за агенция ЕФЕ.  \r\n\r\n Европейският съюз призовава за \"мирно и демократично решение във Венецуела, което очевидно изключва използването на сила\" и работи в тази посока в международната контактна група, каза днес говорителката на Могерини.  \r\n\r\n Кочиянчич каза още, че на 28 февруари ЕС ще обсъди провеждането на нова министерска среща на контактната група за положението във Венецуела, предаде ТАСС. Датата за нея още не е уточнена. \r\n \n\t\t\t\t\t\t", "date": "2019.02.25", "title": "ЕС призова за избягване на външна военна намеса във Венецуела"}
{"url": "http://www.bnews.bg/article/257333-naslednitsite_na_dzhako_zavedoha_delo_za_100_miliona_sreshtu_hbo", "text": "\n Наследниците на Майкъл Джексън подадоха иск за щети на стойност 100 милиона щатски долара срещу телевизия Ейч Би Оу, която се готви да излъчи документалния филм \"Да напуснеш Невърленд\" за недоказаните сексуални посегателства на певеца. \r\n\r\n Искът се състои от 53 страници и е депозиран пред Върховния съд на Лос Анджелис. В него наследниците обвиняват притежаваната от Ей Ти енд Ти телевизия, че нарушава договор за \"неоклеветяване\", подписан с Краля на попмузиката през 1992 г. Те не настояват документалният филм \"Да напуснеш Невърленд\" да не бъде излъчван. \r\n\r\n Въпреки заведеното дело HBO потвърди, че на 2 и 3 март ще започне излъчването на филма, който беше представен миналия месец на кинофестивала \"Сънданс\". \r\n\r\n \"Това ще спомогне всеки сам да прецени филма и обвиненията\", оповести телевизията. \r\n\r\n \"Майкъл Джексън е невинен. Точка\" - се казва в иска на наследниците. \r\n\r\n \"През 2005 г. Джако бе съден и бе оправдан от съдебните заседатели\", припомниха те. \r\n\r\n Документалният филм на HBO съдържа свидетелските показания на две лица на възраст около 30 години, които твърдят, че са станали жертва на сексуално посегателство от страна на Майкъл Джексън в имението му Невърленд. Това започнало, когато те са били съответно на седем и десет години. \r\n\r\n През 1993 г. една от жертвите на 13-годишна възраст заведе дело за опипване. Делото бе прекратено срещу обезщетение от 15 милиона долара. През 2005 г. певецът беше съден в Санта Барбара за посегателство над друг малолетен, но беше оправдан. \r\n\r\n Майкъл Джексън почина на 25 юни 2009 г. от свръхдоза. \r\n \n\t\t\t\t\t\t", "date": "2019.02.25", "title": "Наследниците на Джако заведоха дело за 100 милиона срещу HBO"}
{"url": "http://www.bnews.bg/article/257328-nataliya_simeonova_ima_drug_mazh_v_zhivota_si_no_oshte_obicha_denis", "text": "\n \r\nЛегендарната водеща на „Море от любов” и „Предай нататък” Наталия Симеонова и бившият й съпруг Денис Ризов не делят един покрив от десетилетие, но някогашната фея на любовта не губи надежда, че дори и на преклонна възраст, двамата отново ще станат едно семейство. 49-годишната блондинка направи изненадващо признание навръх празника на влюбените Свети Валентин и озадачи с откровението, че Денис е мъжът на живота й и през ум не й минава да мине повторно под венчило с друг.  \r\n„Не мога да си представя да се омъжа отново. В известен смисъл съм старомодна, макар че семейството, което имам, далеч не е традиционно. Аз и Денис сме женени от 1999 г. и онзи ден станаха 20 години от брака ни. Не живеем под един покрив, но не сме разведени. Продължаваме да сме женени. И в известен смисъл това е мъжът на живота ми. Това е бащата на детето ми и аз съм приела духовното присъствие на Денис в живота ми за цял живот, независимо от това как се е развила физически връзката ни в тези години. В негово лице съм открила своята половинка, своята сродна душа и той продължава да е моят партньор. Слава Богу, през годините, през които сме разделени с Денис до мен винаги е имало мъж, който ме обича , който ме боготвори и който ме харесва такава, каквато съм”, призна Наталия. \r\nТя определя раздялата си с бившия фронтмен на грухпа „Ахат”, тв продуцент и бизнесмен Денис Ризов, като най-тежкия момент в живота й. След като музикантът се изнася от просторната им къща в Панчарево, Наталия спряла да се храни и започнала да посещава психотерапевт. Била в силна депресия, която продължила година и половина. Тогава и започва рязко да пълнее. \r\nОще по време на брака им просторното имение в лъскавия затворен комплекс „Маунтин вю вилидж” в Панчарево, било записано на името на Наталия. Зарязаната водеща започнала да пие антидепресанти и така хормоните й се объркали, а това довело до рязко покачване на теглото. Борбата с килограмите се оказа кауза пердута за Наталия, която в началото на кариерата си тежеше едва 50 кила. С напредването на възрастта, покрай битката с любовната депресия, тя става все по-огромна и подпухнала и вече гони 100 кг. Сега няма никакво намерение да се подлага на мъчителни диети – свикнала е с фигурата си и казва, че е щастлива жена, пише \"Уикенд\". \r\nПрез ноември миналата година Денис официално обяви, че двамата с Наталия са се развели. Също като бившата си половинка, Ризов не допускал мисълтта, че някога може отново да се задоми, тъй като живеел прекалено динамично и не искал да има повече деца.  \r\n„Независимо от това дали любовта е споделена, дали е гореща и пламенна, дали е вдъхновяваща и окриляваща или напротив – е подтискаща и умозрителна, несподелена и нещастна, катастрофирала, самото чувство любов заслужава да бъде празнувано. Независимо колко сме щастливи в любовта, фактът, че я изпитваме, е много вълнуващ”, философства Наталия.  \r\nВъпреки че отдавна не са семейство, двамата с Денис запазили топли приятелски отношения. Преди 2 години бившата фея на любовта последва Ризов в Тампа, Флорида, където имат огромно имение. С нея замина и дъщеря им Виктория. 20-годишната красавица бе приета да учи връзки с обществеността в местен колеж. Миналото лято обаче майка и дъщеря се върнаха обратно в родината си, а Виктория стана студентка по психология в Софийския университет. Eдна от главните причини Вики да зареже живота зад океана била любовта й към българското й гадже Божко Маринов.  \r\n  \r\n \n\t\t\t\t\t\t", "date": "2019.02.25", "title": "Наталия Симеонова има друг мъж в живота си, но още обича Денис "}
{"url": "http://www.bnews.bg/article/257336-mladezhat_blasnal_trima_politsai_e_nastanen_v_institutsiya", "text": "\n Четири обвинения за 17-годишния, който блъсна трима полицаи в петък. Той беше хванат зад волана на такси, без да има книжка и под въздействието на наркотици. Под строг конвой младежът беше отведен в дом за деца, лишени от родителски грижи. \r\n\r\n Димитър ще отговаря за притежание на наркотици и нанасяне на леки телесни повреди на трима униформени. Засега той няма да бъде арестуван. Прокуратурата му е наложила мярка - надзор на инспектор от Детска педагогическа стая. Момчето вече е регистрирано няколко пъти за кражба и наркотици.  \r\n \n\t\t\t\t\t\t", "date": "2019.02.25", "title": "Младежът, блъснал трима полицаи, е настанен в институция"}
{"url": "http://www.bnews.bg/article/257334-zhana_bergendorf_sprya_da_pee", "text": "\n Певицата Жана Бергендорф потъна в пълно забвение - няма участия, следователно и никакви приходи, с които да се издържа. Червенокосата изпълнителка съвсем се покри след провала на последното издание \"Евровизия\", където заедно с други трима изпълнители изпяха песента \"Кости\". Международното жури не оцени подобаващо родната група и това подействало много зле на Жана. \"Засега няма нови проекти\", казва и самата певица. Тя е изпаднала в депресия, а единствените пари, с които се препитава, са издръжката от датчанина Стефан Бергендорф за 8-годишния им син Лео, който живее и учи в София. Напоследък гласовитата Жана се мъчела по всевъзможни начини да се доближи отново до бившата си издателка Саня Армутлиева, шушукат под сурдинка в музикалните среди. Преди няколко години шефката на \"Вирджиния рекърдс\" скъса всички договори с Бергендорф и категорично прекъсна работата си с нея. Причината - несериозно отношение към поетите ангажименти, системна употреба на алкохол и дори лека катастрофа, причинена след употреба на наркотици. Самата Армутлиева неведнъж е казвала, че Жана е една от най-талантливите изпълнителки, които е открила по време на кастинг за музикално риалити. \r\n \n\t\t\t\t\t\t", "date": "2019.02.25", "title": "Жана Бергендорф спря да пее"}
{"url": "http://www.bnews.bg/article/257335-loshoto_vreme_vze_6_zhertvi_v_italiya", "text": "\n Лошо време в Европа. В Италия шестима души загинаха. Трима души изчезнаха край пристанищния град Катания. След  сложна спасителна операция бреговата охрана намери телата на двама от тях. Властите предполагат, че младежите на възраст между 21 и 27 години са били в кола, пометена в морето от силни ветрове. Мощна буря отне живота и на четирима души в централния регион Лацио. \r\n\r\n 115 километра в час достигна скоростта на вятъра в планинските райони на Швеция. Над 6000 домакинства останаха без ток. \r\n\r\n А в далечна Австралия пожарникари заснеха огнено торнадо. Явлението е в резултат на горските пожари, които изпепелиха над 33 хиляди декара земя. \r\n \n\t\t\t\t\t\t", "date": "2019.02.25", "title": "Лошото време взе 6 жертви в Италия"}
{"url": "http://www.bnews.bg/article/257325-zhanet_osipova_se_otreche_ot_100_te_manekenki_haresvam_go_no_samo_tolkova", "text": "\n „Не съм гадже на Христо Сираков. Нямаме годеж, а отношенията ни са само професионални”, това заяви плеймейтката Жанет Осипова по повод на връзката си с бизнесмена. В последните месеци имената на двамата често се спрягаха за брак или за връзка. Ицо 100-те манекенки едва не бе оженен за моделката, а според клюките те подписали тайно в Италия, пише „България днес”. \r\nОказа се, че истината е доста по-различна.  „Харесвам Христо като мъж, но дотам. Разбирам и защо куп жени си падат по него. Наистина се видяхме в Италия, но съвсем случайно. Аз бях по лични интереси, а той по служебни и се засякохме”, добави блондинката, която разкри, ме още няма приятел до себе си. \r\n  \r\n \n\t\t\t\t\t\t", "date": "2019.02.25", "title": "Жанет Осипова се отрече от 100-те манекенки: Харесвам го, но само толкова! "}
{"url": "http://www.bnews.bg/article/257323-es_udalzhava_orazheynoto_embargo_sreshtu_belarus", "text": "\n Съветът на ЕС реши да удължи срока на действие на ограничителните мерки срещу Беларус с една година - до 28 февруари 2020 година, съобщава БТА. \r\n\r\n Тези мерки включват ембарго върху оръжията и оборудването, които биха могли да се използват за вътрешни репресии, както и запор на имущество и забрана за пътуване на четирима души от списъка за неразкритите случаи на изчезване на двама политици от опозицията, един бизнесмен и един журналист през 1999 г. и 2000 г. \r\n\r\n Съветът удължава изключението от ограничителните мерки, за да се позволи износът на екипировка за биатлон и на ограничен брой спортни пушки и пистолети със специална употреба за Беларус. Този износ остава предмет на предварително разрешение от съответните национални власти за всеки отделен случай. \r\n\r\n Ограничителните мерки срещу Беларус бяха въведени първоначално през 2004 г., в отговор на изчезването на посочените четирима души. В последствие бяха приети допълнителни ограничителни мерки срещу участниците в нарушенията на международните избирателни изисквания и международното право в областта на правата на човека, както и в репресиите срещу гражданското общество и демократичната опозиция. \r\n\r\n Оръжейното ембарго беше въведено през 2011 г. На 15 февруари 2016 г. Съветът на ЕС реши да отмени ограничителните мерки срещу 170 граждани и четири дружества, като запази оръжейното ембарго и санкциите срещу четирима души. \r\n \n\t\t\t\t\t\t", "date": "2019.02.25", "title": "ЕС удължава оръжейното ембарго срещу Беларус"}
{"url": "http://www.bnews.bg/article/257330-pozhar_unishtozhi_zavedenie_v_kavarna", "text": "\n Пожар е унищожил питейно заведение в морската зона на Каварна. Сигналът за инцидента е подаден в събота около 03 ч. – съобщават от Областната дирекция на МВР-Добрич. Огънят е потушен от пожарникари от Каварна. \r\n\r\n Вследствие на инцидента са унищожени дървената конструкция на тавана, силно обгорени са северната страна и преградна стена на обекта, унищожено е и наличното оборудване в обекта. По случая е образувано досъдебно производство. \r\n \n\t\t\t\t\t\t", "date": "2019.02.25", "title": "Пожар унищожи заведение в Каварна"}
{"url": "http://www.bnews.bg/article/257329-otlaganeto_na_brekzit_bi_bilo_ratsionalno_reshenie", "text": "\n Председателят на Европейския съвет Доналд Туск каза днес, че отлагането на брекзит отвъд предвидения срок на 29 март би било \"рационално решение\", защото няма мнозинство в британския парламент за одобрението на сделката с ЕС, съобщиха Ройтерс и ДПА. \r\n\r\n В кулоарите на срещата на върха ЕС – Арабска лига в Шарм ел Шейх Туск посочи, че независимо от резултата страните членки на пакта ще покажат \"максимално разбиране и добра воля\". \r\n\r\n Туск направи това изявление след срещата си с британския премиер Тереза Мей в кулоарите на форума. \r\n\r\n \"Смятам, че в положението, в което се намираме, удължаването на срока би било рационално решение, но премиерът Тереза Мей все още счита, че ще може да избегне този сценарий\", каза Туск на пресконференция в египетския курорт. \r\n\r\n Туск каза, че с Мей са обсъдили \"правния и политически контекст на възможно удължаване\" на двегодишния срок за преговори за брекзит, изтичащ на 29 март. \r\n\r\n \"Според мен е напълно ясно, че няма мнозинство в Камарата на общините за одобрение на сделката. Ще бъдем изправени пред алтернативен, хаотичен брекзит или пред отлагане\", посочи Туск. \r\n\r\n \"Колкото по-малко време остава до 29 март, толкова е по-вероятна възможността за отлагане. Това е обективен факт, не е наш план или цел, а обективен факт\", заключи Туск. \r\n \n\t\t\t\t\t\t", "date": "2019.02.25", "title": "Отлагането на брекзит би било \"рационално решение\""}
{"url": "http://www.bnews.bg/article/257332-prez_2018_g_v_turtsiya_sa_bili_ubiti_440_zheni", "text": "\n През 2018 г. в Турция са били убити 440 жени, сочат данни на неправителствена турска организация, цитирани от в. \"Хюриет дейли нюз\" и БТА.  \r\n\r\n По данни на платформата \"Ще спрем убийствата на жени\" само през януари тази година са били убити 43 жени. \r\n\r\n Информацията на организацията показва, че се наблюдава увеличение на броя на убийствата на жени в Турция през последните години, отбелязва \"Хюриет дейли нюз\". \r\n\r\n През 2017 г. в страната са били убити 409 представителки на нежния пол в страната. \r\n\r\n Формите на насилие срещу жени се променят. Увеличават се убийствата от неизвестни извършители. Много престъпления се покриват, каза главният секретар на платформата Фидан Атаселим. \r\n\r\n Тя подчерта, че държавните агенции \"трябва да бъдат на страната на жените\" и полицаите трябва щателно да събират и анализират доказателства при случаите на убийства на жени. \r\n\r\n Става все по-трудно да се идентифицират извършителите на убийствата, тъй като случаите не се приемат насериозно, каза на свой ред адвокат Лейла Сюрен. \r\n\r\n В Турция ако жертвата е жена, не се предприемат разследвания, добави Сюрен. \r\n \n\t\t\t\t\t\t", "date": "2019.02.25", "title": "През 2018 г. в Турция са били убити 440 жени"}
{"url": "http://www.bnews.bg/article/257331-hilyadi_rumantsi_protestiraha_sreshtu_promenite_v_sadebnata_sistema", "text": "\n Хиляди румънци протестираха срещу промените в съдебната система. Според медии в Букурещ демонстрантите са били около 10 000, а по-малки протести е имало в още 10 града. Недоволството е срещу указ на правителството, който променя начина на назначение на водещите прокурори. Според демонстрантите промените подкопават независимостта на съдебната система. \r\n\r\n Румънската Дирекция за разследване на престъпленията на организираната престъпност и тероризма (ДРПОПТ) се присъединява към протестите срещу приетото миналата седмица от правителството извънредно постановление, което внася изменения в правосъдното законодателство, съобщава Аджерпрес. \r\n\r\n Общото събрание на прокурорите от ДРПОПТ е взело решение за ежедневно прекъсване на дейността между 8 и 12 часа в периода от 26 февруари до 8 март, като в този интервал ще бъдат решавани само спешни случаи, свързани с арести, или други нетърпящи отлагане оперативни ситуации. \r\n\r\n Решението е взето с гласовете на 221 от общо 231 присъствали прокурори, отбелязва сайтът Зиаре, който определя протестът на дирекцията, известна още като \"прокуратура за борба с мафията\", като \"безпрецедентна акция\". \r\n\r\n \"Прокурорите от ДРПОПТ протестират срещу начина, по който изпълнителната власт в качеството на делегиран законодател реши да приеме четвърто законодателно изменение в интервал от шест месеца чрез извънредно постановление в правосъдното законодателство – органични нормативни актове, от чиято яснота и предсказуемост зависи нормалното функциониране на съдебната система\", се посочва в съобщение на ДРПОПТ. \r\n\r\n Прокурорите изтъкват, че тези сериозни изменения са в състояние да засегнат както дейността на Висшия съвет на магистратурата и на прокуратурите, така също цялостното функциониране и стабилност на съдебната система. \r\n\r\n В петък редица прокуратури и съдилища в страната обявиха начало на серия от протестни действия срещу спорното постановление, а снощи румънци от цялата страна излязоха на улицата, за да изразят солидарността си с магистратите. \r\n\r\n Висшият съвет на магистратурата също призова днес правителството да оттегли постановлението. \r\n \n\t\t\t\t\t\t", "date": "2019.02.25", "title": "Хиляди румънци протестираха срещу промените в съдебната система"}
{"url": "http://www.bnews.bg/article/257327-zadarzhaha_afganistanets_i_oshte_trima_balgari_za_trafik_na_migranti", "text": "\n Специализираната прокуратура повдигна обвинения на четирима души за участие в организирана престъпна група за трафик на мигранти през страната от Турция към Сърбия, съобщават от Апелативната спецпрокуратура. \r\n\r\n Те са задържани на 24 февруари в София при операция на ГДБОП и Специализираната прокуратура. \r\n\r\n Групата е действала епизодично от февруари 2015 г., показват събраните до момента доказателства. Неин ръководител е бил афганистански гражданин, който законно пребивавал у нас, но му е било отказано убежище. При операцията по неутрализиране на групата, той е задържан в център за мигранти в столицата, където е живеел. \r\n\r\n Другите участници в канала са българи. Групата организирала превеждането на мигранти от Турция през „зелена“ граница, транспортирането им с различни автомобили през страната и прекарването им през българо-сръбскта граница. Според разследващите размера на реализираните от групата печалби са сериозни, но не уточняват сумата.  \r\n\r\n Днес Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на двама от обвинените, в т.ч. на ръководителя на групата. На двама от участниците са наложени парични гаранции. \r\n \n\t\t\t\t\t\t", "date": "2019.02.25", "title": "Задържаха афганистанец и още трима българи за трафик на мигранти"}
{"url": "http://www.bnews.bg/article/257320-razdeleni_nikol_kam_grisho_obicham_te", "text": "\n Никол Шерцингер разби на пух и прах слуховете, че е разделена с Григор Димитров. Американската певица написа любопитно послание под снимка на българина заедно с графити на художника Ретна. \r\n\r\n \"Обичам те\", написа послание Шерцингер. Тя се познава отлично с Ретна, но според анализаторите думите са насочени към Гришо. \r\n\r\n Преди няколко седмици британските таблоиди обявиха, че Никол и Димитров вече не са заедно. Оттогава нито една от двете страни не е коментирала официално. \r\n \n\t\t\t\t\t\t", "date": "2019.02.25", "title": "Разделени? Никол към Гришо: Обичам те!"}
{"url": "http://www.bnews.bg/article/257324-obviniha_shofyora_na_reysa_s_chuvali_ekstazi", "text": "\n Окръжната прокуратура в Хасково повдигна обвинение на турския гражданин, управлявал пътническия рейс, в който бяха намерени над 35 килограма екстази. \r\n\r\n Държавното обвинение освен това поиска същият да бъде задържан за постоянно. \r\n\r\n 43-годишният турчин с инициали М. Е. е привлечен като обвиняем за това, че на 21 февруари се е опитал да прекара голямото количество наркотични вещества през пропускателния пункт \"Капитан Андреево\". \r\n\r\n Той превозвал пътници от Румъния към Турция през България, когато бил избран за щателна проверка от митничарите. Тогава служителите на ГКПП-то открили в автобуса тайник, в който имало 18 пакета, пълни с разноцветни хапчета. \r\n\r\n Припомняме, откритите наркотици възлизат на обща сума от 1 250 120 лева. \r\n\r\n В хода на следствените действия е установено, че обвиняемият М.Е., който бил един от водачите на автобуса, приел пратката на територията на страната ни. \r\n \n\t\t\t\t\t\t", "date": "2019.02.25", "title": "Обвиниха шофьора на рейса с чували екстази"}
{"url": "http://www.bnews.bg/article/257326-albena_vuleva_si_tarsi_mazh_po_chalgotekite", "text": "\n На Албена Вулева и писна да е сама. Бившата водеща на „Сигнално жълто“ тръгна на лов за мъже.  От известно време Вулева е без половинка. Тя упорито се опитва да си намери гадже, което да я топли в студените зимни нощи, но все удря на камък. Затова тя решава, че няма да срещне голямата си любов в интернет и започна да търси там, където никога не го е правила – по нощните заведения. \r\nВулева бе сред гостите на рождения ден своя  приятелката. Албена не изневери на стила си и се появи във вид, в който да бъде забелязана и коментирана. Тя бе увила главата си с кърпа, заради която прикова вниманието на всички. Иначе заложи на черна къса рокля, прилепнала по нея. След няколко питиета Вулева се отпусна и започна да друса гьобеци. Под ритмите на Тони Стораро, който имаше участие в същата дискотека, брадърката смая всички с кръшните си изпълнения, пише „България Днес“. \r\nАлбена дори се качи на пулта на диджея и му взе слушалките. През цялото време блондинката не спря да снима с телефона си, а черешката на тортата бе селфи с Тони Стораро.   \r\n \n\t\t\t\t\t\t", "date": "2019.02.25", "title": "Албена Вулева си търси мъж по чалготеките"}
{"url": "http://www.bnews.bg/article/257321-nikoleta_lozanova_fenka_na_putin", "text": "\n Гореща фенка на Владимир Путин се оказа Николета Лозанова. Плеймейтката сподели, че симпатизира на президента на Русия, но освен това даде и интересен отговор на въпроса кой политик е най-секси. В интервю красавицата сподели мнението си по въпроса. \r\n„Ако някой беше секси, то нямаше да е на нивото, на което е. Подобно излъчване не кореспондира с политическия имидж. \r\nМога да споделя само, че Владимир Путин има много респектиращо излъчване, но е по-скоро студено. Далеч не е сексапилно”, споделя още бившата тв водеща, пише „България днес”, цитирайки \"Марица\". \r\n\r\n Тя добави и друго за себе си–че не страхува от конкуренцията сред другите жени, защото вижда единствено лоши клонинги на себе си. \r\n \n\t\t\t\t\t\t", "date": "2019.02.25", "title": "Николета Лозанова фенка на Путин "}
{"url": "http://www.bnews.bg/article/257308-hristo_mutafchiev_zasrami_fitnes_maniatsite", "text": "\n Христо Мутафчиев определено обича да предизвиква себе си, особено когато крайната цел е по-добър живот. Актьорът се похвали наскоро с уникално постижение, с което успя да засрами и най-големите фитнес маниаци. \r\n\r\n Става дума за старанието, което Мутафчиев полага от няколко години във фитнес залата. Ето, че то бе възнаградено подобаващо, след като той спечели първа награда на Европейското първенство по фитнес в категория за хора, оцелели след инсулт. Снимката, на която позира със спечеления трофей, продължава да предизвиква одобрителни възгласи в социалните мрежи. \r\n\r\n „На една ръка от световно отличие! Старанието води до успех! Горд съм със спечелената купа за първо място на Европейското първенство по фитнес - категория за хора оцелели след инсулт. Планк и вдигане на тежест с дясна ръка!”, похвали се Мутафчиев, който благодари на екипа си, семейството си и най-вече на личния си треньор Лили Стефанова. \r\n\r\n Освен, че печели това толкова важно за него отличие, Мутафчиев, който на 4 април тази година навършва 50 години, показва също, че се чувства все по-добре след сериозните житейски перипетии, през които премина. \r\n\r\n Припомняме, че през 2010-та актьорът получи масиран кръвоизлив в дясната част на мозъка и беше спасен след тежка интервенция в реанимацията. \r\n\r\n Въпреки пораженията и трудностите, на които го подложи до момента живота, Христо Мутафчиев не изостави нито за миг професията си. Нещо повече – само година след премеждията със здравето си той се появи с роля в сериала „Под прикритие”, където зрителите добре видяха, че здравето му може и да е пострадало, но таланта му е непокътнат. През 2014-та актьорът игра и в „За теб” – пиеса, която Яна Борисова пише специално за него. Три години по-късно го гледахме и в ролята на собственик на свинеферма и верига магазини в сериала „Ние, нашите и вашите”. Изигра и ролята на Стамболов в пиесата на Стефан Цанев „Духът на поета”, поставена в камерната зала на Народния театър, а в МГТ „Зад канала” се превъплъти в героя от „Човекоядката” на Иван Радоев (роля, донесла голяма слава на Тодор Колев). \r\n\r\n От 2005 година насам Христо Мутафчиев е и председател на Съюза на артистите в България, където продължава да се бори за живота и честа на артистичната гилдия. \r\n \n\t\t\t\t\t\t", "date": "2019.02.25", "title": "Христо Мутафчиев засрами фитнес маниаците "}
{"url": "http://www.bnews.bg/article/257311-za_magi_siderova_lyatoto_zapochna_v_dominikana", "text": "\n Моделът и тв водеща Маги Сидерова замина се отдаде на горещи преживявания в Доминиканската република. \r\n\r\n От няколко дни Маги се подвизава в Карибския басейн и събира топли слънчеви лъчи. Тя редовно публикува снимки по бански в профила си в Инстаграм. Към първата снимка от екзотичната ваканция Сидерова е написала: \"И нека лятото започне сега.\" \r\n\r\n Сидерова демонстрира изваяно тяло по плажовете на Доминикана. А одобрителните коментари под постовете ѝ са в абсолютен синхрон. На далечното пътешествие Маги е заедно със съпруга си Георги и близка приятелка. \r\n\r\n Сидерови се ожениха през есента на 2017 година с пищна сватба, на която присъстваха много знаменитости. Те обожават да пътуват. За първата годишнина от брака си семейството обиколи някои от най-живописните кътчета на слънчева Италия. \r\n \n\t\t\t\t\t\t", "date": "2019.02.25", "title": "За Маги Сидерова лятото започна в Доминикана"}
{"url": "http://www.bnews.bg/article/257316-nap_zapechata_200_obekta_za_neizdadeni_kasovi_belezhki", "text": "\n Над 200 търговски обекта в страната са били запечатани от НАП от началото на годината, съобщават от приходната агенция. Сред тях има магазини, барове, дискотеки, спортни клубове, хотели, бензиностанции и дори ветеринарна клиника. \r\n\r\n Освен временното затваряне на обектите, на собствениците им са наложени и глоби, достигащи до 2000 лв. за всяко нарушение. Според действащото законодателство неиздаването на касова бележка е основание за запечатване за срок до един месец. \r\n\r\n От началото на зимния туристически сезон фискалният контрол на НАП извършва масови проверки в курорти и областните градове, като на някои места в страната патрулират и униформени служители. Данъчните използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия. \r\n\r\n „Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на „Фискален контрол“ в НАП Спас Шишков по повод проверките.    \r\n \n\t\t\t\t\t\t", "date": "2019.02.25", "title": "НАП запечата 200 обекта за неиздадени касови бележки"}
{"url": "http://www.bnews.bg/article/257319-i_partiykata_na_valeri_simeonov_yahna_tsiganite_za_da_trupa_predizboren_reyting", "text": "\n \r\n\r\n Симеонов е избрал стратегията да обяви циганите като най-големите източвачи на инвалидни пенсии! Новите лъжи, които се сипят на килограм през кабеларката на шумния министър целят отново предизборно да заблудят най-вече пенсионерите, че ще им увеличат пенсиите. \r\n\r\n Припомняме, че темата за фалшивите ТЕЛК-ви решения бе повдигната от журналиста и народен представител в 43-то Народно събрание Димитър Байрактаров. \r\n\r\n Именно той поведе ефективна битка срещу фалшивите телкове и фалшивите инвалидни пенсии, като дори въведе текстове в закона, чрез които да бъде спряно изплащането на такива суми. \r\n\r\n Байрактаров се бореше  абсолютно сам и не получи никаква подкрепа нито от Симеонов, нито от Каракачанов! Сега отново лъже- патриотите се опитват с чужда пита помен да правят, така както и когато откраднаха предизборната програма и на Николай Бареков!  \r\n  \r\n \n\t\t\t\t\t\t", "date": "2019.02.25", "title": "И партийката на Валери Симеонов яхна циганите, за да трупа предизборен рейтинг!"}
{"url": "http://www.bnews.bg/article/257312-violeta_zdravkova_plashi_s_vida_si_miskata_zakasa_za_pari_i_se_izhranva_kato_manikyuristka", "text": "\n 40-годишната Виолета Здравкова, която се окичи с короната на „Мис България” през 1999 година, днес не прилича на себе си, видя HotArena. Миската, която нашумя като първата жена, изтеглила кредит, за да си увеличи гръдната обиколка с импланти, няма нищо общо с някогашната красавица. Виолета видимо се е състарила, а от предишната й хубост няма и помен. \r\nСлед като преди 6 години почина бившият й възлюбен Трайчо Трендафилов, популярен като Трайчо Манекена, Здравкова закъсала финансово. Босът от СИК  бе поел изцяло грижите по издръжката на Виолета и дъщеря си приживе. Благодарение на него миската се сдоби с апартамент и прилична издръжка. В продължение на 3 години Виолета управлявала собствен фризьорски салон, но фалирала и го продала. За да се издържа, тя се преквалифицирала в маникюристка, пише \"Уикенд\". \r\nЗа кратко блондинката бе омъжена за бизнесмена Румен Лазаров. Той се ожени за нея след скандалното й участие в първия сезон на „ВИП Брадър“ през 2006 г., но след развода им не искал и да чуе за нея. Определя връзката им като „огромна грешка”. По време на престоя на Виолета в Къщата се наложи Агенцията за закрила на детето да се намеси, след като 3-годишната й щерка Данайа падна в басейна и едва не се удави, докато майка й пушеше и диплеше клюки.  \r\n  \r\n \n\t\t\t\t\t\t", "date": "2019.02.25", "title": "Виолета Здравкова плаши с вида си! Миската закъса за пари и се изхранва като маникюристка "}
{"url": "http://www.bnews.bg/article/257318-34_godishen_frasna_politsay_s_lakat_pri_arest", "text": "\n 34-годоишен мъж от град Никопол удари с лакът полицай, информират от Областната дирекция на МВР в Плевен. \r\n\r\n До това се стигнало, след като служителят се отзовавал на сигнал за възникнал бой между двамата в МОЛ на площад \"Иван Мидиликов\" - около 15 часа между двама възникнал спор. Тогава 34-годишният ударил опонента си. Пострадалият е на 27-годишна възраст. \r\n\r\n Към мястото е изпратена кола с полицаи, които бързо установили и двамата. \r\n\r\n Когато полицаите започнали а извършват личен обиск на 34-годишния, той оказал яростна съпротива и дори ударил полицая с лакът. \r\n\r\n Нападателят е задържан в ареста за срок до 24 часа. \r\n\r\n Образувано е бързо досъдебно производство. \r\n\r\n За случая е уведомен и дежурен прокурор при Районната прокуратура в Плевен. \r\n\r\n Продължава работа за изясняване на случая. \r\n \n\t\t\t\t\t\t", "date": "2019.02.25", "title": "34-годишен фрасна полицай с лакът при арест"}
{"url": "http://www.bnews.bg/article/257314-kelesh_podade_falshiv_signal_za_bomba_i_poiska_milion", "text": "\n 13-годишно момче подаде фалшив сигнал за бомба и поиска 1 милион лева. \r\n\r\n По данни на Областната дирекция на МВР в Плевен около 11.20 часа на 23 февруари, събота, на телефон 112 е получен анонимен сигнал за заложена бомба е село Гиген. \r\n\r\n Гласът на подателя бил детски. Диспечърът чул от другата страна на телефона: \"В село Гиген има бомба, искам 1 милион.\" \r\n\r\n Телефонът, от който е подаден сигнала, е локализиран. Обаждането било от град Оряхово. Тогава полицаите предприели действия по установяването на подателя. Те стигнали до 13-годишно момче от Оряхово, пише Нюз.бг. \r\n\r\n Малолетният трябвало да даде писмено сведение, в което направил пълни самопризнания. Той обяснил, че се пошегувал. \r\n\r\n Мобилният телефон и СИМ-картата на момчето за иззети. По случая е регистрирана преписка. \r\n \n\t\t\t\t\t\t", "date": "2019.02.25", "title": "Келеш подаде фалшив сигнал за бомба и поиска милион"}
{"url": "http://www.bnews.bg/article/257315-aliants_bank_obeshta_da_vazstanovi_na_klientite_si_otkradnatoto_ot_sluzhitelkata_im", "text": "\n В официално становище от днес Алианц Банк България съобщи, че именно от техния клон в Нова Загора са източвани сметки на клиенти, за което е заподозряна служителка на банката. \r\n\r\n \"Във връзка с информацията за извършени неправомерни действия от страна на служител на Алианц Банк България в Нова Загора, бихме искали да уверим засегнатите клиенти, че са предприети всички необходими законови мерки\", уверяват от банката. \r\n\r\n Оттам разясняват какви действия са предприети до момента: \r\n\r\n \"Незабавно, след регистриране на нередност от Системата за сигурност и надзор на Алианц Банк България и последвалата проверка на място, сезирахме органите на реда. В резултат на подадения сигнал от Банката е инициирано досъдебно производство пред Окръжна прокуратура – Сливен. Към настоящия момент продължаваме активно своята вътрешна проверка с цел установяване автентичността на транзакциите, съгласно изискванията на приложимите нормативни актове. Засегнати са ограничен брой клиенти само от град Нова Загора. \r\n\r\n След уведомяване на компетентните органи Банката се свърза с всички засегнати лица и отправи официални покани за разпознаване или оспорване на операциите по банковите им сметки\". \r\n\r\n От \"Алианц Банк България\" уверяват, че ще започнат процедура по възстановяването на сумите на засегнатите клиенти веднага след приключване на официалната проверка по случая. \r\n\r\n \"Извиняваме се за създаденото неудобство на всички засегнати клиенти и ги уверяваме, че ще продължим да бъдем техен доверен партньор и съветник\", пишат още от банката. \r\n\r\n В отговор на поставени от OFFNews въпроси БНБ коментира във връзка със случая, че \"когато се установи, че е налице неразрешена платежна операция, банката носи отговорност пред клиента освен ако платецът е действал чрез измама или не е изпълнил някои от задълженията си съгласно ЗПУПС (Закон за платежните услуги и платежните системи - бел. ред.)умишлено или поради груба небрежност\". \r\n\r\n БНБ увери, че извършва проверка по случая. \r\n\r\n По случая в средата на февруари беше арестувана 29-годишна банкова служителка в Нова Загора и бе обвинена в злоупотреба със средства в огромни размери. Става дума за около 400 хил. лева, липсващи от сметки на клиенти. Пръв липсата на около 20 хил. евро установил синът на бизнесмен. Със съобщение за „недостатъчна наличност“ се сблъскал и студент, опитал да си плати семестъра. Родителите му подали сигнал и случаят започнал да се разплита. От сметката на друг клиент пък липсват около 180 хил. лева. \r\n\r\n \"Алианц Банк България\" е универсална търговска банка със седалище в гр. София. Банката е част от групата на Алианц България Холдинг и предлага на клиентите си цялостни финансови решения. Алианц Банк притежава дългосрочен кредитен рейтинг „ВВВ+”, перспектива стабилна, потвърден от международната рейтингова агенция Fitch Ratings Ltd. на 24.05.2018 г. \r\n \n\t\t\t\t\t\t", "date": "2019.02.25", "title": "Алианц Банк обеща да възстанови на клиентите си откраднатото от служителката им"}
{"url": "http://www.bnews.bg/article/257317-detski_gradini_i_uchilishta_v_gartsiya_zatvoreni_zaradi_loshoto_vreme", "text": "\n Детски градини, начални и средни училища в много части на Гърция са затворени поради лошото време и ниските температури, докато трите атински пристанища имат забрана за плаване на част от корабите. \r\n\r\n Бурите от последните дни създадоха сериозни проблеми в Гърция. В Северна и Централна Гърция детските градини, началните и средните училища са затворени в част от островите и в няколко общини в Атина. \r\n\r\n Поради силния вятър атинските пристанища Рафина и Лаврио имат забрана за плаване, а от най-голямото гръцко пристанище Пирея кораби пътуват само до островите близо до Атина. Най-ниската температура от минус 14.2 градуса е регистрирана тази сутрин в планинско село близо до град Кожани в северна Гърция. \r\n\r\n В събота, по време на футболен мач поради силния вятър рекламно пано падна върху фотограф от гръцката агенция АНА-МПА, който за щастие не пострада. \r\n \n\t\t\t\t\t\t", "date": "2019.02.25", "title": "Детски градини и училища в Гърция затворени заради лошото време"}
{"url": "http://www.bnews.bg/article/257310-popilyaha_modelkata_kristin_ilieva_prosish_pari_za_lechenie_a_si_oblechena_v_drehi_za_hilyadarki_snimki", "text": "\n Наскоро моделката Кристин Илиева и близките й призоваха за пореден път за помощ, публикувайки банковата й сметка и фактури с цифри за операции за над 50 000 лв. \r\n\r\n На красавицата й предстоят още няколко интервенции, за да се възстанови след тежката катастрофа, която преживя в началото на миналата година. В същото време обаче Илиева не спира да демонстрира луксозния си начин на живот. Тя е облечена в дрехи и аксесоари за десетки хиляди лева, сочи справка на HotNews. \r\n\r\n На една от последните си снимки в Инстаграм, моделката позира със зелена чантичка, която е от последната колекция на Guccci и цената й е почти 2000 доара. На други от фотосите си тя е с обувки на Valentino, дънки Balenciaga. Разпознаваме и актуалния модел маратонки от колекцията на Alexander McQueen. Да не говорим, че през ден хубавелката се отбелязва от салона на Велин Кондаков, където цените за прически не са никак ниски. Кристин се опитва да излъже, че скъпите й придобивки са подарък от компаниите, за които е снимала през годините. Думите й обаче са твърде нереалистични, защото Илиева не е със статута на знаменитост като Бела Хадид или например Кара Делевин, за да получава пакети с луксозни подаръци от дизайнерите, с които снима. В модната си кариера тя е работила предимно с брандове клас Zara, Guess и Twin Set, което също отрича твърдението й. \r\n\r\n  Тези дни Кристин написа сърцераздирателен пост: „Благодаря на всички за подкрепата! Силно вярвам, че всяко направено добро се връща многократно. Благодаря на всеки един от вас, който е застанал до мен и ми помага да изкача стълбичките до пълното ми възстановяване!“ Под него обаче заваляха възмутени коментари, които разнищиха чаровната дама и вопъла й. Криси гордо показва новия си лъскав чифт маратонки на Макуин. Лео Методиев пише: „Здравей, Криси! Много си красива. Приличаш на ангел. Много се радвам, че вече си по-добре. Радвам се и за българския народ, който за пореден път показа, че когато трябва да сме единни – ние винаги сме. Много искам да се влюча в твоята кампания отново. Преди това обаче имам няколко въпроса. Колко струва чантата ти на Гучи от една от последните колекции на модната марка? До колкото мога да си позволя да позлвам интернет ( тъй като нямам финансова възможност да си позволя марката) в сайта им пише цена от сорта на 2000 евро. Може ли да потвърдиш? Може да си позлвала отстъпка 10% или 15%, тъй като най-вероятно моделите имате такава. Съжалявам ако и следващия ми въпрос е леко неудобен. Имаш страхотен суитчер на Валентино, той пък е от последната колекция и по мой наблюдения струва 1500 лева. Непосилно за българския стандарт. Като цяло много те харесвам и те следя от години. Преди инцидента ти, носеше средностатистически марки, сега на всяка снимка си облечена за минимум 5 бона. Защо вместо да даваш по 2000 евро за чанта и 1500 лева за суитчер не ги вложиш в лечението си, а искаш допълнително от хората? Не мислиш ли, че е меко казано нагло да искаш от бедния български народ, който трудно преживява, за да си купуваш дрехи за хиляди евра, спекулирайки с инцидента? Тъй като не мога да напиша цените на цялата висша мода, която напоследък си позволяваш, споменах само няколко аксесоара. Сама знаеш, че яке на ив сен лоран не е дори 2000 евро, а доста повече. Моля те, дай разяснение по темата как събра почти половин милион лева за година във връзка с лечението ти, а дрехите ти са по няколко хиляди евро едната? Всички ние, които дарихме искаме да знаем къде са ни парите. Клиника ли спонсорирахме или модни марки като Валентимо, Гучи, Ив Сен Лоран и т.н? Изтривайки този коментар ще потвърдиш всеобщото мнение, че това е една страхотна схема за печелене на пари. Като за финал искам да отбележа, че преди да ме нападнете колко съм лош се замислете, че това да вашите пари, с тях се купуват дрехи за хиляди евра, а вие дори репликите им не може да си позволите. Моделката отговори на нападките по следния начин: „Вярно е, че имам, пак отбелязвам, няколко неща, Подарени, а не Купени с вашите пари! От кариерата си като модел съм спестявала и съм си купувала неща, които мога да си позволя. Смятам, че за да изглеждаш добре облечен, не е нужно да си в марки от горе до долу, а това доста хора го мислят, ето че и ти го казваш. Както ти казваш “че и преди съм носила средностатистически марки” ами и сега продължавам. В предишен мой коментар съм споделила как всъщност става използването на дарителската сметка. Банката не може да отпусне пари за лечение ако няма представен документ за съответна сума и причина.“ Oще от хапливите коментари към манекенката и снимки вижте  \r\n \n\t\t\t\t\t\t", "date": "2019.02.25", "title": "Попиляха моделката Кристин Илиева: Просиш пари за лечение, а си облечена в дрехи за хилядарки! (Снимки)"}
{"url": "http://www.bnews.bg/article/257313-kak_firmite_za_barzi_krediti_zaobikalyat_zakona", "text": "\n Фирмите за бързи кредити и заложните къщи измислиха как да заобиколят правилата, според които не трябва да изискват повисоки лихви от онези, които имат право да събират по закон. Според поправките отпреди няколко години, горната граница на лихвата, която фирмите за бързи кредитимогат да искат от потребителите, е пет пъти законната лихва. За заложните къщи пък таванът на оскъпяването е 3%, пише “Стандарт”. \r\n\r\n Небанковите институции, които отпускат заеми обаче намериха начин да заобикалят закона. Те обявяват ниски лихви, но след това изискват от кандидата за кредит да представи поръчител или банкова гаранция в срок до три или пет дни. Тъй като обикновено хората, които се възползват от този вид услуги, нямат възможност за подобно нещо и често дори са в сивата икономика, фирмата предлага “улеснение” – нейно подразделение да стане гарант. Първоначално, когато влезеш в сайта на компанията и кликнеш върху нейния калкулатор, за да провериш какви вноски ще заплащаш върху дадена сума, те изглеждат съвсем поносими и лихвите са съвсем малко по-високи от банковите. \r\n\r\n В момента, в който се съгласиш кредиторът ти да се превърне в твой гарант посредством друго негово дружество, сумата набъбва от 50 до 100%. При начисляването на т.нар. “такса гаранция” се случва заем от 1000 лева да се оскъпи така, че накрая да се наложи да върнеш над 2000. Клиентът има право да откаже услугата и кредита, но много от финансово притиснатите хора приемат да се възползват от услугата. Единствените реално неоскъпяващи се кредити са рекламираните “първи заем до заплата” на някои от водещите компании в бранша, където можеш да получиш до 500 лева и, ако ги изплатиш до 30 дни, наистина няма да се наложи да внасяш лихва. Заложните къщи, чиито лихви също бяха поставени в регулация, пък използват друга вратичка – освен ниската лихва, те начисляват и “такса за съхранение”, която е по-висока от лихвата и не е регламентирана в нормативни документи. \r\n  \r\n \n\t\t\t\t\t\t", "date": "2019.02.25", "title": "Как фирмите за бързи кредити заобикалят закона?"}
{"url": "http://www.bnews.bg/article/257299-geri_nikol_obsebena_ot_riana", "text": "\n Гери-Никол толкова мечтае да се срещне с Риана, че дори е готова да фалшифицира снимки. \r\nПевицата поздрави любимата си звезда за рождения й ден с кадър, на която двете си говорят като първи приятелки. Всъщност това е колаж, а Гери-Никол за втори път се опита да заблуди феновете си, че редовно се среща с Риана, пише „България Днес“.   \r\n\r\n   \r\n \n\t\t\t\t\t\t", "date": "2019.02.25", "title": "Гери-Никол обсебена от Риана"}
{"url": "http://www.bnews.bg/article/257305-pazarat_na_zemedelska_zemya_izliza_ot_zimnata_letargiya", "text": "\n Отминаването на зимата и навлизането в активния за земеделието период активизира пазара на поземлени имоти. Все повече собственици на земя проучват пазара, за да продадат част от имотите си. Очакванията са броят на сделките в близките седмици да се увеличи значително, твърдят пазарни анализатори.    \r\n\r\n Според проучване на компанията за управление на земеделски активи „Агрион“, най-честата причина за продажба на земеделска земя е необходимостта от свежи пари за посрещане на неотложни и непредвидени плащания. Собствениците и наследниците решават да продават и заради придобиване на друг недвижим имот. Притежатели на поземлени активи у нас са предимно хора от по-възрастното поколение, над 55 години. Те притежават средно по 20 дка земи, които обаче са разпокъсани в различни землища.  Предстояща сватба, издръжка на студент или ученик и заминаване в чужбина също са сред посочените в проучването на „Агрион“ причини. Немалка част се опитват да покрият стар кредит с парите от продажбата. \r\n\r\n Анализът показва, че един от водещите фактори при избора на купувач е сигурността на сделката и бързото и реализиране, като потенциалите продавачи предпочитат документацията по продажбата да не бъде подготвяна от тях. Те предпочитат да сключат договор с компания, която е доказала във времето, че е добър стопанин и партньор, и се грижи за земите, които управлява. Над 75% от продавачите посочват именно „Агрион“ като предпочитан партньор при сделка. Компанията държи водеща позиция сред фирмите, чиито услуги собствениците на земя и продаващите биха ползвали. \r\n\r\n Компанията предлага безплатна оценка на земеделските земи и безплатни правни консултации по всички въпроси, свързани със собствеността, унаследяването и продажбата на земеделски имоти. Експертите на „Агрион“ прилагат индивидуален подход към всяко едно запитване за оценка на земеделска земя, за да гарантират прозрачна и адекватна цена. „За разлика от други компании, ние не използваме метода на осреднената оценка за дадено землище, който изкривява ценообразуването, а формираме цената за всеки конкретния имот, в съответствие със специално създаден алгоритъм, включващ различни показатели“, казаха от компанията. \r\n\r\n „С извършването на безплатни оценки искаме да помогнем на собствениците на земеделски земи да добият реална представа за пазарната оценка на активите им и каква цена да очакват, ако решат да ги продадат“, казаха от ръководството на „Агрион“. Това спестява време и разходи на притежателите и ще им помогне да вземат информирано решение. \r\n\r\n Така всеки, който желае да разбере пазарната стойност на земята, която притежава, може да посети някой от офисите та дружеството в страната или да пусне онлайн заявка за оценка на адрес  https://www.agrion.bg/bg/request/sell.  Предвидена е и възможност собствениците на земя директно да поискат оферта от „Агрион“ за изкупуване на земята им. Компанията продължава да купува имоти в цялата страна, по ускорена процедура и на конкурентни цени. \r\n\r\n Компанията се ангажира безплатно да съдейства на собствениците на имоти при събирането на необходимите документи за сделка. Това спестява време и пари на притежателите, които в повечето случаи не са наясно откъде да ги набавят. Експертите на „Агрион“ също така са готови да съдействат на всеки притежател на земя, който има казус със собствеността или просто иска консултация във връзка с поземлените отношения. \r\n\r\n   \r\n \n\t\t\t\t\t\t", "date": "2019.02.25", "title": "Пазарът на земеделска земя излиза от зимната летаргия "}
{"url": "http://www.bnews.bg/article/257302-mitnichari_spipaha_35_kg_ekstazi_v_avtobus", "text": "\n Над 35 кг екстази задържаха митническите служители на пункт Капитан Андреево при проверка на автобус. \r\n  \r\nНа 21 февруари около 22.30 ч. на трасе „Изходящи леки коли и автобуси“ пристигнал автобус с турска регистрация, пътуващ от Румъния през България за Турция. Шофьорът и пътниците не са декларирали лични вещи, стоки и валутни ценности. \r\n  \r\nПо метода „анализ на риска“ митническите служители обаче селектирали превозното средство за щателна проверка, при която в естествени кухини на автобуса, са открити 18 пакета с розови, сини, оранжеви, жълти, кафяви хапчета. При полеви наркотест хапчетата са дали положителен резултат за екстази. \r\n  \r\nОбщото количество на откритото наркотично вещество е 35,160 кг на стойност по цени за нуждите на съдопроизводството - 1 125 120 лева. \r\n  \r\nШофьорът на автобуса - турски гражданин, е задържан за 72 часа. Образувано е досъдебно производство под надзора на Окръжна прокуратура-Хасково.           \r\n \n\t\t\t\t\t\t", "date": "2019.02.25", "title": "Митничари спипаха 35 кг екстази в автобус"}
{"url": "http://www.bnews.bg/article/257307-borisov_obsazhda_hab_balkan_sas_sauditska_arabiya", "text": "\n Министър-председателят Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф. Двамата разговаряха в рамките на Срещата на върха ЕС-Лига на арабските държави в Шарм Ел-Шейх. \r\n\r\n Активизирането на сътрудничеството в сферите на търговията, инвестициите и енергетиката бяха във фокуса на срещата между премиера Бойко Борисов и министър Ибрахим Абдулазис ал-Асаф. Двамата подчертаха добрите отношения, които поддържат България и Кралство Саудитска Арабия. Външният министър приветства предстоящото откриване на българско посолство в Рабат, а българският премиер посочи, че това допълнително ще засили двустранните ни отношения във всички сфери. \"Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", каза премиерът Бойко Борисов. \r\n\r\n Министър-председателят Бойко Борисов и министър Ибрахим Абдулазис ал-Асаф обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\". Борисов съобщи, че газовият хъб \"Балкан\" е важен за енергийната сигурност в целия регион на Югоизточна Европа, пише Дир.бг. \r\n\r\n \"До момента е направено предпроектно проучване за газоразпределителния център, в което се разглеждат няколко източника за доставки на природен газ - от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател. \r\n\r\n Премиерът Борисов посочи още, че само преди седмица Министерският съвет одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Министър-председателят заяви, че така ще се засилят бизнес-контактите и преговорите между фирми от двете страни. \r\n \n\t\t\t\t\t\t", "date": "2019.02.25", "title": "Борисов обсъжда хъб \"Балкан\" със Саудитска Арабия"}
{"url": "http://www.bnews.bg/article/257306-1523_dushi_po_sveta_poluchavat_pensii_ot_hitler", "text": "\n Повече от 2000 души по целия свят получават пенсии, отпуснати лично от Хитлер, става ясно от отговор на германското министерство на труда на въпрос на AFP. \r\n\r\n Според справката на министерството към февруари 2019 година в Европа „хитлеровска“ пенсия получават 1532 човека. Не се уточнява колко от тези пенсии се получават от титуляри и колко са наследени.   \r\n\r\n Около 600 „хитлерови“ пенсионери се намират в Полша, 184 – в Словения, 101 – в Австрия, 94 – в Чехия. По-малко са във Франция, Великобритания и Унгария.  \r\n\r\n В САЩ има 250 такива пенсионери, 121 – в Канада, в Бразилия – 18 и в Аржентина – 8. В Азия хитлеровите пенсионери са общо 30, от тях 12 – в Тайланд, а в Австралия са 44. В Африка са общо 13 – 9 в ЮАР и 4 в Намибия. \r\n\r\n Според отговора на министерството на труда Германия не плаща пенсии на ветерани от SS, живеещи в Белгия, като именно поради това тръгна скандалът. В Белгия обаче има общо 27 души, които получават „хитлерови“ пенсии, а размерът им е между 425 и 1275 евро. \r\n\r\n Пенсиите са отпуснати по нареждане на Хитлер за хора, които са сътрудничили доброволно или по принуда на нацисткия режим, отбелязва „Фигаро“.  \r\n \n\t\t\t\t\t\t", "date": "2019.02.25", "title": "1523 души по света получават пенсии от Хитлер"}
{"url": "http://www.bnews.bg/article/257300-osadiha_na_3_g_uslovno_lekar_za_izmama_predpisval_nezakonno_morfin", "text": "\n Предаденият на съд с обвинителен акт на Районната прокуратура в Разград за измама д-р Бранимир М. получи наказание лишаване от свобода за срок от 3 години, чието изтърпяване е било отложено с 5-годишен изпитателен срок. Лекарят е бил признат за виновен от състав на Разградския районен съд за престъплението, извършено в съучастие с Борис П., който се представял за съдебен заседател. Срещу него обаче делото е било прекратено поради смъртта му. \r\n\r\n Осъденият лекар работел като хирург в хирургичното отделение на МБАЛ „Свети Иван Рилски“ в Разград. Вторият подсъдим – Борис П., бил управител на охранителна фирма от Кубрат. Двамата подсъдими като съизвършители измамили бащата на осъден, у когото възбудили и поддържали заблуждение, че срещу 10 600 лева, които ще платят на съдии, прокурори и фелдшера на ареста, ще изкарат сина му на свобода и ще отложат изтърпяването на ефективното наказание. При извършване на измамата с цел имотна облага подсъдимият Борис П. се представял за съдебен заседател, въпреки че през този период той не е бил вписан в списъка със съдебни заседатели на Разградския окръжен съд. \r\n\r\n До осъдителната присъда за д-р Бранимир М. се стигна след повторно разглеждане на делото, тъй като Разградският окръжен съд върна делото на първата съдебна инстанция заради пропуски в мотивите на присъдата, която тогава бе ефективна и за лекаря, и за съучастника му. \r\n\r\n Междувременно осъденият д-р Бранимир М. е бил задържан под стража по досъдебно производство на Окръжната прокуратура в Разград, след като е установен, че предписва със зелени рецепти морфин на пациенти, които не се нуждаят от такова лечение. Наркотичното вещество било продавано на наркодилъри във Варна.   \r\n \n\t\t\t\t\t\t", "date": "2019.02.25", "title": "Осъдиха на 3 г. условно лекар за измама, предписвал незаконно морфин "}
{"url": "http://www.bnews.bg/article/257304-golata_suzanita_se_naliva_s_shampansko_vav_vanata_goreshto_foto", "text": "\n По стъпките на плеймейтките тръгна и Сузанита. Непълнолетната изпълнителка не спира с провокациите, а последната й изява беше да се появи без дрехи с шампанско във ваната. Скандалната певица не пропуска възможност да се изфука, че може да конкурира големите и преди ден се пусна без дрехи от банята си. За пореден път, пише „България днес”. \r\nИзлегнала се във ваната и пиейки вино, щерката на Орхан Мурад прикри с ръка само бюста си, позирайки пред камерите. Това е поредната провокация на Сузанита. Тя обича да показва различни части от тялото си, тъй като постоянно си търси внимание. \r\nДруг е въпросът, че по-често си навлича неприятности. Снимката вижте \r\n  \r\n \n\t\t\t\t\t\t", "date": "2019.02.25", "title": "Голата Сузанита се налива с шампанско във ваната (Горещо фото)"}
{"url": "http://www.bnews.bg/article/257309-uchenitsite_ne_iskat_izpiti_sled_10_klas", "text": "\n Ученици възразиха срещу задължителните изпити след 10 клас. Според тях стресът е двоен, а ефект няма. Новият изпит събуди нови емоции и още притеснения у сегашния випуск деветокласници. \r\nЗадължителни са изпитите по български език и литература, както и по математика. По желание - по чужд език и информационни технологии. \r\n\r\n Изпитът по математика ще включва материал от 8,9,10 клас. Изпитът по български ще е тест от въпроси с избираем или свободен отговор, ще се създава и текст. В Теста по литература пък ще има само български автори, изучавани в същите класове.  \r\nГодина и половина по-рано някои вече имат стратегия, като смятат да заложат на допълнителни уроци.  \r\n\r\n Изпитите по български и математика по никакъв начин няма да повлияят на дипломата за средно образование. Ще служат само като удостоверeние за завършен първи гимназиален етап. Отличен резултат на изпитите по желание обаче ще донесе сертификати за владеене на език и компютърна грамотност. \r\nОбмисля се всички изпити да бъдат по 90 минути, съобщи БТВ. \r\n \n\t\t\t\t\t\t", "date": "2019.02.25", "title": "Учениците не искат изпити след 10 клас"}
{"url": "http://www.bnews.bg/article/257297-anya_pencheva_styaga_svatba", "text": "\n За нова сватба в семейството се подготвя актрисата Аня Пенчева. Очаква се много скоро синът й Ангел Караньотов да каже „Да” на любимата си Ива. \r\nСъстезателят по мотоциклетизъм от няколко години има връзка с красивата Ива Русинова. Състезателката по дрифт доста дълго отбягваше ухажванията на спортиста, тъй като не искаше да трепери за живота му, докато се състезава по пистите, но в крайна сметка се поддаде на чара му. \r\nДвойката вече сериозно се замисля за създаване на семейство, макар че Ангел е едва на 24 години все още. Ива определя Караньотов — младши за мъжа на своя живот и постоянно демонстрира любовта си към него. \r\n„Нашето беше любов от пръв поглед. Като го видях, много ми хареса”, споделя Русинова. Красавицата от малка обича поезията и вече е посветила няколко стихотворения на любимия си, пише \"България днес\". \r\nПървоначално тя се дърпа от връзка с Ангел заради влечението му към моторите, но постепенно и тя се заразява от любовта му към возилата и дори се качва на машините с две колела. \r\nНаскоро Ангел й се врече във вярност като й подари пръстен, скрит в шоколадово яйце. Русинова уточни, че той не е годежен, а просто израз на „сериозни намерения” от страна на приятеля й. \r\nИва не сваля бижуто, като се надява скоро да получи и второ, този път с предложение за брак към него. Състезателката е приета от цялото семейство на гаджето си, като и Аня, и съпругът й одобряват избора на сина си този път. \r\nМеждувременно на Аня Пенчева й се налага да си припомня как се гледа бебе, защото дъщеря й Петя, от брака й със Сашо Диков скоро ще стане майка за първи път. И нищо чудно да се сдобие и с още едно внуче покрай връзката на Ангел и Ива. \r\nАктрисата вече има известен опит като баба, тъй като доведената й дъщеря Карина стана майка преди 4 години, но тъй като момичето предпочитало само да се грижи за детето, Аня рядко имала възможност да тренира уменията си като баба. \r\nТв водещата от БНТ напоследък обаче често гостува на брат си и напълно одобрява избора му с Ива. Именно тя намеквала на двамата, че е време да изпитат голямото щастие да имат дете. \r\nРусинова, която е няколко години по-голяма от Караньотов, е готова да стане майка. И да зарадва Аня с още едно внуче. \r\n \n\t\t\t\t\t\t", "date": "2019.02.25", "title": "Аня Пенчева стяга сватба "}
{"url": "http://www.bnews.bg/article/257284-gadzheto_na_kalin_vrachanski_imala_vrazka_i_s_orlin_pavlov", "text": "\n Мистериозната любима на Калин Врачански, която той наскоро публично показа, без да разкрива подробности около личността ѝ, е бивше гадже на Орлин Павлов. Актьорът отмъкнал жената на певеца още преди близо 5 години. Забивката между тях станала в столичен бар.  \r\nИмето на блондинката, която топли леглото на Врачански, е Надя, твърдят техни общи познати. Когато двамата се срещнали, тя от няколко месеца имала връзка с Орлин. Тръпката със звездата от „Стъклен дом” обаче се оказала далеч по-силна от тази с бившия вокал на „Каффе”, така че момичето набързо прекратило отношенията с последния, за да се впусне в по-вълнуваща афера. Врачански забил представящата се за бизнесдама блондинка още в края на 2014 г. До преди две седмици обаче пазел връзката си в тайна, подчертавайки, че иска личния му живот да остане завинаги личен.  \r\nГовори се, че потайния Врачански се навил да разкрие жената до себе си само защото Надя настояла. \r\nНа момичето му омръзнало да се крие. Освен това започнало сериозно да се дразни от честите набези на фенки, които смятат гаджето ѝ за свободен мъж само защото той отказва да признае, че е сериозно обвързан. Накрая Калин отстъпил и се съгласил да афишира, че вече не е ерген, като се появи под ръка с приятелката си на предпремиерата на най-новия си сериал „Господин Х и морето”. Предварително обаче се уговорили, че няма да споделят никакви подробности за отношенията си. Именно затова русокосата дама отказваше да сподели пред любопитните присъстващи на събитието даже как се казва и с какво се занимава.  \r\nПо информация на „Уикенд”, бизнесът, с който Надя си вади хляба, е свързан с търговия. Тя и майка ѝ разработвали магазинче за биохрани. Прави впечатление, че откакто е в Калин Врачански, момичето коренно е променило външния си вид. То носи много по-малко грим и изглежда по-естествено в сравнение с времето, когато е въртяло любов с певеца. \r\nОрлин Павлов не е страдал много за раздялата с Надя. Малко след като тя го изоставила заради Калин, той се запознал с мулатката Диана, която към момента е негова официална половинка и наскоро му роди дете. И той, както актьора, успял за запази връзката си в тайна дълго време. За това спомогнал фактът, че Диана имала постоянно местожителство в Дубай. Прибрала се в България, когато с Орлин решили да правят бебе. Дъщеричката им Елизабет се роди на 22 януари.  \r\n  \r\n \n\t\t\t\t\t\t", "date": "2019.02.25", "title": "Гаджето на Калин Врачански имала връзка и с Орлин Павлов "}
{"url": "http://www.bnews.bg/article/257294-sotsialisti_shte_upravlyavat_v_moldova", "text": "\n Социалистите спечелиха най-голям процент на парламентарните избори в Молдова. \r\n\r\n След Партията на социалистите на Република Молдова, която взема 31.69% от гласовете, се нарежда блокът Асум (коалиция между платформа \"Достойнство и истина\" и \"Партията на действието и солидарността\") с 25.06%. Трета е досегашната управляваща Демократическа партия на Молдова с 24.9%, по данни на Централната избирателна комисия в страната, цитирани от ТАСС. \r\n\r\n Четвърта е партията Шор на бизнесмена и кмет на град Орхей Илан Шор (8.64%). \r\n\r\n Останалите партии и коалиции не преминават 6-процентната бариера за влизане в парламента. Той се състои от 101 депутати, 50 от които се избират с партийни листи, а останалите 51 - от едномандатни райони. Лидерът на Демократическата партия на Молдова Владимир Плахотнюк побеждава в своя едномандатен район №17 с 73.44%. Министър-председателят Павел Филип води в своя район, в град Страшени, с 51.62%. Водачът на Партията на социалистите на Република Молдова Зинаида Гречани е начело в едномандатен район №1 в град Бричан с 47.79%. \r\n \n\t\t\t\t\t\t", "date": "2019.02.25", "title": "Социалисти ще управляват в Молдова"}
{"url": "http://www.bnews.bg/article/257295-politsay_obiskira_poboynik_toy_go_udrya_s_lakat_v_litseto", "text": "\n На 24 февруари 2019 година около 15.00 часа в МОЛ в град Плевен на площад \"Иван Миндиликов\" е възникнал конфликт между двама души. \r\n\r\n При инцидента 34-годишен от град Никопол е нападнал и ударил опонента си – 27-годишен, също от град Никопол. Сигнал за нарушението на обществения ред е постъпил във Второ РУ – Плевен около 15:40 часа. Незабавно са изпратени полицейски служители, които установили двамата нарушители. \r\n\r\n При извършване на личен обиск по ЗМВР 34-годишният е оказал яростна съпротива и е ударил с лакът в областта на лицето служител на реда. Мъжът е задържан за срок до 24 часа по Закона за МВР. Образувано е бързо производство за престъпление по чл. 131, ал. 1, т. 1, във връзка с чл. 130, ал. 1 от НК. Уведомен е дежурен прокурор при РП - Плевен. Продължава работа за изясняване на случая, съобщават от МВР. \r\n \n\t\t\t\t\t\t", "date": "2019.02.25", "title": "Полицай обискира побойник, той го удря с лакът в лицето"}
{"url": "http://www.bnews.bg/article/257285-eto_kakvo_shte_stane_v_otkradnat_zhivot_7", "text": "\n Може ли бебе да се извади от утробата на майка си, да му се направи мозъчна операция и после да се върне в корема, за да бъде доизносено. Точно това прави Иван Юруков в новия, седми сезон на „Откраднат живот”. Операцията е успешна, пише \"Уикенд\".  \r\nКато ново попълнение в новия сезон на медицинската драма Иван Юруков е истински магьосник. Героят му е неврохирург, а когато актьорът потърсил съвет от специалист как да се държи пред камерата, получил отговор: „Задължително трябва да бъдеш ироничен, нахален и самоуверен”. Юруков последвал този съвет. От неговия герой се очаква да бъде поредната, дано и последна, любов на изоставената от Юлиан Вергов д-р Зорница Огнянова. Една от най-впечатляващите операции, които ще извърши, пък ще е на бебе, ранено в утробата на майка си от своя баща, който я прострелва в корема. Най-изумяващото е, че след интервенцията връщат детето в утробата. Актьорът твърди, че това вече е правено в реална българска болница. Случаят преди време бил отразен в медиите.  \r\nОсвен това събитие, в сериала има и много други любопитни истории, които ще минат под мотото „Любовта лекува”. Първата е местенето на екипа в нова болница. Това е частната „Св. Анастасия”. Тя се разполага на двойно по-голяма площ в сравнение със старата „Св. Кирил”. Кабинетите се простират на два етажа, а декорите са точно копие на най-съвременните манипулационни и операционни в света. Продуцентът Евтим Милошев не казва точно колко струва новата „болница”, но подчертава, че е много скъпа. Декорите са дело на италианеца Антонио Рубино, който преди няколко години създава за Милошев сградите и обзавеждането на „Дървото на живота”. Много по-удобно е, по-широко, спешното отделение е чисто ново, а отпред има паркирана линейка като в истинска лечебница. \r\nВ частната болница се разпорежда Ина Фотева. Тя решава да уволни възрастната д-р Кръстева заради проблемите ѝ с алкохола, а героят на Владо Пенев заплашва, че ще си тръгне заедно с нея. Сътресения има в семейство Захариеви. След хиляди драми с мъжа си младата Стилянова си намира любовник и изоставя доцента заедно с двете им деца. Най-вероятно обаче любовникът ще се окаже женен за новата героиня в сериала – Поли Грънчарова. В нейната роля влиза шефката на кабинета на бившия културен министър Петър Стоянович – Гергана Стоянова. Героинята ѝ е 10 години по-възрастна от съпруга си, красива, но бездетна. Смята, че има щастлив брак, който обаче се проваля. Тя започва работа в болницата като анестезиолог.  \r\nВременно от играта излиза Владо Карамазов. Той имал предварително поет ангажименти, заради който нямало как да ходи на снимки. Героят му заминава за Германия, което съсипва любимата му сестра Райкова. В сценария обаче било заложено Карамазов да се върне. На екран остават Юлиан Вергов и Наум Шопов, който обаче най-вероятно ще се раздели с Ина Фотева. Нейният законен съпруг – героят на Васил Бинев, ще оцелее след като бе тежко ранен в края на сезон 6. И ще продължи да съсипва живота на героинята на Ернестина Шинова. Последната ще изпадне в тежка наркомания.  \r\nЕкипът сподели, че е щастлив на новото място. Там има много хитрини, които позволяват по-лесна работа, а основното е, че е по-просторно от преди. В кабинета на Ина Фотева има секция на колелца, която го разделя от стаята на сестра Жекова (Марта Вачкова). Екипът мести шкафовете и по този начин разширява едното помещение за сметка на другото – според своите нужди. Има и фалшив асансьор, който винаги е отворен, за да могат да се снимат все по-важните за сериала асансьорни сцени. Няма обаче място за апартаменти на героите. В предишните сезони те бяха в сградата, в която бе и бутафорната болница. Сега вече са отделени от основната снимачна площадка.  \r\n  \r\n \n\t\t\t\t\t\t", "date": "2019.02.25", "title": "Ето какво ще стане в „Откраднат живот” 7 "}
{"url": "http://www.bnews.bg/article/257298-futbolni_fenove_sa_prebili_15_godishniya_uchenik_v_sofiya", "text": "\n Маскираните момчета, били 15-годишния в София, са от футболна агитка. Според бащата на битото момче - музикантът и терапевт Желяз Турлаков, те действат като организирана престъпна група, стана ясно от думите му пред bTV. \r\n\r\n Бащата не е 100% сигурен, че побойниците са били уговорени от друг ученик, но предполага, че той има връзка с тази ситуация. \r\n\r\n Медицинската експертиза на пострадалото при побой 15-годишно момче в София е показала, че то е било удряно с твърди и тъпи предмети и че ударите са му причинили болка и страдание. \r\n\r\n Турлаков предполага, че станалото е плод на конфликт между сина му и друго момче, възникнал заради момиче. \r\n\r\n \"Имаме хипотеза - съобщено е за това на органите на МВР. Най-вероятно организацията идва от ученик от съседния клас в училището, в което той учи. Три дни преди въпросния инцидент имаше друга ситуация, в която този човек беше поканил сина ми уж на приятелска среща в парк близо тук, където живее. По аналогичен начин беше дошъл със 7 души с цел да се саморазправя и да го бие. Аз по случайност бях там, намесих се и ги разтървах като си мислех, че нещата са приключили\", каза Турлаков. \r\n\r\n В неделя от СДВР съобщиха, че има задържани по случая. \r\n \n\t\t\t\t\t\t", "date": "2019.02.25", "title": "Футболни фенове са пребили 15-годишния ученик в София"}
{"url": "http://www.bnews.bg/article/257292-zehtin_mente_na_pazara_i_nalichie_na_himikali_kak_da_razpoznaem_istinski_li_e", "text": "\n Закупени са 28 търговски марки от различни видове зехтин на пазара. След анализ на етикетите 13 от тях са дадени в лаборатория, тъй като са показвали признаци на съмнения, обясни Богомил Николов от Асоциация \"Активни потребители\" пред БТВ. \r\n\r\n Поставихме акцент върху екстра върджин зехтините, защото са най-скъпи и най-податливи на манипулации и фалшификации, допълни той. \r\n\r\n Оказва се, че в две от марките зехтин помаче е добавяна и друг вид мазнина – най-вероятно слънчогледово олио. „Това означава, че те трябваше да бъдат етикетирани като салатен микс. На етикета обаче е записано, че е зехтин, и цената е много над 10 лева”, отбеляза Николов. \r\n\r\n Той допълни, че това е абсолютна заблуда за потребителите  - влага се заместител, който е много по-евтин, и се продава като скъп продукт. \r\n\r\n При две от марките, които са изследвани, са установени органични разтворители 11 пъти над нормата. Става дума за тетрахлорметан и хлороформ. \r\n\r\n „След като се направи първоначалната екстракция на зехтина чрез преса, остава т. нар. кюспе. В него също има още много мазнина и тя се извлича чрез разтворители по химичен път. Проблемът е в това, че установихме наличие на разтворители, които не са разрешени за тази дейност, трябвало да е да ползват друг вид”, обясни Богомил Николов. „Освен това има норми и се оказва, че количеството, което установяваме, е 11 пъти над нормата. Тоест след като е извършена тази манипулация с разтворителя, не са пречистили остатъка, така че този химикал да бъде в минимални количества”, отбеляза той. \r\n\r\n Според него става въпрос за небрежност в процеса на производството. \r\n\r\n В домашни условия лесно можем да проверим дали зехтинът, който сме купили, е истински. Това става, като го поставим на ниска температура в хладилника. \r\n\r\n Най-нискокачествените смеси не се втвърдяват изобщо. Зехтинът екстра върджин замръзва доста странно – на топчета. Химически обработеният зехтин пък прави много характерна утайка. \r\n\r\n Зехтинът, произведен от рафинирано масло, се втвърдява напълно. \r\n\r\n На етикета на един от видовете зехтин например пише „помаче”, но той е абсолютно течен, обясни д-р Сергей Иванов от Центъра по биология на храните. \r\n\r\n Само по цвят няма как да се ориентираме дали зехтинът е истински. \r\n\r\n Кремена Стоева от БАБХ заяви, че няма да коментира резултатите от изследването, но от агенцията ще прегледат информацията на „Активни потребители”. \r\n\r\n През 2017 г. при ударна акция на БАБХ са направени 1140 проверки на зехтин и растителни масла в следствие на което са спрени 10 000 литра. \r\n\r\n „Установиха се редица несъответствия по отношение на състава, характеристиките и наименованията на зехтините, под които те се предлагат, които водят до заблуда на потребителя. Опасни продукти не сме установили, фалшификати също не сме”, поясни Кремена Стоева. \r\n\r\n През миналата година са взети 12 проби за изследване на пестициди в зехтин и няма несъответствия, отбеляза тя. \r\n\r\n Диетологът проф. Донка Байкова коментира, че химикалите, намерени в състава на зехтина, биха могли да представляват риск за стомашно-чревното здраве, черния дроб и бъбреците. \r\n\r\n Екстра върджин зехтинът не се подлага на топлинна обработка, тъй като всички негови хубави свойства се губят, посочи диетологът. Тя препоръча той да се ползва за салати и дресинги, а когато готвим, да използваме рафинирани масла – например слънчогледово. \r\n\r\n   \r\n \n\t\t\t\t\t\t", "date": "2019.02.25", "title": "Зехтин менте на пазара и наличие на химикали, как да разпознаем истински ли е?"}
{"url": "http://www.bnews.bg/article/257293-tramp_otlozhi_visokite_mita_za_kitay", "text": "\n Доналд Тръмп обяви, че ще отложи увеличаването на митата върху китайския внос в размер на над 200 милиарда долара, след като беше постигнат значителен напредък в преговорите между двете страни. \r\n\r\n \"Тощу-що приключихме голяма среща с Китай. Работим много добре и имахме дълъг уикенд, Ако всичко върви добре, ще имаме много добри новини през следващата седмица или две\", каза президентът на САЩ Доналд Тръмп, предаде Нова тв. \r\n\r\n Новите мита от 25% трябваше да влязат в сила на 1 март. Те засягаха стоки, които вече се облагат с 10 на сто. \r\n \n\t\t\t\t\t\t", "date": "2019.02.25", "title": "Тръмп отложи високите мита за Китай"}
{"url": "http://www.bnews.bg/article/257296-studenti_po_meditsina_mogat_da_spetsializirat_v_chuzhbina_s_pomoshtta_na_fond", "text": "\n Столичната лекарска колегия е създала фонд за специализация на студентите по медицина у нас и в чужбина и първите двама медици вече са заминали за обучение в Бернския университет в Швейцария. Това съобщи за „Хоризонт“ д-р Асен Меджидиев, председател на колегията и началник на УНГ отделението в „Пирогов“.. \r\n\r\n „Създадохме фонд „Лекарска взаимопомощ“, с който да подпомагаме млади лекари за специализация в България и в чужбина. В този фонд има натрупани около 50 000 лева. Този фонд цели да подобри квалификацията на младите лекари и да ги задържи в страната, тъй като нашите наблюдения са, че за младите лекари не е важно само заплащането им като специализанти, за тях по-важна е квалификацията, която получават в България. След проведени срещи с директори на университетските и градските болници, стигнахме до тази идея и Софийска лекарска колегия я реализира. В този фонд се натрупват средства и има комисия, която определя кои лекари да заминат на специализация. Специализантите ги избираме на база предложенията на ръководителите на лечебни заведения спрямо това те какви нужди имат, от какви специализации“. \r\n\r\n Столичната колегия има и договор за обмяна на опит с една от най-модерните болници в Йерусалим.  \r\n\r\n    \r\n \n\t\t\t\t\t\t", "date": "2019.02.25", "title": "Студенти по медицина могат да специализират в чужбина с помощта на фонд"}
{"url": "http://www.bnews.bg/article/257291-grigor_e_veche_29_v_svetovnata_ranglista", "text": "\n Първата ракета на България Григор Димитров се завърна в топ 30 на световната ранглиста на тенисистите без да участва в турнири през миналата година. \r\n\r\n Той изкачи две места до №29. Димитров е вече в Индиън Уелс, където се готви за Мастърс 1000 турнира, който започва на 4 март. \r\n\r\n Прогрес в класацията на АТР записа и Димитър Кузманов. Националът за Купа „Дейвис“ прескочи девет позиции до №326. \r\n\r\n Останалите българи в подреждането са Александър Лазов (№483) и Александър Лазаров (№491). \r\n\r\n В челната десетка няма абсолютно никакви размествания. Води Новак Джокович, следван от Рафаел Надал и Александер Зверев. \r\n\r\n При жените Виктория Томова прогресира с три места до 155-ото. Сесил Каратанчева прелетя 35 места и се завърна в топ 200 под №197. \r\n\r\n Елица Костова е №220 в ранглистата на WTA, а Изабелла Шиникова е 225-а, предаде БНР. \r\n\r\n На върха Наоми Осака запази първото си място. Втора е Симона Халеп, а финалистката от Дубай Петра Квитова измести от третата позиция Слоан Стивънс. \r\n \n\t\t\t\t\t\t", "date": "2019.02.25", "title": "Григор е вече №29 в световната ранглиста"}
{"url": "http://www.bnews.bg/article/257303-radev_sprya_vremenno_nova_kostinbrodska_falshifikatsiya_na_izborite_i_nalozhi_veto", "text": "\n Президентът Румен Радев наложи вето на Изборния кодекс. Това съобщи той в нарочно изявление пред медиите на \"Дондуков\" 2. \r\n\r\n \"Законодателят за пореден път отлага машинното гласуване,а ктуализирането на избирателните списъци и видеонаблюдението на секциите. Честните избори са това, което отличава демокрацията от всички останали форми на управление.  Действията показват остъствие на воля за прозрачен и честен изборен процес.\", заяви държавният глава. \r\n\r\n \"Промените в подсъдността на работата и решенията на ЦИК не са в интерес нна законността в изборния процес\", каза той. \r\n\r\n \"Прагът от 300 избиратели лишава малките населени места от правото да гласуват машинно. Неприемливо е актове да остават необжалваеми. Изборното право остава без съдебна защита. Налагам вето на посочените промени\", каза президентът. \r\n\r\n Призовавам опозицията да се завърне в парламента при повторно разглеждане на Изборния кодекс. Смея да се надявам, че народните представители ще проявят отговорност и ще уважат ветото, апелира той. \r\n\r\n Припомняме, че на 18 февруари т.г.  на направените изменения и допълнения на Изборния кодекс, които по думите му са посегателство върху демокрацията в България и престъпно отнемане на конституционно закрепени основни права на българските граждани. \r\n\r\n   \r\n \n\t\t\t\t\t\t", "date": "2019.02.25", "title": "Радев спря временно нова Костинбродска фалшификация на изборите и наложи вето!"}
{"url": "http://www.bnews.bg/article/257281-remontite_v_stolitsata_prodalzhavat_vizhte_kade_e_razkopano", "text": "\n От днес започва реконструкцията на ВиК мрежата по ул. \"Ген. Паренсов\", в отсечката между ул. \"Шести септември\" и ул. \"Шишман\", съобщи Столична община. \r\n\r\n Работата на екипите на \"Софийска вода\" ЕАД трябва да приключи до 11 април при подходящи метеорологични условия. След това в участъка ще започнат работа строителите, които работят по проекта за обновяване на централната градска част. Ще бъде пренареден паважът, ще бъдат направени нови тротоари и ще бъде допълнено озеленяването. Ако няма съществена промяна на метеорологичните условия, ремонтът трябва да приключи до 30 май. \r\n\r\n От 12 февруари тече реконструкцията на перпендикулярната на \"Ген. Паренсов\" ул. „Цар Шишман“, в участъка от „Граф Игнатиев“ до „Ген. Паренсов“. Там се правят нови тротоари, като ширината на този от страната на сградите ще бъде удвоена, ще бъдат обновени настилките, осветлението и озеленяването. По план реконструкцията трябва да приключи в последния февруарски ден. Вторият етап от работата ще е от страната на църквата „Св. Седмочисленици“. Очаква се работата да продължи около 50 дни, но ще се налага спирането ѝ при влошаване на метеорологичните условия. \r\n\r\n Продължава и работата по ул. \"Граф Игнатиев\". \r\n \n\t\t\t\t\t\t", "date": "2019.02.25", "title": "Ремонтите в столицата продължават, вижте къде е разкопано!"}
{"url": "http://www.bnews.bg/article/257289-pochina_sobstvenikat_na_fokus_krasimir_uzunov", "text": "\n Изненадващо тази сутринв 4 часа е починал собственикът на радиоверигата и агенция \"Фокус\" Красимир Узунов. Той ни напусна малко след като навърши 56 години, съобщиха от информационната агенция. \r\n\r\n Узунов е роден през 1963  в град Пещера. Завършва с отличие Висшето военно артилерийско училище (ВНВАУ) „Георги Димитров“ в Шумен през 1985 година, специалност Политически профил. През 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов.  \r\n\r\n През 1990 г. създава първия клуб на Офицерската Легия „Раковски“ в Шумен. Напуска армията през септември 1991 г. На 7 юни 2000 г. създава първата българска частна информационна агенция „Фокус“ \r\n\r\n През 2004 г. създава Радио \"Фокус\" – Сливен, с което слага началото на най-голямата българска радиоверига \"Фокус\", която в момента притежава 60 радиостанции, 15 регионални офиса и излъчва 12 самостоятелни програми. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \r\n\r\n Вечна му памет! \r\n \n\t\t\t\t\t\t", "date": "2019.02.25", "title": "Почина собственикът на \"Фокус\" Красимир Узунов"}
{"url": "http://www.bnews.bg/article/257290-bolnite_ot_morbili_u_nas_veche_sa_39", "text": "\n 39 са случаите на морбили у нас, 24 от тях - доказани лабораторно, съобщи БНТ. \r\n\r\n Последните два случая са на 2-годишно дете от Ихтиман и на момче на 16 години от столичния квартал \"Надежда\". \r\n\r\n Експертите са категорични, че за епидемия на този етап не може да се говори. \r\n\r\n Изключително важно остава ваксинирането на децата с пропуск в имунизационния статус и на хората без имунизации, били в контакт със заразени. \r\n\r\n В Русе също започна доброволно ваксиниране сред рисковите групи. \r\n \n\t\t\t\t\t\t", "date": "2019.02.25", "title": "Болните от морбили у нас вече са 39!"}
{"url": "http://www.bnews.bg/article/257286-plemennitsata_na_skripal_misli_che_toy_e_martav_a_dashterya_mu_zalozhnik", "text": "\n Племенницата на Сергей Скрипал Виктория обяви, че според нея той е мъртъв, а дъщеря му е държана като заложник.  \r\n\r\n „Не знам какво се е случило. Сергей Викторович не го виждаме и чуваме, тоест - според мен той не е жив, а Юлия я държат като заложник”, каза Виктория пред bTV, като допълни, че Сергей Скрипал би опитал да се свърже поне с майка си. \r\n\r\n Виктория обясни, че се надява Юлия да се върне, защото има в Москва къща, кола и куче.  \r\n\r\n „Когато говоря с хора, които са запознати, на нас ни казват – „Новичок” е бойно отровно вещество клас А, най-висок клас. Тоест, хората, заразени с това вещество, не би трябвало да оживеят при никакви обстоятелства. А от британската страна разбираме, че този „Новичок” къде ли не са го оставяли, звучи смешно”, коментира Виктория. \r\n\r\n Тя допълни, че се чуди как сочените за извършители Петров и Баширов са носили със себе си отровното вещество навсякъде и никой не се е заразил. \r\n\r\n Виктория Скрипал каза още, че не вярва в \"българската следа\" - с \"Новичок\" да е свързано и отравянето на бизнесмена Емилиян Гебрев. \r\n\r\n „Българският бизнесмен е бил отровен с пестициди в салатата и кафето. У тях, вкъщи и в ресторант. Ами може би жена му лошо е измила салатата. Защото за да може този Федотов да сложи пестициди в кафето, трябва да е бил у тях. Бил ли е у тях? Не. А в ресторанта?”, пита Виктория. \r\n\r\n Племенницата на Скрипал и друг път е правила предположения, че чичо ѝ е починал. Преди дни пък стана ясно, че роднини на Юлия Скрипал са решили да я обявят официално за изчезнала от името на баба ѝ - майката на Сергей Скрипал.  \r\n\r\n Виктория Скрипал опита да се включи в руския политически живот след отравянето на Сергей и Юлия, а през ноември миналата година съобщи, че е започнала да пише книга за семейството си.  \r\n \n\t\t\t\t\t\t", "date": "2019.02.25", "title": "Племенницата на Скрипал мисли, че той е мъртъв, а дъщеря му - заложник"}
{"url": "http://www.bnews.bg/article/257279-mvr_s_obyasnenie_za_avariynoto_katsane_na_samolet_na_letishte_sofiya", "text": "\n Самолет на нискотарифна компания кацна аварийно на пистата на летище София. \r\n\r\n Според МВР самолетът, пътуващ от Будапеща към София, се е приземил на пистата около полунощ заради съмнения за спукана гума. \r\n\r\n На място веднага са извикани екипи на пожарна и спешна помощ. Няма пострадали. Не е нарушен и графикът за изпълняване на полетите на летището \r\n \n\t\t\t\t\t\t", "date": "2019.02.25", "title": "МВР с обяснение за аварийното кацане на самолет на Летище София"}
{"url": "http://www.bnews.bg/article/257287-rezervniyat_plan_na_tereza_mey_i_otgalaneto_na_brekzit", "text": "\n Британският премиер Тереза Мей обмисля план, при който излизането от ЕС, ще бъде отложено с до два месеца, пише в. \"Телеграф\", цитиран от Ройтерс. \r\n\r\n Британското правителство е разработило серия от варианти, които са били разпространени през уикенда с цел да се избегне оставката на министри, които са били решени да подкрепят усилията на парламентаристи да не допуснат излизане без сделка от ЕС. Вариантите включват оправяне на официална молба до Брюксел за отлагане на датата за Брекзит, ако Тереза Мей не може да осигури до 12 март такова споразумение, което да бъде подкрепено от британските депутати. \r\n\r\n Същевременно днес Мей даде индикация, че иска да продължи с работата си като премиер. Тя заяви, че все още има много да се направи с оглед изпълнение на обещанията, които тя е поела при идването си на власт. \r\nПрез декември Мей каза, че няма да оглавява партията за следващите избори, но тя отказа да посочи дата, на която би се оттеглила. Появиха се слухове, че някои нейни министри искат тя да се оттегли още след местните избори през май. \r\n\r\n Днес Мей отхвърли обвиненията на някои членове на своята Консервативна партия, че \"тя има проблем с имиграцията\". Миналата седмица в това я обвини депутатката Анна Сурби, която каза, че напуска партията. \r\n\r\n \r\nТя каза, че Мей има проблем с имиграцията, който й връзвал ръцете в преговорите за Брекзит. Запитана в египетския курорт Шарм ел Шейх дали има такъв проблем, Мей каза: \"Не. Постоянно казвам, че имиграцията е добра за тази страна\". \r\nМей, която беше вътрешен министър в продължение на 6 години, превърна темата за имиграцията в една от ключовите точки за преговорите й с Брюксел за напускане на ЕС. Тя каза, че това, че хората са подкрепили през 2016 г. идеята за Брекзит, означава, че те вече не искат свобода на движението - един от основните стълбове на ЕС. \r\n \n\t\t\t\t\t\t", "date": "2019.02.25", "title": "Резервният план на Тереза Мей и отгалането на Брекзит"}
{"url": "http://www.bnews.bg/article/257288-alo_prokuraturata_hodil_li_e_valeri_simeonov_na_svizhdane_na_arestanta_haralampiev", "text": "\n \r\nАло, прокуратурата, ходил ли е Валери Симеонов на свиждане на арестанта Харалампиев? Такава информация достигна до нас, но по-интересно е да се знае, че за да отидеш на свиждане на арестант, то той сам трябва да те посочи! \r\n\r\n Ако Валери Симеонов е ходил на свиждане на арестувания за търговия с българско гражданство бивш председател на ДАБЧ Петър Харалампиев- Бате Харо, защо е бил посочен от него и какво очаква от депутата Валери Симеонов? \r\n\r\n Означава ли това свиждане поети гаранции от Валери Симеонов към арестанта Харалампиев за неговото освобождаване и сваляне на обвиненията? Означава ли това, че Симеонов ще използва лостовете на властта, за да окаже натиск върху разследването и да бъде потулено поредното дело срещу човек на властта? Симеонов вече започна тази кампания по оневиняването на Харалампиев, като от трибуната на Народното събрание обяви, че Харалампиев е невинен, превъплъщавайки се в ролята на съдия?! \r\n\r\n Напълно е възможно Симеонов да е проверил какви са условията в ареста и предварително да знае какво го очаква, ако попадне в това място, нещо, което е напълно възможно да се случи при падане на властта, която патриотите не случайно стискат здраво със зъби!? Вероятно подобни свиждания с арестанти са провели и други депутати от партията на Валери Симеонов, които цъфнаха на фотоси заедно с арестуваното семейство Баневи? \r\nДали е така, ще следим темата! \r\n  \r\n \n\t\t\t\t\t\t", "date": "2019.02.25", "title": "Ало, прокуратурата, ходил ли е Валери Симеонов на свиждане на арестанта Харалампиев?"}
{"url": "http://www.bnews.bg/article/257283-iren_krivoshieva_priznava_nay_golemiya_si_gryah_ubih_sina_si_v_6_iya_mesets_za_da_rodya_ot_stefan_danailov", "text": "\n 6 брака, 5 развода, извънбрачен син и няколко аборта са белязали живота на скандалната актриса Ирен Кривошиева. Звездата на „Хотел „Централ”, която на върха на кариерата си в края на 80-те емигрира в Америка, e убила неродения си син в края на шестия месец от бременността си заради Стефан Данаилов. По това време Ирен е била омъжена за третия си съпруг Йордан Марков. \r\nШокиращото признание, което хвърли в потрес не само заклетите й почитатели, но и зложелателите й, Ирен направи в биографичната си книга „Моят грях”. В нея една от най-търсените между 1983 и 1990 г. актриса, която за 7 години се снима в 15 филма, изповяда най-голямата си тайна – че е убила неродения си син от съпруга си Владимир, за да роди дете на Ламбо. Ситуацията била още по-заплетена, тъй като по това време по документи актрисата все още се водела жена на третия си мъж Йордан Марков. Стефан Данаилов пък бил щастливо женен за голямата си любов Мария, с която, въпреки изневерите си, остана до последния й миг.  \r\nБившият сексимвол на родното кино призна, че цели 24 години е чакала Майор Деянов да признае публично за незаконородения си син Владимир.  \r\nПрез 1985 г. Ирен и Ламбо се срещнали  на снимачната площадка на филма „Поема” в Малко Търново. Екипът бил настанен в луксозен хотел, а стаята на Ирен била в съседство с тази на Ламбо. По това време актьорът бил на 43 години, а бременната в шестия месец от мъж №3 Кривошиева – на 30. \r\n„Взех решение да абортирам, за да му родя син. Имах близък гинеколог. Обясних му съвсем просто какво искам. С риск за живота си махнах бебето, момче, след снимките на „Поема”. На Владко казах, че съм вдигнала 50-килограмова торба с цимент при ремонта на банята и съм пометнала. Той и до днес вярва, че това е причината. А аз исках да родя дете на Стефан! Да родя сина си! Два пъти забременявах от Владко, и двата пъти махах плода – втория, вече в Америка, момиче. Винаги си представях, че детето от него ще е ниско, набито, с къс врат, елементарно, но и симпатично. Когато по-късно реших да родя петия си мъж Тони, бях на 40 години и шансът да имам здраво дете бе едно на хиляда. Лекарите ме увериха, че при евентуална следваща бременност всичко ще е наред, но повече не забременях. Дали пък Господ не ме наказа за това, което направих на Йордан и на Владко – за лъжите ми?!”, шокира с изповедта си Кривошиева.  \r\nПреди да забременее от Ламбо, Ирен ходела в малка църква на столичния бул. „България”, за да се моли да има дете от него. Заради многобройните си аборти, актрисата се притеснявала, че няма да успее да зачене. „Молех се и желанието ми се сбъдна – забременях! Стефан не знаеше. Казах му чак тогава, когато бях сигурна. Изпадна в шок и се залюля от едната крайност в другата: „Махай го! Трябва да го махнеш!” Единия ден е категоричен: „Трябва още утре да махнеш това дете!” На другия ден – силно разколебан: „Пътувам си с колата и си мисля как ли се чувстват бащите!” Така влязох в шестия месец, сетне в седмия и осмия месец, а той не престана да скача от полюс до полюс. Но през цялото време се грижеше за мен, носеше ми плодове от Гърция (беше времето на зловещия Чернобил). \r\nРодих сина си през 1986 г. Преждевременно!”, разказва актрисата. \r\nЛекарите се опитали да задържат бебето, защото му било твърде рано да се роди, но не успели. На 27 юли Ирен родила Владимир. Недоносеният син на Ламбо живял 45 дни в кувьоз. На изписването я посрещнали съпруг №4 Владимир и родителите й. Сестрата на Ирен отишла да потърси Данаилов, но той се криел от нея. Накрая го причакала пред дома му. Ламбо видял сина си едва когато станал на 2 месеца. Редовно ходел да вижда малкия Владко в къщата на Кривошиеви в Банкя, но винаги дегизиран с очила и шапка. \r\n„Докато един ден ме изпрати с детето при жена си – да я омилостивя. Тя го погледна и каза, че с тези дълги мигли прилича на нея. Прекарахме час-два и тя си играеше с него, като постоянно говореше за великия си съпруг, чиито снимки бяха навсякъде. По-късно, когато детето поотрасна, баща му започна да го усеща като свой син. Винаги съм държала Владето да знае кой е неговият баща. От бебе му говорех колко прекрасен татко има. Всяка Коледа купувах подарък, който старателно опаковах с надпис „от татко Стефан”. Едва 18-годишен за първи път Владето остана насаме с баща си, койгто го взе за три дни на разходка в Плевен и оттогава синът ни започна да го възприема като нещо реално”, спомня си актрисата. \r\nГоляма роля Данаилов да признае сина си и да му даде името и фамилията си, изиграла майката на съпруг №5 на Ирен. Кривошиева не пришпорвала Ламбо да узакони бащинството си. Актрисата и 14-годишният Владко вече живеели в Америка, а Добринка – майката на мъжа й Тони, настоявала актьорът да признае сина си. За развод на Ламбо и жена му и дума не можело да става, макар че Кривошиева си мечтаела да свие семейно гнездо с актьора. Стефан Данаилов познавал всичките съпрузи на Ирен.  \r\nОще преди да влезе във ВИТИЗ, Ирен е силно влюбчива. Само за 15 години - между 1982 и 1997 г., успяла да се омъжи цели 5 пъти. За първи път палавата актриса се венчала едва на 19 години. Кривошиева била кандидат-студентка за ВИТИЗ, когато съдбата я срещнала Раймондо Варсано - музикант, който свирел в култовия по времето на соца ресторанта на столичния Ловен парк. По онова време била срамежлива девойка, държана изкъсо от майка си - маститата адвокатка Лилия Кривошиева. Само два месеца след запознанството им, една вечер Раймондо нахлул през балконската врата в дома на Ирен и казал на баща й, че иска ръката на дъщеря му. Първият брак на Ирен продължил малко повече от 3 години. Актрисата не можела да преодолее болезнената ревност на своя съпруг и го зарязала.  \r\nВтората й сватба била с небезизвестния днес театрален режисьор Борис Панкин. Той е внук на Борис Велчев, член на Политбюро на ЦК на БКП и втори човек след Тодор Живков. Вуйчо на Панкин пък е Иля Велчев. Той снимал Ирен в главната роля на Нели във филма си „Ако те има”, нейният дебют в киното. Борис Панкин, който по това време учел режисура в класа на проф. Гриша Островски, бил негов асистент и така се загаджили с Кривошиева на снимачната площадка. Борис дълго ухажвал актрисата, а когато й предложил да се оженят, тя му отговорила: „Добре, ще се оженим! Но ще видиш, че това, което е сега между нас, няма да издържи дълго”. Вдигнали пищна сватба в Японския хотел. Бракът им издържал само 7 месеца и 8 дни.  \r\nПрез 1985 г. Ирен Кривошиева вдигнала сватба със социолога Йордан Марков, син на дипломати. Той бил интелигентен мъж, живял дълго във Франция, където завършил и висшето си образование. Ирен и Йордан се разделили бързо след сватбата им.  \r\nЗа брак №4 в своя живот Ирен признава, че е бил по принуда. Преди да тръгне за Америка, от евангелистката църква, където ходела, й заявили, че не може да замине неомъжена. И тя набързо минала под венчило с Владо Бобчев, организатор в Киноцентъра. Запознали се, докато снимали сериала „В името на народа”. Бракът й бързо се разпаднал и през 1997 г. се омъжила за петия си съпруг Тони Драганов. Венчали се в църква в Банкя. През юни 2014 г. Кривошиева изненада артгилдията, сключвайки шести брак с оператора на Елена Йончева Николай Николов. Въпреки огромното желание, опитите им да се сдобият със собствен наследник, удариха на камък.  \r\n  \r\n \n\t\t\t\t\t\t", "date": "2019.02.25", "title": "Ирен Кривошиева признава най-големия си грях: Убих сина си в 6-ия месец, за да родя от Стефан Данаилов! "}
{"url": "http://www.bnews.bg/article/257280-balgarski_tribagrenik_na_stsenata_na_oskarite_zelenata_kniga_specheli_priza_za_nay_dobar_film", "text": "\n \"Зелената книга\" с участието на българския актьор Димитър Маринов е големият победител на 91-вата церемония по раздаването на най-престижните отличия в света на киното - \"Оскар\". Лентата беше обявена за най-добър филм, а статуетките на екипа връчи холивудската звезда Джулия Робъртс. \r\n\r\n Оливия Колман и Рами Малек грабнаха \"Оскари\" за най-добра актриса и най-добър актьор. Колман беше отличена за ролята й на кралица Анна Стюарт във филма \"Фаворитката\", а Малек грабна статуетка за превъплъщението си във Фреди Меркюри в \"Бохемска рапсодия\".  \r\n\r\n За най-добър режисьор беше отличен Алфонсо Куарон за филма \"Рома\".  \r\n\r\n Церемония по връчването на наградите \"Оскар\" в Лос Анджелис започна с изпълнение на \"Куин\" с Адам Ламбърт, които разтърсиха залата с парчетата We will rock you и We are the champions.  \r\n\r\n Веднага след това беше връчена и първата статуетка - Реджина Кинг за най-добра актриса в поддържаща женска роля за изпълнението й във филма \"Ако Бийл стрийт можеше да говори\". \r\n\r\n След това беше връчен призът за най-добър документален филм \"Free Solo\". Той е посветен на катерача Алекс Хонълд - единственият в света, искачил без въжета скалата Ел Капитан в националния парк Йосемити в САЩ. \r\n\r\n Екипът Грейк Кенън, Кейт Биско и Патриша Декейни грабна \"Оскар\" за най-добър грим и прически за филма \"Вице\", предаде Канал 3. \r\n\r\n Отличието за най-добри костюми отиде при Рут Картър, дизайнер на \"Черната пантера\". \r\n\r\n \"Най-после, дадоха ми го. Доста си почаках... Благодаря за това, че давате възможност на жените да бъдат напред... този Оскар е за 90-годишната ми майка в Масачузец. Майко, ти си истинският супергерой за мен\", каза Картър, цитиран от Нова телевизия. \r\n\r\n Дженифър Лопес и Крис Евънс връчиха наградата за най-добри декори. Грабнаха я Хана Батлар и Джей Харт за \"Черната пантера\". Това е първата номинация за Батлар, която е и първата афроамериканка номинирана в тази категория. За Джей Харт е трета номинация и първи \"Оскар\". \r\n\r\n За операторско майсторство \"Оскар\" грабна Алфонсо Куарон, който освен режисьор, е и оператор на филма \"Рома\". Той спечели и приза за най-добър чуждоезичен филм. \r\n\r\n Призовете за звуков монтаж и за звуков микс грабна лентата, разказваща живота на легендата Фреди Меркюри \"Бохемска рапсодия\". \r\n\r\n Последва още една безценната статуетка за екипа на \"Бохемска рапсодия\". Този път награденият бе Джон Отман в категорията за най-добър монтаж. \r\n\r\n В категорията \"Най-добър актьор в поддържаща роля\" триумфира Махершала Али за превъплъщението му в пианиста Дон Шърли в филма \"Зелената книга\". Като музикант от групата на Шърли в лентата се изявява и българинът Димитър Маринов. \r\n\r\n Като най-добър анимационен филм беше отличен \"Спайдър-мен: В Спайди-вселената\". Той е фокусиран върху Майлс Моралес - героят, който има сили, близки до тези на Спайдърмен, но е способен да става невидим и да изстрелва отровно жило, с което да парализира враговете си. \r\n\r\n \"Оскар\" за късометражен анимационен филм взе \"Бао\", а за късометражен документален – \"Точка. Край на изречението\". \r\n\r\n Призът за най-добри визуални ефекти отиде при \"Първият човек\". А за най-добър игрален късометражен филм – при \"Skin\".  \r\n\r\n Наградата за най-добър оригинален сценарий отиде при \"Зелената книга\", а за най-добър адаптиран сценарий – при \"Черен в клана\". \r\n\r\n Шведският композитор Лудвиг Горансон беше отличен в категорията \"Най-добра оригинална музика\" за работата си в \"Черната пантера\". \r\n\r\n Звездата на световната музикална сцена Лейди Гага спечели \"Оскар\" за най-добра оригинална песен за \"Shallow\" от филма \"Роди се звезда\". \r\n\r\n Певицата прие статуетката със сълзи в очите. Малко по-рано тя и екранният ѝ партньор Брадли Купър изпълниха песента на сцената на \"Оскарите\" и изправиха публиката на крака. \r\n \n\t\t\t\t\t\t", "date": "2019.02.25", "title": "Български трибагреник на сцената на \"Оскарите\" - \"Зелената книга\" спечели приза за най-добър филм"}
{"url": "http://www.bnews.bg/article/257282-maya_manolova_na_voyna_sreshtu_svrahpravomoshtiyata_na_bankite", "text": "\n Омбудсманът Мая Манолова организира обществено обсъждане на тема: „Защита от неравноправни клаузи и свръхправомощията на банките”. \r\n\r\n От началото на януари има наказателна процедура срещу България заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде на страната ни двумесечен срок за справяне с проблема. \r\n\r\n \"Процедурата започна през 2015 г. Тя е по жалба на граждани и неправителствени организации относно това, че българското законодателство не съответства на европейското и по-точно на директивата за неравноправните търговски клаузи, която беше приета през 2013г. България вече трябваше да даде отговор на зададените от ЕК въпроси по тази процедура. ЕК обаче е приела отговорът на България за незадоволителен. Именно затова в края на месец януари започна наказателна процедура – дадоха двумесечен срок за предприемане на действия от страна на българските институции за съответен адекватен отговор. След това България ще бъде дадена на съда в Люксембург за нарушаване на европейското законодателство”, коментира омбудсманът Мая Манолова в студиото на „Здравей, България”. \r\n\r\n По думите и монополни дружества, бързи кредити, колекторски фирми, мобилни оператори и финансови институции са в привилегировано положение по отношение на техните клиенти. „Балансът между банки и монополни дружества и техните клиенти е нарушен в полза на банките  и монополните дружества”, коментира още очбудсманът. \r\n\r\n Тя организира обществено обсъждане на тема: „Защита от неравноправни клаузи и свръхправомощията на банките”, което ще се състои днес. На форума общественият защитник ще представи законопроект за ограничаване свръхправомощията на банките с промени в Гражданския процесуален кодекс. \r\n\r\n Целта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи. \r\n \n\t\t\t\t\t\t", "date": "2019.02.25", "title": "Мая Манолова на война срещу свръхправомощията на банките"}
{"url": "http://www.bnews.bg/article/257277-obzhalvat_vrashtaneto_na_direktorkata_mariana_ivanova", "text": "\n \r\nПроцесуалният представител на Детска градина No 164 \"Зорница\" - София, кв.Горна баня, адв.Валентин Бенатов е подал жалба до Софийския градски съд против решението от 08.02.2019 г. на СРС, с което уволнената през 2017 година директорка на детската градина Мариана Иванова беше възстановена на работа, поради незаконно уволнение, извършено от Кметът на Столична община Йорданка Фандъкова. \r\n\r\n Оплакването в жалбата на Бенатов е, че Иванова била \"укрила\" решението си на ТЕЛК. \r\n\r\n Фактите по делото обаче сочат друго, а именно, че преди да бъде уволнена Иванова не са снети сведения от нея дали страда от болест, която я закриля по закон. Съгласно цялата практика на Върховния касационен съд, служителят не е длъжен да дава предварителна информация на работодателя за здравословното му състояние. Такова негово задължение възниква, едва когато преди налагане на наказанието му, дисциплинарно-наказващия орган поиска от него такова сведение, независимо дали е писмено или устно. Ако тогава работника укрие обстоятелството за здравословното си състояние, едва тогава и само тогава - закрилата на закона не го предпазва от уволнение. \r\n\r\n Видно обаче от показанията пред Съда на свидетеля Илиана Петкова - служител на Столична община, на същата не и е било известно, дали преди върчване на уволнителната заповед, експерт от Столична община е запитал Иванова дали страда от някакво заболяване. \r\nВ същото време адвокатът на Мариана Иванова - пловдивчанинът Кристиан Гьошев заяви, че вече е подготвил Отговор на въззивната жалба. Според него, при наличието на тези факти и доказателства по делото, нямало вариант решението на по-горните съдилища да е различно от това на СРС. Гьошев твърди също, че обжалването се правило с цел протакане завръщането на Иванова в детската градина. \r\n\r\n През миналата седмица, заместник кмета на столицата Тодор Чобанов, заяви пред медиите, че общината ще обжалва решението за връщането на директорката и подцени решението на ТЕЛК. \r\nПо този повод адв.Гьошев заяви: \"Интересно как Чобанов се разпорежда с детската градина, да се обжалва решение на Съд, при положение, че Столична община не е страна по делото. Дали няма натиск към сегашната директорка по повод обжалването или директно се дават наставления към адвоката на учебното заведение? Призовавам прокуратурата да направи разследване по въпроса! Ако ли не - аз лично ще я сезирам!\". \r\n\r\n Разясняваме на читателите, че според тълкувателно решение на Върховния касационен съд, при уволнения на директори на детски градини и училища, дела за възстановяване на работа се водят срещу институцията, в която уволнените са работили /в случая Детската градина/, а не срещу издателя на уволнителната заповед /в случая Кмета на Столична община/. \r\n\r\n На въпрос как ще коментира обвиненията срещу Мариана Иванова за приети деца с хронични заболявания над нормативно установените по наредба, адв.Кристиан Гьошев заяви: \r\n\"Ние се позоваваме само на документи, а те показват следното:  \r\n\r\n В уволнителната заповед и Констативния протокол от проверката се твърди, че САМО ЕДНО ДЕТЕ е прието над предвидените в наредбата 10 броя деца. Не се посочва обаче КОЕ Е това дете? Не се посочва и КОИ СА децата, за които съществували разминавания в електронните системи на Столична община и Министерството на образованието. Вещото лице по делото установи и нашето твърдение, че родителите имат право сами да си изтрият кандидатурата на детето, след като то е прието в детската градина, поради което е възможно в системата на общината името му да не фигурира вече, а в тази на МОН да го има. И тъй като не може да си говорим празни приказки за лов на вещици без вещици - разбирайте без имена, уволнението е незаконно и на това основание - със или без решение на ТЕЛК. Важно е и да кажа, че по делото постъпи и официално писмо от Столична община, че и в други детски градини приемът на хронично болните деца е бил надвишаван, но кметът Фандъкова не е наложила НИКАКВО наказание на директорите им, защото: \"Такава е преценката на работодателя.\", каза пред Съда Мария Минчева - директор дирекция \"Образование\" в Столична община. Тъй, че за едни сватба, а за друг брадва.\", коментира Гьошев. \r\nАдвокатът заяви, че е готов да покаже пред медиите всички документи, за които говори, за да се убеди обществото, че Мариана Иванова е неоснователно обвинена. \r\n\r\n Той изрази и разочарование, че една от телевизиите, които е разследвала случая, е отказала участието на него и Иванова в ефир, тъй като искали тя сама да участва - без адвокат, което Иванова категорично не приела. \r\n\"Искам да покажа в българския ефир, на какви некомпетентни служители плащаме заплатите, посредством данъци. По-некадърно написана уволнителна заповед не бях срещал!\", допълни Гьошев. \r\n  \r\n \n\t\t\t\t\t\t", "date": "2019.02.25", "title": "Обжалват връщането на директорката Мариана Иванова"}
{"url": "http://www.bnews.bg/article/257278-slantseto_se_pokazva_no_temperaturite_shte_badat", "text": "\n Седмицата започва със слънчево, но все още студено време. Температурите рано сутринта в София бяха около минус 13 градуса. Дневните стойности значително ще се повишат и максималните ще бъдат предимно между 2 и 7 градуса, в София - около 2 градуса. \r\nВятърът в по-голямата част от страната ще се ориентира от запад-северозапад - слаб, в Дунавската равнина до умерен. В Югоизточна България все още ще бъде от север до умерен. Атмосферното налягане още малко ще се понижи, но ще остане значително по-високо от средното за месеца. \r\nВъв вторник облачността ще е предимно висока и средна, привечер ще се увеличава и вплътнява. Вятърът от северозапад ще се усили, но температурите ще се повишат още. \r\n\r\n В сряда от север-североизток за кратко ще нахлуе малко по-студен въздух. Облачността ще е значителна и на места ще превали слабо - дъжд и сняг. В четвъртък вятърът отново ще се ориентира от запад-северозапад и ще се усили. Облачността бързо ще намалее до слънчево време. Температурите ще се повишат и дневните ще в повечето места ще са между 9 и 14 градуса, пише Дарик. \r\n\r\n В петък също ще бъде предимно слънчево, но с разкъсана висока облачност. Вятърът временно ще отслабне, максималните температури ще се повишат още, като на места ще достигат 18-19 градуса. През нощта срещу събота от северозапад облачността ще се увеличи и през почивните дни ще бъде променлива, в събота по-често значителна. \r\n \n\t\t\t\t\t\t", "date": "2019.02.25", "title": "Слънцето се показва, но температурите ще бъдат..."}
