{"url": "http://www.bnews.bg/article/258170-gabriela_medarova_poluchi_uslovna_prisada_za_popilenite_10_avtomobila_na_piyana_i_nadrusana_glava", "text": "\n Условна присъда постанови Районният съд в града на тепетата за 21-годишната Габриела Медарова, която на 15 април, миналата година, шофирайки пияна и напушена, блъсна и потроши 10 автомобила на паркинг в район \"Южен\".  \r\nМагистратите наложиха на Медарова наказание от една година лишаване от свобода oт четири години изпитателен срок. В продължение на 18 месеца от днес подсъдимата няма право и да напуска жилището, което обитава, от 22.00 часа до 6.00 часа всеки ден, съобщи Дарик. \r\nСъдът присъедини към така определеното общо най-тежко наказание и глоба в размер на 800 лева, както и лишаване от право да управлява МПС за срок от една година и шест месеца. \r\nПрипомням, че дни след инцидента с потрошените коли, Габриела Медарова удари с юмрук в лицето момиче в нощен клуб в Пловдив. От удара пострадалата паднала на земята и от носа й потекла кръв.   \r\n  \r\n \n\t\t\t\t\t\t", "date": "2019.03.12", "title": "Габриела Медарова получи условна присъда за попилените 10 автомобила на пияна и надрусана глава"}
{"url": "http://www.bnews.bg/article/258171-sotsialna_kostinbrodska_afera_pechatat_trudovi_knizhki_s_falshivi_formulyari", "text": "\n За издаване на нерегламентирани трудови книжки с фалшиви формуляри информира президентът на Конфедерация на труда \"Подкрепа\" Димитър Манолов пред БНР. \r\n\r\n Той обяви, че знае къде се печатат фалшивите формуляри и ще изпрати още днес сигнал до социалния министър Бисер Петков с искане да бъде направена спешна проверка. \r\n\r\n Формуляр за трудова книжка се издава на база на министерско постановление. Това означава, че този формуляр е защитен, но някой го фалшифицира, обясни синдикалистът. \r\n\r\n \"Това са формуляри, в които можеш да нанесеш каквото си искаш - стаж, заплати и тъй като те са част от пенсионните преписки и това е нещо, което се знае не от вчера и не от онзи ден, че се фабрикуват такива неща. Има установени по недвусмислен начин такива опити за измама\", каза Димитър Манолов. \r\n\r\n По думите му в разкриването на случая с НОИ-Силистра са участвали хора от Националния осигурителен институт. Синдикалният лидер е и зам.-председател на Надзорния съвет на института. \r\n\r\n Специализираният съд остави в ареста трима от задържаните, сред които е и директорът на НОИ-Силистра. \r\n\r\n Според Манолов историята за разкритата схема за НОИ Силистра е грубиянски направена. \"Човекът, който върши това нещо, е политическо назначение - той не е човек от системата. Хора от системата, според мен разбира се, не биха се изкушили да вършат такива тъпотии\", коментира Димитър Манолов. \r\n\r\n Той обясни, че \"нерегламентирани образци (на книжките) са основата, върху която се вършат подобен тип измами\" и че \"подобна измама не може да стане без някаква такава създадена трудова книжка\". \r\n\r\n Лидерът на КТ \"Подкрепа\" обяви, че опитите за измама никога не са спирали. Атаките са били за източвана социалната система през всичките ѝ фондове - за болнични, за инвалидност, за пенсии. През цялата система такива сигнали се подават, защото се виждат, те са направени съвсем урболешката, обясни Манолов. \r\n\r\n Той не изключва идеята служители да се изкушават да вършат подобни нарушения, бидейки мотивирани по определен начин. Затова трябва да бъдат премахвани предпоставките за такова нещо. \r\n\r\n Премахването на критерия за 36 най-благоприятни месеца (трите години - б.р.) при определяне размера на пенсията, според Манолов, е полезно, защото тези месеци са били \"източник за бизнес\" за документни измами. \r\n\r\n Подобни измами е имало и с майчинските, когато жени са били осигурявани \"за два-три месеца върху някакви чудовищни заплати, заради които в целия период на майчинство са плащани обезщетения. Нито тези осигуровки са били плащани, нито после майките ще видят тези пари\", заяви Манолов. \r\n\r\n За фалшивите ТЕЛК решения синдикалният лидер е категоричен, че нито едно решение на ТЕЛК не може да бъде издадено без съответния медицински документ. \r\n\r\n \"В ТЕЛК взимат решения в рамките на едни много тесни граници, на база на перфектно създадени медицински документи. Цялата история е много по-дълга и много по-дълбока\", категоричен е Манолов. \r\n\r\n За създаване на информационна система на Здравната каса, която да следи създаване на индивидуално здравноосигурително досие се говори от края на 90-те, припомни той. \r\n\r\n Манолов спомена и актуалната тема за опрощаване на задължения на мюсюлманското вероизповедание. Според него, това би трябвало да е в прерогативите на президента. \r\n \n\t\t\t\t\t\t", "date": "2019.03.12", "title": "Социална \"Костинбродска афера\": Печатат трудови книжки с фалшиви формуляри!"}
{"url": "http://www.bnews.bg/article/258159-tita_malchi_za_bashta_si", "text": "\n Поп певицата Тита категорично пази мълчание за случващото се около баща й. Пиарите на изпълнителката заявиха, че тя няма да коментира нищо около случая с Милен Пенчев, научи HotArena. \r\n\r\n Както е известно изпълнителката в момента се изявява в култовото шоу за имитации „Като две капки вода”. Само преди дни над 10 души бяха задържани при спецакция на прокуратурата в София и в Силистра. \r\n\r\n Сред тях е и бащата на Тита, който е и директор на НОИ в града, пише „България днес”. \r\nА в момента тече разследване за източване на средства, посредством схема, свързана с издаване на фалшиви данни за трудов стаж. \r\n\r\n \r\n  \r\n \n\t\t\t\t\t\t", "date": "2019.03.12", "title": "Тита мълчи за баща си"}
{"url": "http://www.bnews.bg/article/258172-ep_spira_severen_potok_2_yazak_za_sreshtite_na_premiera", "text": "\n Европейският парламент одобри спирането на \"Северен поток 2\" и възможността за подновяване на икономическите санкции срещу руски физически лица. \r\n\r\n Тези решения бяха включени в пожелателна резолюция за отношенията между Европейския съюз и Русия, която бе одобрена на днешната пленарна сесия на ЕП с 402 гласа \"за\", 163 гласа \"против\" и 89 \"въздържал се\".   \r\n\r\n Според доклада, наречен \"За политическите отношения между Европейския съюз и Русия“, ЕС и Русия ще останат ключови икономически партньори, но Русия вече не може да бъде определена като стратегически партньор за съюза. \r\n\r\n Резолюцията още постановява, че \"Северен поток 2\" застрашава вътрешния енергиен пазар на ЕС и създава опасност той да стане зависим от притока на руски газ. Газопроводът се очаква да бъде стартиран в края на 2019 г. \r\n\r\n Докладът призовава да бъде реформирано сегашното Споразумение за партньорство и сътрудничество (СПС) с Русия и ЕС да ограничи сътрудничеството си с нея до определен брой области от общ интерес.  \r\n\r\n Според доклада от 2015 г. насам негативно влияние върху отношенията между ЕС и Русия е оказала интервенцията на Русия в Сирия и държави като Либия и Централноафриканската република, както и нейната подкрепа за авторитарни режими в страни като Северна Корея, Венецуела и Иран. \r\n\r\n Какво смятат българските евродепутати? \r\n\r\n Против резолюцията се обединиха българските социалисти и евродепутатът от ВМРО/ЕКР Ангел Джамбазки. Той заяви, че ще гласува против резолюцията, тъй като според него тя излиза от добрия тон на разговор. \r\n\r\n \"Обвинява се Русия в резултатите от избори по целия свят, включително и Брекзит - това не е сериозно. Не можеш да смесваш икономически проекти като Северен поток 2, който очевидно е в интереса на Германия и тя си го следва, и тези безумства и политически заклинания\", заяви Джамбазки. \r\n\r\n Той допълни, че според него това е \"мобилизация на политически капитал\" преди изборите и точно затова няма да подкрепи резолюцията.  \r\n\r\n Според българския евродепутат и лидер на ПЕС Сергей Станишев резолюцията е предизборна акция на Европейската народна партия. По негови думи докладът е в духа на реториката на Студената война и не отговаря на българския интерес. \r\n\r\n \"Преди една седмица руският премиер беше в България. Гласуването на подобни документи не помага на атмосферата. Тази реторика от Студената война на мен не ми харесва и тя не решава нито един проблем\", заяви Станишев, като се обяви за продължаване на диалога между Европейския парламент и Кремъл.  \r\n\r\n Станишев още коментира посещението на руския премиер Медведев и неговото изказване, че „Турски поток” ще мине през България само след гаранции от Европейската комисия. Според него Русия е в правото си да изисква гаранции преди да продължи с преговорите, имайки предвид, че предния път премиерът Борисов се е поддал на натиска от страна на европейските институции. \r\n\r\n В подкрепа на резолюцията се обявиха евродепутатът от ДПС/АЛДЕ Илхан Кючук и евродепутатът от ГЕРБ/ЕНП Андрей Ковачев. Според Кючук договорът всъщност е положителна стъпка за продължаване на отношенията между Руската федерация и ЕС.  \r\n\r\n \"В доклада има много позитивни неща, които очертават посоката как чрез диалог и чрез насърчаване на взаимното разбирателство двете страни могат да постигнат по-добри резултати, а съвременният свят ги кара все повече да го направят\", допълни той. \r\n\r\n Кючук още изрази мнение, че България трябва да бъде по-активна и да защити интересите си по отношение на \"Турски поток.\" \r\n\r\n \"Чрез дипломатически совалки и на политически език България трябва да получи допълнителни задължителни гаранции, че проектът може да бъде реализиран\", допълни той.  \r\n\r\n Евродепутатът от ГЕРБ/ЕНП Андрей Ковачев коментира, че гласува в подкрепа на резолюцията, тъй като Русия води \"многогодишна политика на конфронтация\", която изисква отговор. Той обаче е категоричен, че не може да става дума за предизборна кампания, тъй като Европейският парламент многократно е обсъждал отношенията си с Русия. \r\n\r\n \"В тази резолюция призоваваме Руската федерация да преустанови тези практики на дестабилизиране на ЕС, на финансиране на определени политически формации както в самия ЕС, както и на западните Балкани. Знаем какво се случи в Черна гора, знаем за опитите за саботиране в сегашната република Северна Македония. Това би трябвало да се преустанови и да имаме едни добри, взаимно изгодни взаимоотношения\", допълни той, съобщи Офнюз. \r\n \n\t\t\t\t\t\t", "date": "2019.03.12", "title": "ЕП спира \"Северен поток 2\", язък за срещите на премиера"}
{"url": "http://www.bnews.bg/article/258166-kogo_shte_vzeme_v_real_zidan", "text": "\n Повторното назначение на Зинедин Зидан за треньор на \"Реал\" Мадрид отново породи и нови слухове. \r\n\r\n Предвид огромното желание на Зидан да има на разположение Мбапе, в скоро време не е изключено да бъде осъществен дълго чаканият трансфер. \r\n\r\n Списъкът продължава с друг желан от Зидан при предишния му престой в клуба - Еден Азар. Нападателят има договор с \"Челси\" до 2020 г., но спекулациите, че иска да напусне, не са от днес. \r\n\r\n Според испанското издание \"Ас\", французинът има апетити към Садио Мане от \"Ливърпул\", Пол Погба от \"Манчестър Юнайтед\", Неймар от \"Пари Сен Жермен\" и Хари Кийн от \"Тотнъм\".  \r\n\r\n Дали някой от тях ще облече фланелката на \"Реал\"? Това ще стане ясно едва през лятото, когато Зидан трябва да пазарува на отворения трансферен прозорец.  \r\n \n\t\t\t\t\t\t", "date": "2019.03.12", "title": "Кого ще вземе в \"Реал\" Зидан?"}
{"url": "http://www.bnews.bg/article/258163-davat_na_sad_ordinator_ot_pernishkata_bolnitsa_za_smart_na_patsient", "text": "\n Окръжна прокуратура – Перник е внесла за разглеждане в съда обвинителен акт срещу д-р М.К. за извършено от него престъпление по чл. 123, ал. 1 от НК. \r\n\r\n От 2016 г. обвиняемият К. работел като ординатор във „Вътрешно отделение“ на МБАЛ „Р. Ангелова“ в гр. Перник. \r\n\r\n Около 19:45 ч. на 24.08.2017 г. „Спешното отделение“ при болницата било посетено от А.Г. за оказване на медицинска помощ. Пациентът, който бил придружен от съпругата си, имал оплаквания за силна болка зад гръдната кост. След извършен преглед било установено, че кръвното му налягане е 172/99, но с ритмична сърдечна дейност. Другите показатели били в норма. Поставена му била диагноза МКБ 110-есенциална (първична) хипертония. Направена му била инжекция ½ хлофазолин и фурантрил. Мъжът бил поставен за известно време под наблюдение, което прекарал в коридора, на пейката пред кабинета. \r\n\r\n  Прегледът на пациента бил извършен от обвиняемия К., който току-що бил застъпил на смяна. Половин час по-късно А.Г. отново влязъл за преглед, като повторно му било измерено кръвното налягане. След това пациентът бил освободен с препоръка за почивка в домашни условия. \r\n\r\n  На тръгване за гр. София съпрузите се обадили на личната си лекарка, която ги посъветвала да отидат за нов преглед в столична болница. При пристигането им в „Пирогов“ на А.Г. била направена нова кардиограма, след което мъжът бил преместен в „Шокова зала“. Въпреки проведеното лечение, в 23:04 ч. пациентът починал, вследствие на получен миокарден инфаркт. \r\n\r\n След жалби на близките на починалия, по случая е било образувано досъдебно производство. В хода на разследването е била назначена тройна съдебно-медицинска експертиза. Според заключението на вещите лица, поставената диагноза – есенциална хипертония е правилна, с оглед извършения преглед и изготвената ЕКГ. Но освен основната диагноза д-р М.К. е следвало да предположи исхемична болест на сърцето, остър коронарен синдром или друго сърдечно заболяване с подобна симптоматика. За него е била необходима консултация с кардиолог или спешна хоспитализация в болница за наблюдение и уточняване. \r\n\r\n При прегледа обвиняемият е приел, че причината за високото кръвно налягане е стрес, като пренебрегнал оплакването на А.Г. за общо неразположение и болка зад гръдната кост. Вещите лица са посочили, че пациентът на практика не е получил достатъчна и качествена медицинска помощ, което означава нарушение на разпоредбата на Закона за здравето. Най-вероятно запушването на артериален съд или съдове, довело до миокарден инфаркт, е станало по време на пътуването от гр. Перник към гр. София. \r\n\r\n С освобождаването на пострадалия Г. от обвиняемия К., след прегледа в „Спешно отделение“, пациентът е бил лишен от възможността да получи адекватна медицинска помощ в кардиологично отделение, за да бъде спасен живота му. \r\n\r\n Предстои делото да продължи в съда. \r\n \n\t\t\t\t\t\t", "date": "2019.03.12", "title": "Дават на съд ординатор от пернишката болница за смърт на пациент"}
{"url": "http://www.bnews.bg/article/258162-rusiya_zatyaga_merkite_sreshtu_prestapni_bosove", "text": "\n Руският парламент одобри днес законопроект, който увеличава наказателната отговорност за криминални ръководители и лидери на организирани престъпни групи, предаде АФП. \r\n\r\n Текстът, внесен в парламента от руския президент Владимир Путин и приет на основното второ четене, поставя специален акцент върху наказанието за престъпници на високо ниво в йерархията. \r\n\r\n „Законът ще позволи наказателното преследване на криминални босове“, заяви председателят на Държавната дума Вячеслав Володин. „В момента това е доста трудно“, допълни той. \r\n\r\n Според различни оценки в Русия в момента има между 200 и 400 престъпни босове, много от тях с грузински произход. \r\n\r\n Новият текст, който по-късно тази седмица се очаква да бъде окончателно приет, предвижда до 15 г. затвор за заема лица с високо положение в престъпната йерархия и глоба до 76 000 долара. \r\n\r\n Отари Аршба, депутат от управляващата партия „Единна Русия“, заяви, че ключовата промяна в новия закон е положението, че самият факт, че си начело на престъпна организация, ще бъде достатъчен за получаване на присъда.  \r\n \n\t\t\t\t\t\t", "date": "2019.03.12", "title": "Русия затяга мерките срещу престъпни босове"}
{"url": "http://www.bnews.bg/article/258164-kakvo_otkri_prokuraturata_v_obshtina_strelcha", "text": "\n Молби за напускане без дата са били принудени да подпишат преди няколко години служители, работещи в Община Стрелча. Това се твърди в сигнал, подаден вчера в ОДМВР-Пазарджик и заради който днес на място започна проверка. \r\n\r\n Пред журналисти говорителят на главния прокурор – Румяна Арнаудова, посочи, че подателят на сигнала също е бил принуден да подпише такъв документ. \r\n\r\n От думите ѝ стана ясно, че според първоначалната информация в началото на 2016 г. кметът Стойко Чачов (АБВ) събрал служителите и им казал, че, ако не искат да бъдат дисциплинарно уволнени, трябва да подпишат молба за назначаване на работа и молба за напускане, и двете – без дата. \r\n\r\n По думите на Арнаудова в сигнала се съдържат твърдения за принуда и злоупотреба с власт. \r\n\r\n До момента документите не са открити, но всички разпитани служители потвърждават за наличието им – включително и деловодителката, която ги е приела. \r\n\r\n „Дори и без документи, касае се за престъпление, което може да се докаже въз основата на свидетелски показания”, подчерта прокурор Арнаудова. \r\n\r\n Утре ще стане ясно дали Чачов ще бъде обвинен и ще му бъде наложена мярка за неотклонение. Ако бъде признат за виновен, той може да получи до 6 г. лишаване от свобода, предаде БТВ. \r\n \n\t\t\t\t\t\t", "date": "2019.03.12", "title": "Какво откри прокуратурата в Община Стрелча?"}
{"url": "http://www.bnews.bg/article/258133-hristo_sirakov_razkri_koya_e_porednata_mu_lyubovnitsa", "text": "\n \"Нямам връзка с Жанета Осипова. Приятелката ми се казва Дениз\", призна бизнесменът Христо Сираков. Така той окончателно сложи край на клюките по свой адрес, че стяга сватба с актуалната \"Мис Плеймейт\", пише \"България Днес\". \r\n\"Ние сме приятели, но определено няма да се женим\", категоричен е известният с прякора си Ицо 100-те манекенки плейбой. Официалното му гадже Дениз Хайрула също бе участничка в конкурса за плеймейтки. Сексапилната брюнетка и плейбоят са заедно от миналата година, но са имали уговорка да не говорят публично за връзката си. Причината е суеверие на Сираков, че след толкова много провалени връзки не искал този път да показва приятелката си. \r\nСамата Дениз е много добра приятелка на спряганата за кандидат-булка на Сираков - Жанет Осипова. Миньончето нямала нищо против известно време гаджето й да се прави на влюбен в нейната приятелка и така да я направи популярна. След като връзката на Сираков и Дениз става сериозна, двамата решават да не я крият повече. Двамата често се появяват на светски събития заедно. \r\nХристо Сираков има горчив опит с връзките си с манекенки. Toй вeчe e минaвал пoд вeнчилo c Mapия Бeшлиeвa. Oт нeя имa дъщepя Aннa-Mapия. Сираков има син от друга манекенка - Ирен Онтева. Преди години даде пръстен на силиконката Биляна Евгениева. Хубавицата от Перник му сложи рога не с кого да е, а с Благо Георгиев. След като се появиха кадри как двамата се целуват, Сираков изгони Биляна, а Благо се раздели с майката на децата си Христина Витанова. Неуспехите в любовта за Сираков продължиха. Той имаше връзка с актуалната носителка на титлата „Мис Силикон“ Анна-Мария Чернева. Сираков и на нея даде пръстен, но до сватба не се стигна. Затова и бизнесменът този път не мисли да предлага брак. \r\n\r\n   \r\n \n\t\t\t\t\t\t", "date": "2019.03.12", "title": "Христо Сираков разкри коя е поредната му любовница "}
{"url": "http://www.bnews.bg/article/258165-arestuvaha_chetirimata_iznudvachi_na_detsa_v_pleven", "text": "\n Арестувани са четирима пълнолетни за изнудване на деца в училището в Плевен, за което социалните мрежи дадоха гласност. \r\n\r\n Децата са били подложени на тормоз и стрес, заяви на извънреден брифинг по различни разследвания на прокуратурата Румяна Арнаудова - говорител на главния прокурор Сотир Цацаров. \r\n\r\n Разкрито е, че изнудвачите са нанасяли телесни наранявания на децата, преджобвали са ги, плашели са ги че ще бъдат пребити или убити. \r\n\r\n Четиримата насилници са пълнолетни, неосъждани. Ще им бъде поискан от съда  постоянен арест, каза Арнаудова. \r\n\r\n Припомняме, че информацията, че   излезе на в началото на март. Учениците са жертви на рекет, побоища, заплахи с оръжие и събиране на такса \"Спокойствие\". \r\n\r\n   \r\n \n\t\t\t\t\t\t", "date": "2019.03.12", "title": "Арестуваха четиримата изнудвачи на деца в Плевен"}
{"url": "http://www.bnews.bg/article/258154-sled_razkrieto_kolko_pari_harchi_za_advokati_toplofikatsiya_otkazva_da_vodi_dela_sreshtu_malki_dlazhnitsi", "text": "\n \"Топлофикация - София\" вече няма да завежда дела срещу клиентите, които дължат малки суми. Това заяви за \"Хоризонт\" изпълнителният директор на дружеството Кремен Георгиев. Потребителите, срещу които има заведени дела, са между 12 и 17 хиляди годишно, което е под половин процент от абонатите, посочи Георгиев: \r\n\r\n \"Практиката досега беше, че при задължение над 50 лева и непостигане на какъвто и да е консенсус на комуникацията с абоната, поне да се започне съдебна процедура. Тази практика също няма да продължи, защото за 5 лева, за 50 лева или за 5 хиляди лева, работата, която върши юрисконсултът, е една и съща. На практика си губи смисълът за такива малки суми да се хаби ресурс\". \r\n\r\n Приоритетно \"Топлофикация\" ще завежда дела за дължими суми над минималната работна заплата, т.е. 560 лв. В момента текущите задължения на дружеството към \"Булгаргаз\" са 140 милиона лева, но една трета от тях са начислени авансово за месец март.  \r\n\r\n Новината идва след информацията от омбудсмана Мая Манолова, че  , въпреки че за нея работят 19 юрисконсулти. \r\n \n\t\t\t\t\t\t", "date": "2019.03.12", "title": "След разкрието колко пари харчи за адвокати, \"Топлофикация\" отказва да води дела срещу малки длъжници"}
{"url": "http://www.bnews.bg/article/258155-i_velikobritaniya_zabrani_poletite_na_boing_737_max_8", "text": "\n Великобритания също забрани полетите на Боинг 737 Маx 8 във въздушното си пространство, съобщава SkyNews. \r\n\r\n Това се случва след като много други страни също забраниха полетите на същия модел самолет вследсвие на катастрофата в Етиопия, при която загинаха всички 157 души на борда. \r\n\r\n Сред страните наложили забраната са Китай, Южна Африка, Сингапур, Индонезия и Мексико. \r\n \n\t\t\t\t\t\t", "date": "2019.03.12", "title": "И Великобритания забрани полетите на Боинг 737 Маx 8"}
{"url": "http://www.bnews.bg/article/258160-50_dushi_v_rusenskata_speshna_pomosht_podadoha_ostavki", "text": "\n 50 служители от Спешна помощ в Русе подадоха оставки. \r\nМедицински персонал и шофьори настояват за по-добро заплащане и условия на труд. Освен това искат директорът на центъра, изпълняващ длъжността - д-р Недка Дикова да остане. \r\nПредизвестията за напускане изтичат след по-малко от месец. След това, работещите в Спешна помощ не могат да се ангажират с прогноза какво ще се случи. Много е тежко положението за медиците от Ветово, които обслужват близо 22 хиляди души с една линейка. Ако екипът напусне,12 населени места остават без Спешна помощ. \r\nСлед протеста миналата седмица, все още никой не е дал отговори на въпросите на медиците.Затова те искат среща с представител на здравното министерство. Както и на протеста, работещите в Спешна помощ отново изразиха подкрепа за д-р Недка Дикова, която е изпълняващ длъжността директор на центъра. \r\nЗатова медици и шофьори настояват тя да остане начело, вместо спечелилата конкурса за длъжността доктор Иванка Маринова, съобщи Дарик.50  \r\n \n\t\t\t\t\t\t", "date": "2019.03.12", "title": "50 души в русенската Спешна помощ подадоха оставки"}
{"url": "http://www.bnews.bg/article/258157-dashteryata_na_aneliya_y_stana_kolezhka", "text": "\n Макар пайнерката Анелия неведнъж да е споделяла, че не желае дъщеря й да наследява нейната професия, то първата записана песен на 14-годишната Ивон е вече факт. \r\n\r\n Наследницата на Коко Динев сама се похвали в социалните мрежи със снимки от звукозаписно студио, но засега пази парчето в тайна. \r\n\r\n Според Анелия това да си певица е изключително изтощително, тъй като нямаш личен живот, нямаш спокойствие и всичко е много динамично. „Но ако иска, ще я подкрепя“, казва още тя. Анелия споделя също, че Ивон е изключително добро дете и има ценностна система. \r\n\r\n Деветокласничката често е обвинявана, че за крехката си възраст се държи доста фриволно и още отсега е прекалила с интервенциите по себе си. \r\n\r\n На фотосите, които споделя момичето, се виждат напомпани джуки, оформени скули и пищна гръд. \r\n\r\n \"Нямам корекции. Писна ми да обяснявам. Аз съм на 14, сложила съм си само мигли\", твърди тийнейджърката. \r\n\r\n Според запознати инвестицията във външния й вид не е никак случайна и е една добра основа, на която да стъпи, преди да стартира кариерата си, а кой ако не дъщерята на една фолкпевица, успяла да се задържи и наложи във времето на сцената, би знаел това по-добре. \r\n\r\n Песента се очаква да се завърти много скоро в интернет пространството, а всички залагат, че стилът \r\n \n\t\t\t\t\t\t", "date": "2019.03.12", "title": "Дъщерята на Анелия й стана колежка"}
{"url": "http://www.bnews.bg/article/258146-fandakova_klekna_mahat_perkite_na_akuli_ot_grafa", "text": "\n Търсят нов вариант за обезопасяване на движението по ремонтираната ул. „Граф Игнатиев” в София. Станалите известни като „перки на акули” каменни блокове ще бъдат премахнати, след като няколко души се спънаха и нараниха. Това обяви кметът на София Йорданка Фандъкова пред журналисти. \r\n  \r\n„Възложила съм на главния архитект и проектантите да проучат възможностите за смяна. Тук говорим за безопасност. Това е най-важният приоритет за мен. Ще направим всички усилия доброто изпълнение на проекта да не пострада, но да бъдат подменени с други варианти на обезопасяване, защото да оставим трамвая да се движи без обезопасителни съоръжения също е опасно“, заяви кметът. \r\n  \r\nДокато бъдат избрани новите ограничители сегашните остават по улицата. \r\n  \r\nСамо за седмица двама души пострадаха от ограничителите на столичната улица „Граф Игнатиев“, чийто ремонт продължава. \r\n  \r\nВ началото на март 48-годишна жена се спъна в ограничителите и пострада – пукната ръка и натъртвания. По ирония на съдбата пострадалата се оказа ватман. Според нея каменните триъгълни блокчета трябва да бъдат заменени с ограничителна жълта линия. \r\n  \r\nСлед този инцидент от „Пирогов“ казаха, че това е поредният пострадал от ограничителите на улицата. На 7 март възрастен мъж също пострада, след като се спъна в ограничителите, които веднъж бяха променени, предаде Дарик. \r\n  \r\nПоводи за оплаквания от страна на гражданите бяха както ограничителите по трасетата на трамваите, така и криво наредени плочки, стърчащи кабели и тръби. В края на миналата година заради проблемите с ремонта оставка подаде заместник-кметът на София Евгени Крусев. Прокуратурата започна разследване за „длъжностно престъпление, свързано с нарушение на Закона за обществените поръчки“. \r\n \n\t\t\t\t\t\t", "date": "2019.03.12", "title": "Фандъкова клекна - махат \"перките на акули\" от \"Графа\"!"}
{"url": "http://www.bnews.bg/article/258147-nyama_monopol_na_pazara_na_goriva", "text": "\n КЗК не откри монопол на пазара на горивата. Според регулатора липсата на достатъчен складов капацитет в данъчни складове и складове за задължителни запаси на горива, сложната административна процедура и значителните финансови инвестиции, свързани с изграждането на собствен склад, представляват висока бариера пред вносителите и производителите на горива. \r\n\r\n Комисията счита, че увеличението на цените на дребно на бензин А-95 Н и дизелово автомобилно гориво за 2018 г. се наблюдава за кратък период и е осъществено постепенно. \r\n\r\n \"Характеристиките на пазара позволяват такова поведение да бъде обяснено като резултат от обективни критерии, свързани с конкурентна среда, разходи за дистрибуция, количество и обем на продажбите и търсенето и др. В допълнение, нетните цени на бензин Евро-95 и дизелово гориво в страната са едни от ниските в сравнение с останалите страни-членки на ЕС\", пише още в анализа, посочва Офнюз. \r\n \n\t\t\t\t\t\t", "date": "2019.03.12", "title": "Няма монопол на пазара на горива"}
{"url": "http://www.bnews.bg/article/258169-mey_ako_ne_odobrim_sdelkata_kray_s_brekzit", "text": "\n Британската премиерка Тереза Мей направи последен опит да спаси сделка за Брекзит преди важното гласуване тази вечер в Камарата на общините. Засилват се обаче очакванията, че тя може отново да претърпи загуба, тъй като все още голям брой депутатите не смятат за достатъчни правно обвързващите промени в нейната сделка, засягащи най-вече „предпазния механизъм“ за ирландската граница. \r\n\r\n С пресипнал глас след късните преговори в Страсбург Тереза Мей се изправи днес пред депутатите на фона на не особено обнадеждаващата картина преди вота и се почувства задължена да ги предупреди:  \r\n\r\n „Опасността за тези от нас, които искаме да изпълним желанието на гласувалите хора е, че ако сделката не бъде одобрена тази вечер, Брекзит ще бъде загубен“. \r\n\r\n Преди това правният съветник на правителството сър Джофри Кокс обяви, че рискът Обединеното кралство да остане обвързано с правилата на ЕС след Брекзит остава непроменен, въпреки последните развития по сделката на премиерката. \r\n\r\n Северноирландските юнионисти (ДЮП), които осигуряват парламентарното ѝ мнозинство, заявиха, че няма да подкрепят сделката, а това е лоша новина за премиера. Ако Тереза Мей загуби вота тази вечер, утре ще последва ново гласуване дали Обединеното кралство да излезе от ЕС без сделка. Но ако го спечели, страната ще излезе със сделка на 29 март. \r\n \n\t\t\t\t\t\t", "date": "2019.03.12", "title": "Мей: Ако не одобрим сделката, край с Брекзит!"}
{"url": "http://www.bnews.bg/article/258134-kali_si_tarsi_nov_mazh", "text": "\n Нов мъж си търси фолк певицата Кали. Изпълнителката смени цвета на косата си, а вече се оглежда и за нова тръпка. Фолк дивата сама се издаде, като намекна, че може би е време и за нов мъж, пише „България днес”. \r\n„Първо косата, после...”, лаконична е Кали. След като се раздели с третия си мъж Владимир, изпълнителката се зарече повече да не влиза в сериозни връзки. \r\n \n\t\t\t\t\t\t", "date": "2019.03.12", "title": "Кали си търси нов мъж"}
{"url": "http://www.bnews.bg/article/258128-chernata_zlatka_kritichno_klyoshtava", "text": "\n Златка Димитрова не прилича на себе си, а манията й да бъде слаба прекрачва всякакви граници. Плеймейтката роди в края на 2016 година. Веднага след като наследникът й Миро се появи на бял свят, красавицата започна стриктен режим и усърдни тренировки, за да свали качените килограми. \r\n\r\n Изминаха две години оттогава и като че ли губенето на тегло не й омръзва. Близки до чернокосата фурия издават, че тя продължава усилено да вае тяло във фитнес залата, но и храната е намалила до още по-оскъдни порцийки. \r\n\r\n Резултатите са налице, но пък са доста притеснителни. Феновете на Димитрова отбелязват, че тя никога не е била толкова слаба, колкото е сега и никой не е на мнение, че анорексичната й фигура й прилича или е достойна за адмирации. \r\n\r\n Всъщност Златка по-скоро плаши със скромното си тегло. Красавицата е и доста висока и не й отива да е прекалено кльощава. \r\n \n\t\t\t\t\t\t", "date": "2019.03.12", "title": "Черната Златка критично кльощава "}
{"url": "http://www.bnews.bg/article/258149-kim_chen_un_ne_se_kandidatira_za_parlamentarnite_izbori", "text": "\n Парламентарните избори в Северна Корея протекоха по обичайния начин за авторитарната държавна - 99,99 процента от населението гласува (останалите 0,01 процента са \"били в чужбина или са работили в океаните\". Новото в случая е, че Ким Чен Ун не се кандидатира, предаде Би Би Си. \r\n\r\n Във Върховното народно събрание обаче влиза друг от лидерите на Северна Корея - Ким Йо Чен, младата сестра на председателя на Държавния съвет на КНДР. \r\n\r\n Парламентарните избори в страната се използват от Пхенян, за да легитимира управлението си - акт, който международната общност определя за безсмислен. На всяка бюлетина е представен само един одобрен от държавата кандидат.  \r\n\r\n Държавните медии обявиха имената на 687-те избрани депутати за Върховното народно събрание. \r\n\r\n Рейчъл Минйонг Лий, която е анализатор от сайта \"СК Нюз\", заяви пред Би Би Си, че липсата на Ким не означава, че неговата власт намалява. \r\n\r\n \"Това може да е част от продължаващия опит на Северна Корея да бъде разглеждана като \"нормална страна\", заяви тя. \"И в повечето демократични страни президентът няма място в парламента\", добави анализаторката. \r\n\r\n Що се отнася до сестрата на лидера, Лий твърди, че Ким Йо Чен не е била избрана на предишните избори през 2014 година, но оттогава е станала членка на Събранието, \"най-вероятно поради смъртта на някого\".  \r\n\r\n През 2014 г. тя заместник-директорка на ключовия партиен отдел за \"Пропаганда и агитация\". \r\n\r\n Тя често придружава брат си по време на чуждестранните му пътувания, като беше до него и на срещата с американския президент Доналд Тръмп в Ханой. \r\n\r\n Вотът на изборите в неделя бе задължителен за всички жители на Северна Корея над 17-годишна възраст, въпреки че нямаше богат асортимент от кандидати. \r\n\r\n Парламентът се избира на всеки пет години, участвалите в гласуването са винаги близо до 100 процента, а подкрепата за Работническата партия е универсална. \r\n \n\t\t\t\t\t\t", "date": "2019.03.12", "title": "Ким Чен-ун не се кандидатира за парламентарните избори"}
{"url": "http://www.bnews.bg/article/258151-materializira_li_se_sreshtata_s_medvedev_gazprom_spira_krancheto_na_tranzitniya_gaz_po_rano", "text": "\n „Газпром експорт“ е уведомил официално българските власти, че смята да прекрати транзита на газ по Трансбалканския коридор, по който се доставя газ за Турция, от януари 2020 година, съобщава Sputnik Türkiye, като се позовава на агенция Bloomberg. \r\n\r\n Българската министърка на енергетиката Теменужка Петкова е потвърдила, че е получено такова писмо и в телевизионно интервю е коментирала, че България си запазва правото да се обърне към арбитражен съд, за да получи дължимите до 2030 година транзитни такси. \r\n\r\n Петкова е добавила, че българските власти ще предприемат тази стъпка, ако втората тръба на „Турски поток“ не мине през България. \r\n \n\t\t\t\t\t\t", "date": "2019.03.12", "title": "Материализира ли се срещата с Медведев? \"Газпром\" спира кранчето на транзитния газ по-рано!"}
{"url": "http://www.bnews.bg/article/258152-zakriha_zasedanieto_po_deloto_za_ubiystvoto_na_dots_neykov", "text": "\n Пловдивският окръжен съд даде ход на делото срещу 43-годишния Илия Стоичков, обвинен за жестокото убийство на преподавателя в Института по растителни генетични ресурси в Садово доц. Стефан Нейков. Процесът ще бъде гледан при закрити врата и по общия ред с изслушване на всички свидетели.  \r\n\r\n Искането за засекретяване на процеса бе отправено и от защитата, и от адвоката на роднините на доц. Нейков. Основанието е да не стават обществено достояние интимни подробности от личния живот на жертвата.  \r\n\r\n 43-годишният подсъдим, който е шофьор на камион е обвинен в това, че на 3 юли м.г. умишлено е убил 70-годишния преподавател. Нейков е получил тежки наранявания по главата и тялото, множество кръвонасядания, две рани на главата, емболия, множество счупени ребра и кръвонасядания. Освен това Илия Стоичков се изгаврил с него. Той разкъсал аналния отвор на пребития, като е пъхнал бухалката в него. \r\n\r\n След убийството шофьорът и 32-годишната му съпруга задигнали и златен синджир на стойност 747 лева от жертвата, след което младата жена го оставила в заложна къща в Стамболийски. \r\n\r\n В съдебната зала съпругата на убития доцент - Ирена Нейкова и двете му деца Наталия и Николай предявиха граждански иск за общо 310 000 лв. срещу извършителя.  \r\n\r\n От своя страна защитата на Илия Стоичков - адвокат Красимир Елдъров, поиска обвинителният акт да бъде върнат на прокуратурата за отстраняване на допуснати процесуални нарушения. Съдът обаче не уважи това искане.  \r\n\r\n Следващото заседание бе насрочено за 16 април, когато ще бъдат призовани подсъдимият, вещи лица и частното обвинение. \r\n \n\t\t\t\t\t\t", "date": "2019.03.12", "title": "Закриха заседанието по делото за убийството на доц. Нейков"}
{"url": "http://www.bnews.bg/article/258148-deloto_za_ktb_zatsikli_nito_edin_svidetel_ne_se_yavi", "text": "\n Нито един от призованите за днес свидетели по мегаделото „КТБ“ не се яви на разпит в Специализирания наказателен съд. \r\n\r\n  В съдебната зала стана ясно, че един от свидетелите е в болница, а другият е бил призован само по телефона. \r\n\r\n Заседание по делото за присвояването на над 2,5 милиарда лева от Корпоративна търговска банка няма да има и утре, защото планираните за свидетели също няма да могат да се явят, обясни съдия Виржиния Петрова. \r\n\r\n Процесът ще продължи на 26 март, за когато е предвидено показания да дава Бисер Лазов - някога дясна ръка на банкера Цветан Василев, а след фалита на КТБ през юни 2014 г. - основен прокурорски свидетел, предаде БНР. \r\n\r\n До разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители. \r\n\r\n На миналото съдебно заседание адвокатът на Василев - Константин Симеонов,  изненадващо заяви, че клиентът му иска да даде обяснения по повдигнатите му обвинения. \r\n\r\n Прокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г. \r\n\r\n Симеонов контрира, че Василев е там, защото се съмнявал, че у нас ще получи справедлив процес. \r\n\r\n Решението на съда беше да се проучат техническите възможности за разпит на основния подсъдим, което съдия Петрова мотивира с думите: \r\n\r\n „Никога съдът не може да лиши подсъдим от правото да дава обяснения“. \r\n\r\n Подобен задочен разпит може да се реализира чрез видеоконферетна връзка или с разпит в Сърбия с молба за правна помощ. \r\n \n\t\t\t\t\t\t", "date": "2019.03.12", "title": "Делото за КТБ зацикли, нито един свидетел не се яви"}
{"url": "http://www.bnews.bg/article/258167-spetsoperatsiya_izpalni_s_politsai_romskata_mahala_v_kyustendil", "text": "\n Специализирана полицейска операция по разкриване на престъпления за държане и разпространение на наркотици, вещно укриване, акцизни стоки без бандерол и незаконна миграция започна тази сутрин и през целия ден в квартала с преобладаващо ромско население \"Изток\" в Кюстендил, съобщава БНР, като се позова на информация от  говорителя на ОДМВР-Кюстендил Катя Табачка.  \r\n\r\n В операцията е включено и звено на жандармерията. На входните пътни артерии и на възловите места в квартала има полицейски автопатрули. \r\n\r\n Акцията идва броени седмици, след като бе убит 35-годишният Валери Дъбов, който се опита да предотврати масово сбиване пред заведение в града. За убийството бе арестуван и обвинен 19-годишният Алекс Анков от ромския клан Гольовците. \r\n\r\n След престъплението няколко дни поред граждани на Кюстендил излизаха на мълчалив протестс искане за по-ефективен контрол над няколкото ромски фамилии в квартала, откъдето са повечето участвали в масовото сбиване. \r\n\r\n Преди дни спецакция на полицията и прокуратурата удари клана на Гольовците и в столичния квартал \"Орландовци\". \r\n\r\n Междувременно тежко раненият при мелето тартор на Гольовците Славчо Игов-Ице, който почти нямаше шанс да оживее, според първоначалните медицински прогнози, вече е в добро състояние и е изписан от \"Пирогов\". \r\n \n\t\t\t\t\t\t", "date": "2019.03.12", "title": "Спецоперация изпълни с полицаи ромската махала в Кюстендил"}
{"url": "http://www.bnews.bg/article/258153-pak_arestuvaha_v_ispaniya_zhoro_shopa_po_iskane_na_balgarskata_prokuratura", "text": "\n Георги Семерджиев - Жоро Шопа е арестуван отново в Барселона. Това е станало с Европейска заповед за арест, издадена от България, след като Софийската районна прокуратура задочно му е повдигнала обвинение за укривателството на Ветко и Маринела Арабаджиев, съобщи БЛИЦ. \r\n\r\n Още на осми март говорителят на главния прокурор Румяна Арнаудова заяви, че районна прокуратура-София започва наказателно производство срещу Семерджиев за лично укривателство на семейство Арабаджиеви. Същият ден Шопа беше освободен, а причината е, че швейцарските власти оттеглили искането си за екстрадиция. Арабаджиеви бяха задържани в дома на Семерджиев в Кабрера де Мар край Барселона на 7 март сутринта. Тогава и той беше сред арестуваните. Бизнес-фамилията е обвинена за участие в организирана престъпна група и пране на пари. \r\n\r\n Испанският съд не насрочи дело за екстрадицията на задържаните Ветко и Маринела, въпреки че 72-часовият срок в ареста вече изтече. Нито една институция в България все още не знае къде се намира в момента задържаното семейство.   \r\n \n\t\t\t\t\t\t", "date": "2019.03.12", "title": "Пак арестуваха в Испания Жоро Шопа, по искане на българската прокуратура"}
{"url": "http://www.bnews.bg/article/258132-alisiya_oshte_chaka_birmata", "text": "\n Фолкпевицата Алисия още пази кучето от бившия си любим Жоро Бирмата. \r\n\r\n Гаджето на певицата се издирва от октомври миналата година, но досега е в неизвестност. Алисия така и не е признавала публично дали продължава да го чака. \"Тя е неразделна с кучето, само то й остана от Жоро, пише \"България Днес\". \r\n\r\n Сигурно се надява, че той ще се върне и всичко между тях ще е наред\", убедени са фенове на Алисия. \r\n \n\t\t\t\t\t\t", "date": "2019.03.12", "title": "Алисия още чака Бирмата"}
{"url": "http://www.bnews.bg/article/258129-imoti_za_milioni_v_roda_na_laskin", "text": "\n Родата на Иван Ласкин, която обхваща село Пасарел и самоковското село Алино,  трудно ще раздели имотите, които актьорът притежаваше приживе. \r\nА те са земи за милиони. Фамилията  има много ниви и терени в двете села, но досега те не са поделени. По груби сметки земите са много по-скъпи. \r\nЗа фамилията на актьора в Пасарел говорят, че е прокълната, защото по мъжка линия всички страдат от алкохола. Дори къщата, която е наследствена  била съборена от общинските власти, тъй като станала опасна-била напукана и изтърбушена. Тя е сред символите на селото. Прадядото на актьора държал там кръчма, единствената в селището, център на сбирки и веселби. За баща му местните казват, че е пиел постоянно, а жена му го изоставила. \r\nВ момента в село Алино живее  синът на брата на бащата на Иван. Местните разказват, че той също не изтрезнява и пие по цял ден, пише „България Днес“. \r\n \n\t\t\t\t\t\t", "date": "2019.03.12", "title": "Имоти за милиони в рода на Ласкин\r\n"}
{"url": "http://www.bnews.bg/article/258139-politsiyata_i_prokuraturata_vlyazoha_v_obshtina_strelcha", "text": "\n На територията на Община Стрелча полицията и прокуратурата извършват претърсване и изземване. \r\nТова съобщи агенция „Фокус“, цитирайки говорителят на Окръжна прокуратура Пламен Пантов. \r\n  \r\nТой обясни, че акцията е във връзка с получени сигнали за работата на Общината и след нейното приключване, съобразно резултатите, ще се прецени какви действия ще се предприемат. \r\n \n\t\t\t\t\t\t", "date": "2019.03.12", "title": "Полицията и прокуратурата влязоха в Община Стрелча"}
{"url": "http://www.bnews.bg/article/258168-protesti_sreshti_ostavki_ananiev_nay_nakraya_se_stresna_i_razporedi_proverka_v_speshnoto_v_ruse", "text": "\n Във връзка със създалата се ситуация в Центъра за спешна медицинска помощ в гр. Русе, министър Кирил Ананиев разпореди да бъде извършена проверка на дейността на ЦСМП - Русе в периода 2017 г. - началото на месец март 2019 г. Експертите на Дирекция „Вътрешен одит“ на Министерството на здравеопазването ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в Центъра за спешна помощ. \r\n\r\n От вчера, 11.03.2019 г., финансови инспектори на АДФИ също извършват проверка в ЦСМП - Русе. \r\n\r\n От днес за директор на Центъра за спешна медицинска помощ в Русе е назначена д-р Иванка Маринова Узунова. Тя беше избрана след конкурс при спазването на всички законови процедури и изисквания. \r\n\r\n Припомняме, че днес 50 служители от Спешния помощ, подадоха оставки. Те ще продължат да работят още месец до изтичане на предизвестията им. \r\n\r\n   \r\n \n\t\t\t\t\t\t", "date": "2019.03.12", "title": "Протести, срещи, оставки, Ананиев най-накрая се стресна и разпореди проверка в Спешното в Русе"}
{"url": "http://www.bnews.bg/article/258141-korbin_pregovorite_na_tereza_mey_se_provaliha", "text": "\n Уверенията, получени от британската премиерка Тереза Мей за постигнатото от нея споразумение за напускане на ЕС дори не се приближават до промените, които тя обеща на депутатите, заяви лидерът на опозиционната Лейбъристка партия Джереми Корбин, цитиран от Ройтерс. \r\n\"Преговорите на премиерката се провалиха. Снощното споразумение с Европейската комисия не включва нищо дори близко до промените, които Тереза Мей обеща на парламента\", заяви Корбин в Туитър. \"Затова днес депутатите трябва да отхвърлят тази сделка\", добави той. \r\nОчаква се юридическият консултант на британското правителство, главният прокурор на страната Джефри Кокс да представи своя правен анализ на дадените от ЕС уверения преди гласуването довечера. Много подкрепящи Брекзита депутати ще изчакат да го видят, преди да решат как да гласуват. \r\nМей е казвала, че ако загуби гласуването тази вечер, утре ще даде на депутатите възможност да гласуват дали да напуснат ЕС без споразумение. Ако те отхвърлят и това, се очаква гласуване дали Лондон да поиска отлагане на Брекзита. \r\n \n\t\t\t\t\t\t", "date": "2019.03.12", "title": "Корбин: Преговорите на Тереза Мей се провалиха"}
{"url": "http://www.bnews.bg/article/258140-195_snegorina_sa_chistili_patishtata_v_stranata", "text": "\n 195 машини са почиствали републиканските пътища в нощта срещу вторник. Настилките се обработват и работата на снегопочистващите машини продължава, за да се осигури безопасността на движението по високопланинските проходи, съобщават от АПИ. Няма въведени ограничения по пътната мрежа. Най-обилен в момента е снеговалежът на проходите Петрохан и Троянски, където падналият нов сняг е около 10 см. \r\nАгенция „Пътна инфраструктура“ напомня на шофьорите да тръгват на път само с автомобили с пододящи гуми, да карат внимателно и със скорост, съобразена с метеорологични условия, да не предприемат резки маневри и рискови изпреварвания. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. \r\n \n\t\t\t\t\t\t", "date": "2019.03.12", "title": "195 снегорина са чистили пътищата в страната"}
{"url": "http://www.bnews.bg/article/258125-arestuvaha_zvezdata_konar_makgregar_v_mayami", "text": "\n Полицията в Маями арестува звездата от бойните спортове Конър Макгрегър в 5,20 ч сутринта местно време пред хотел в града. \r\n\r\n Ирландецът е обвинен в \"използване на груба сила, грабеж и криминално поведение\". \r\n\r\n Макгрегър е забелязан от човек пред хотела, който извадил телефона си да се снима с него. Мегазвездата в ММА обаче избил от ръцете му телефона, скочил върху него няколко пъти и го счупил. След което го взел и си тръгнал с него. \r\n\r\n Полицията е установила, че счупеният апарат струва около 1000 долара, а големият проблем за Конър ще дойде от факта, че вече има криминално досие в САЩ. \r\n\r\n Той бе арестуван преди година в Ню Йорк, когато атакува бус с други бойци от ММА и отново бе задържан за агресивно поведение. Вероятно този път ще се стигне поне до условна присъда, както и до огромна глоба. \r\n\r\n Според местни онлайн издания, Макгрегър е бил с неизвестна дама пред хотела и това е причината за гнева му, когато човекът извадил мобилния си телефон за снимка. \r\n \n\t\t\t\t\t\t", "date": "2019.03.12", "title": "Арестуваха звездата Конър Макгрегър в Маями"}
{"url": "http://www.bnews.bg/article/258144-rodnini_na_simeon_sakskoburggotski_se_otkazaha_ot_rilskite_gori", "text": "\n Бeзпpeĸocлoвнo пpизнaниe нa пpaвoтo нa coбcтвeнocт нa дъpжaвaтa въpxy \"цapcĸитe\" pилcĸи гopи нaпpaвиxa шecтимa poднини нa Cимeoн Caĸcĸoбypггoтcĸи, xepцoзи oт poдa фoн Bюpтeмбepг, нacлeдници нa цap Фepдинaнд. Toвa cтaнa пo дeлoтo зa 16 500 дĸa гopи, вoдeнo в Coфийcĸия oĸpъжeн cъд, съобщи \"Де факто\". To e eдинcтвeнoтo oт cepиятa зa т.нap. цapcĸи имoти, ĸoeтo oщe нямa финaл нa пъpвa инcтaнция. Aдвoĸaти нa дъpжaвaтa ca Иpeн Caвoвa и нeйният eĸип. \r\n\r\n Πpизнaниeтo e бeзпpeцeдeнтнo, нo пъĸ в yниcoн c peшeниятa нa cepия oт cъдeбни cъcтaви, ĸoитo бяxa ĸaтeгopични - \"цapcĸитe\" имoти ca дъpжaвни. \r\n\r\n Днec cъдът oдoбpи cпoгoдбa мeждy зeмeдeлcĸия миниcтъp Pyмeн Πopoжaнoв (oт чиeтo имe e пoдaдeн иcĸът зa гopитe) и Πaтpиĸ Фpaнcиc Aлeĸcaндъp дьo лa Лaн Mиpлec, xepцoг Aлeĸcaндep фoн Bюpтeмбepг, xepцoг Oйтeн фoн Bюpтeмбepг, xepцoг Фepдинaнд фoн Bюpтeмбepг, xepцoгиня Coфи Eдoĸcи Mapия Лyиз, Фpaнcoa Жopж Mapи Люc-Бaйи. \r\n\r\n B нeя изpичнo ce зaявявa, чe xepцoзитe ниĸoгa нe ca cчитaли имoтитe зa cвoя coбcтвeнocт, нe ca пpидoбивaли пpaвo нa coбcтвeнocт въpxy тяx, нитo дoxoди и нe ca цeляли личнo или чpeз тpeтo лицe дa пpeчaт нa Peпyблиĸa Бългapия дa yпpaжнявa пpaвoтo cи нa coбcтвeнocт. \r\n\r\n Cтaвa дyмa зa 16 пoзeмлeни имoтa, вpъщaни пpeз 2000 г. и 2003 г. oт oбщинcĸaтa пoзeмлeнa cлyжбa в Caмoĸoв нa \"нacлeдници нa бившия цap Фepдинaнд\". Te ca чacт oт 16 500-тe дĸa гopи, ĸoитo дъpжaвaтa cи пoиcĸa oбpaтнo. Poднинитe нa Cимeoн oт poдa фoн Bюpтeмбepг c aдpecи в Mюнxeн, Фpaнĸфypт, Πapиж oбaчe нe ca вcтъпвaли във влaдeниeтo им, нo cъщo бяxa oтвeтници пo дeлoтo ĸaтo нacлeдници нa Фepдинaнд. \r\n\r\n Πocлeдицaтa oт cпoгoдбaтa ca, чe дeлoтo cпpямo Bюpтeмбepгoви ce пpeĸpaтявa. Kaтo и чe тe, и дъpжaвaтa дeĸлapиpaт, чe зaнaпpeд нямa дa имaт пpeтeнции eднa ĸъм дpyгa зa зaплaщaнe нa oбeзщeтeния, нeycтoйĸи, вpeди, пpoпycнaти пoлзи, paвнocтoйнocт нa дoбиви и дpyги. \r\n \n\t\t\t\t\t\t", "date": "2019.03.12", "title": "Роднини на Симеон Сакскобургготски се отказаха от рилските гори"}
{"url": "http://www.bnews.bg/article/258150-burgaskata_politsiya_spipa_anglichanin_izpechen_v_grabezhite_s_53_razlichni_samolichnosti", "text": "\n \r\nИзвършител на множество въоръжени грабежи, представящ се с 53 различни самоличности бе задържан в Бургас при проведена специализирана полицейска операция от служители на група \"Издирване\" към отдел \"Криминална полиция\" при ОДМВР – Бургас, съобщиха от полицията в морския град. \r\n\r\n Сигнал за местонахождението на обявения за международно издирване с издадена европейска заповед за арест от властите в Кралство Великобритания 41 годишен английски гражданин постъпил около 11.45 ч. на 11.03.т.г., чрез дирекция \"Международно оперативно сътрудничество\" / ДМОС/. \r\n\r\n Полицейските служители локализирали мъжа за по- малко от час и в резултат на съвместните действия със служители на ДМОС го задържали около 13.00 ч. в близост до Гимназията за изучаване на чужди езици \"Васил Левски\" в к-с \"Лазур\". \r\n\r\n Англичанинът е приведен в ареста на ОДМВР - Бургас, като предстои процедура по екстрадиране и предаването му на британските власти. \r\n\r\n По случая са уведомени дирекция «Международно оперативно сътрудничество» и Бургаска окръжна прокуратура. \r\n  \r\n \n\t\t\t\t\t\t", "date": "2019.03.12", "title": "Бургаската полиция спипа англичанин, изпечен в грабежите, с 53 различни самоличности"}
{"url": "http://www.bnews.bg/article/258145-turskiyat_sad_otlozhi_deloto_sreshtu_sanarodnitsite_ni_granichari", "text": "\n Съдът в турския град Къркларели отложи за 3 септември делото срещу четиримата български граничари, обвинени в убийството на турски бракониер. Причината е, че турската страна още не е получила документите от българския съд, съобщиха от БНР.  \r\n\r\n В началото на съдебното заседание днес турският адвокат Джошкуннула е внесъл молба за прекратяване на наказателното производство, каза Росен Кожухаров - българският адвокат на бившия граничен полицай Михаил Цонков. \r\n\r\n \"От страна на турския колега - адвокат, който представлява българските граждани, е внесена молба до турския съд за прекратяване на наказателното производство, по която молба съдът все още не се произнесъл. Най-вероятно такова произнасяне ще има до следващото съдебно заседание\", допълни Кожухаров. \r\n\r\n Бившите гранични полицаи - Михаил Цонков, Живко Петков, Николай Костов и Николай Петков, са оправдани от българския съд за смъртта на турския бракониер с мотив, че инцидентът е нещастен случай. \r\n\r\n Освен това инцидентът е станал на българска територия и това, че е извършен на турска лодка не е достатъчно, според турското законодателство, да бъде водено дело. Това са аргументите на турския адвокат Джошкуннула, с които той иска прекратяване на наказателното производство. \r\n\r\n В края на миналата година Районният съд в Бургас отказа да образува дело срещу четиримата. То трябваше да бъде образувано по съдебна поръчка от турския наказателен съд в Къркларели, но бургаските магистрати се позоваха на Европейската конвенция за взаимопомощ и прецениха, че едно и също лице не може да бъде съдено два пъти за едно и също престъпление. \r\n\r\n До делото в турския наказателен съд се стигна, след като турската страна отказа да приеме съдебните актове на българския съд. \r\n \n\t\t\t\t\t\t", "date": "2019.03.12", "title": "Турският съд отложи делото срещу сънародниците ни граничари"}
{"url": "http://www.bnews.bg/article/258143-kade_otivat_parite_ot_nadutite_smetki_za_parno_v_advokatski_dzhobove", "text": "\n \"Топлофикация София\" ЕАД е платила през 2015 година близо 2.25 млн. лева на адвокатски дружества, въпреки че за нея работят 19 юрисконсулти, се разбира от отговори на дружеството на въпроси, зададени от омбудсмана Мая Манолова. \r\n\r\n Отговорите бяха дадени днес след решение на Административния съд. Съдебните дела продължиха близо три години. \"Топлофикация София\" не искаше да даде информация за какво са похарчени събраните през 2015 г. юрисконсултски възнаграждения за близо 15 млн. лева, които дружеството прибира от своите длъжници, въпреки че заплатите на юристите му са включени в цената на топлинната енергия, одобрена от енергийния регулатор. \r\n\r\n От \"Топлофикация София\" казват, че през 2015 година имат 8 договора за правна помощ и процесуално представителство с адвокатски дружества. Изплатените възнаграждения по тях са 2 245 401 лева и 77 стотинки и били определени на база наредбата за минималните размери на адвокатските възнаграждения, издадена от Висшия адвокатски съвет. \r\n\r\n В същото време работещите на трудов договор в столичната топлофикация юрисконсулти през 2015 година са били 19, като те са получили общо 269 608 лева като заплата и допълнително материално стимулиране. Допълнително между тях са били разпределени 80 104 лева за храна, работно облекло, очила и други по наредбата за социално-битово и културно обслужване на работещите (СБКО). \r\n\r\n От друг от отговорите се разбира, че през въпросната година на \"Топлофикация София\" ЕАД по съдебни, изпълнителни и заповедни производства са присъдени юрисконсултски възнаграждения за малко над 4.23 млн. лв., от които са събрани близо 2.24 млн. лв. \r\n\r\n За цялата 2015 г. в Софийския районен съд столичната топлофикация е депозирала 17 555 заявления за издаване на заповед за изпълнение за неплатени задължения за топлинна енергия за 30.24 млн. лв. При частни съдебни изпълнители са образувани 6226 изпълнителни дела за неплатени задължения на стойност близо 14.74 млн. лв., пише Канал 3. \r\n\r\n Образуваните през 2015 г. производства по общия исков ред, по които Дружеството е страна са 5736, като 5 051 дела са образувани въз основа на искови молби, изготвени от юристите в дирекция \"Правна\" и 685 образувани от клиенти срещу \"Топлофикация София\" ЕАД. \r\n \n\t\t\t\t\t\t", "date": "2019.03.12", "title": "Къде отиват парите от надутите сметки за парно? В адвокатски джобове!"}
{"url": "http://www.bnews.bg/article/258121-voenen_spasi_dete_padnalo_v_pridoshla_reka_kray_karlovo", "text": "\n Военнослужещ от 61-ва механизирана бригада в Карлово е спасил 11-годишно момиче, попаднало във водите на придошла река край Карлово в неделя, 10 март, съобщи пресцентърът на Министерството на отбраната. \r\n\r\n Сигналът за инцидента е бил подаден около 18.00 ч. По същото време ефрейтор Никола Върбанов от 1-ви механизиран батальон на 61-а механизирана бригада в Карлово и негови приятели забелязали тяло на дете във водите на придошлата река край водопад \"Сучурум\" край Карлово. Младежите са успели да извадят тялото от водата и веднага са се обадили на телефон 112. \r\n\r\n Благодарение на добрата подготовка и преминатия курс за санитарен инструктор във Военномедицинска академия град София ефрейтор Никола Върбанов успява да окаже първа медицинска помощ. \r\n\r\n Изваденото дете нямало пулс и не дишало, но военнослужещият продължил да прави сърдечен масаж на пострадалото момиче докато дошло в съзнание. \r\n\r\n С пристигналата на място линейка детето е било откарано в болница. То няма сериозни наранявания и се възстановява успешно. \r\n \n\t\t\t\t\t\t", "date": "2019.03.12", "title": "Военен спаси дете, паднало в придошла река край Карлово"}
{"url": "http://www.bnews.bg/article/258161-tayno_gadzhe_zavede_rosi_ivanova_na_maldivite", "text": "\n Мис България 2005 Росица Иванова пуска предизвикателни снимки с новия си силикон от Младивите, но уви, така и не пожела да отдаде чест на онзи, който плаща екзотичните й почивки. Моделката пъчи перфектни форми в различни бански костюми на плажа, а феновете я посичат с коментари. Ето един от тях: „Срамно е да се снимате някъде, без да посочите името на човека, осигурил мечтаната почивка“. Инстаграм профила на миската бълва от демонстрации на това какъв висок стандарт на живот води и в какъв лукс тъне. На снимките до нея обаче винаги липсват мъже, особено ако не са й само приятели. Не сме и чули тя да работи нещо или да развива успешен бизнес, че да са оправдани средствата, които харчи. \r\n  \r\n \n\t\t\t\t\t\t", "date": "2019.03.12", "title": "Тайно гадже заведе Роси Иванова на Малдивите"}
{"url": "http://www.bnews.bg/article/258118-izdirvanata_za_izmama_ruzha_e_bila_biznesdama_na_godinata_u_nas", "text": "\n Почетният председател на конкурса „Бизнесдама на годината” Мариана Печеян потвърди, че търсената в САЩ за финансови измами за милиарди Ружа е носителка на титлата през 2014 година. Тя разказа пред БТВ, че тогава тя е била наистина добър финансист и е участвала в няколко финансови институции. \r\n\r\n „Ружа прави впечатление на интелигентна жена, не може да се каже, че е главата на схемата, но със сигурност, за да излъжеш милиони хора и да им вземеш парите, това си е изкуство”, коментира Мариана. Тя обясни, че е била на презентация на криптовалутата OneCoin, но още тогава е разбрала, че няма да влага пари в нещо, което не разбира. \r\n\r\n Тя сподели, че приятели са се съветвали с нея по темата. Тя им отговорила, че това е нещо фалшиво според нея, но не е задълбавала. Според нея хората продължават да се залъгват, защото искат лесни и бързи пари. \r\n\r\n \"Мисля, че става дума за хора среден клас, които имат спестявания, коментира Почетният председател на конкурса „Бизнесдама на годината”. \r\n\r\n Печеян каза и че е говорила лично с измамницата, но само по работа по време на конкурса. Според нея е страшно, че има толкова хора, които се подлъгват още на финансови пирамиди и с усмивка каза, че ако има 4 милиарда ще ги вложи в машини. \r\n\r\n Припомняме, че двама българи бяха обвинени в измама за милиарди в САЩ. Те ръководели пирамидална схема за продажба на измамническата криптовалута OneCoin. \r\n \n\t\t\t\t\t\t", "date": "2019.03.12", "title": "Издирваната за измама Ружа е била Бизнесдама на годината у нас"}
{"url": "http://www.bnews.bg/article/258135-dimitar_bayraktarov_patriotichnoto_litsemerie_na_valeri_simeonov_lasna_po_bnt", "text": "\n \"Когато има непочтена сделка, тя се прикрива под маската на секретност или национална сигурност\", това заяви днес в сутрешния блок по БНТ Валери Симеонов. \r\n\r\n Би Нюз потърси за коментар журналиста Димитър Байрактаров. \r\n\r\n : \r\n\r\n : Да чух го. Не мога да повярвам, че патриотичното лицемерие на Валери Симеонов лъсна по БНТ с целият му блясък? Нима е толкова къса паметта му и вече е забравил, че по негово предложение беше засекретена \"великата българска стена\", която под логото за опазване на националната сигурност глътна почти 200 милиона лева на българския народ. \r\n\r\n :  \r\n\r\n : Тя е видна тази мръсна игра! Ако на Симеонов и неговите колеги са толкова против опрощаването на данъците на мюфтийството, защо така наречените патриоти осигуряват кворум за прокарването на този закон, питам аз? Хората не са толкова тъпи и прекрасно разбират, че това са поредните предизборни политически игри, които се разиграват на гърба на българския народ. \r\n\r\n :  \r\n\r\n : На първо място да се плашат хората с етнически конфликт и напрежение! На второ място това е идеалната тема за втърдяване на електората на ДПС, а патриотите са обслужващ персонал за жълти стотинки в този сценарий. Не забравяйте, че някои от депутатите на НФСБ са инсталирани при тях именно от ДПС, а други са на подчинение на олигархични кръгове? Българския народ вече добре разбира, че са необходими хора с нови идеи и идеология каквато изповяда консерватизма.  \r\n  \r\n \n\t\t\t\t\t\t", "date": "2019.03.12", "title": "Димитър Байрактаров: Патриотичното лицемерие на Валери Симеонов лъсна по БНТ! "}
{"url": "http://www.bnews.bg/article/258123-dobrovoltsi_ohranyavat_ot_brakonieri_nay_golemite_yazoviri_v_stranata", "text": "\n Доброволци охраняват най-големите язовири в страната. От скоро в борбата с бракониерите участват и модерните технологии. Борбата с бракониерите превръща язовир Пясъчник - един от най-големите водоеми у нас - в истинско бойно поле. \r\n\r\n \"Извадили сме 30 километра мрежа досега, което е едно умопомрачително количество. На проверка сме вадили мрежа с дължина 2 километра, което е истинско безумие. Само мрежата се вади от водата около 2 часа и половина”, обясни Валентин Данаилов, сдружение \"Олимпик\" 2002 пред БТВ. \r\n\r\n Две лодки, термокамери, сонари и постоянни патрули - така доброволци бранят популацията от риба. Дълбочинните мрежи се търсят със специална котва. Задачата й е да ги закачи и изтегли. Година по-късно от 30 километра, хванатите мрежи са с 2/3 по-малко. \r\n\r\n „Около 6 километра. Все по-къси и все по-рядко, но бракониерите не са спрели”, каза Валентин Данаилов. Освен нощния патрул, вече общо 4 камери следят язовира. \r\n\r\n „Почти цялата част обхващат на язовира. Двете 4 мегапикселови камери са за по-далечните точки на язовира, а другите 2 са за по-близките места, които обхващат стената. Те са онлайн винаги. Има достъп през интернет за реално време. Ако има движение пред камерите в язовир, подстъпите на кулата и някой се движи - камерата го засича и известява. Сирената алармира на охраната, която е на язовирната стена”, обясни Георги Пехливанов от фирмата изпълнител. \r\n\r\n Новата система позволява и разполагане на скрити камери и фотокапани. \r\n\r\n „И в момента има антена, която е монтирана. Тя е с кръгов обхват от 5 километра, което ни дава възможност да слагаме скрити камери из цялата акватория на язовира и по този начин още повече да притиснем бракониерите. Ние знаем с какви автомобили се движат, знаем откъде минават. Просто не знаем кога. И в момента дори има 2 такива камери, които са скрити в язовира. Първите резултати са много близо”, каза Валентин Данаилов, сдружение. \r\n\r\n Системата е свързана със сайта на доброволческо сдружение \"Олимпик\". Целта е тя да стане универсална и да охранява и други язовири. Освен за охраната доброволците се грижат и за живота в язовира. Успяват да откупят рекордно голям сом и да го пуснат обратно. \r\n\r\n \"Трофеен сом от 38 килограма. Идеята беше да го пренесем от частния водоем в Пясъчник. В рамките на няколко часа се организирахме, събрахме пари, след което на следващия ден взехме рибата и тя бе пусната тук. За миналата година направихме общо 5 зарибявания с 5 различни видове риба - видовете бяха сом, шаран, бяла амур, бял толстолоб, каракуда”, каза Генади Алтънов. \r\n\r\n „Нека не си изяждаме мечтите. Всеки от нас идва на водоема, за да хване риба. Хващаме, когато е под размер - нека да я освободим, за да има утре какво отново да хванем”, призова Петър Янев. \r\n\r\n Доброволческите групи у нас наброяват 10 000 души, а борбата с бракониерите продължава. \r\n \n\t\t\t\t\t\t", "date": "2019.03.12", "title": "Доброволци охраняват от бракониери най-големите язовири в страната"}
{"url": "http://www.bnews.bg/article/258120-snyag_padna_ot_pokriv_na_hotel_i_premaza_nyakolko_koli_v_pamporovo", "text": "\n Тежък инцидент в Пампорово едва не взе жертви. Огромно количество сняг падна от козирката на хотел върху паркирани автомобили. Смачканите коли са четири. Инцидентът е станал на оживен паркинг. По чудо никой не е пострадал, разказа Нова телевизия. \r\n\r\n Един от пострадалите автомобили е на семейство от Варна, дошло в Пампорово на почивка. „Паркирахме колата  и малко след това снегът падна от хотела. В колата бяхме аз, съпругата ми  и малкото ни дете, което е на 2 години. То беше в детско столче. Точно там покривът на автомобила е огънат. Общо бяхме паркирали на мястото шест коли, три от тях пострадаха значително”, коментира пред „Здравей, България“ и Нова телевизия Красимир Костадинов – собственик на един от пострадалите автомобили. \r\n\r\n По думите му вече има предупредителни колчета, но преди това ги е нямало. „Автомобилът е застрахован. Сега ще имам претенции към собственика на хотела. Единствено аз имам застраховка, другите автомобили нямат”, каза още Костадинов. \r\n\r\n „Тази сграда не е наша собственост. Не знаем към момента на кого е тази сграда, тъй като от години е неизползваема и не сме виждали някой да я използва. Поставили сме табели, които да ограничат паркирането и достъпът до самата сграда. Потърпевшите в момента са настанени при нас. Готови сме да съдействаме с каквото можем”, коментира пред Нова телевизия Николай Ангелов - управител на хотел. \r\n\r\n От община Чепеларе заявиха, че ще направят проверка по случая. Кметът Славка Чакърова съобщи за Нова телевизия, че не може да глоби собственика на сградата за това, че не е почистил снега от покрива си. Само за миналата година в смолянско полицията е издала 100 служебни бележки за премазани автомобили от снежни маси и от паднали дървета. От началото на годината до момента пострадалите автомобили при подобни инциденти са 20. \r\n \n\t\t\t\t\t\t", "date": "2019.03.12", "title": "Сняг падна от покрив на хотел и премаза няколко коли в Пампорово"}
{"url": "http://www.bnews.bg/article/258156-priyatelka_na_emanuela_bremenna_ot_dinev_sin", "text": "\n Бившият мъж на фолк звездата Еманеула - Митко Динев-син забремени една от най-добрите и приятелки, а след това я принуди да абортира. \r\n\r\n Тази информация разпространи Хотнюз, позовавайки се на сигнал изпратен до редакцията. Дама, която пожела анонимност разказа за ситуацията, в която изпаднала близката й Дарина Аврамова. 33-годишната жена, която се занимава с брокерска дейност е била официална половинка на сина на стротиелния предприемач близо година. На пръв поглед двамата имали прекрасни отношения, но всичко се преобърнало на 180 градуса, след като дошла вестта за бременността на Дарина. В имейла нейната доброжелателка заключава, че явно практиката на младия Динев е да забременява жените, с които има отношения, а след това да ги кара да правят аборт. \r\n\r\n Ето и съдържанието на имейла: \r\n\r\n Здравейте искам да ви разкажа за отвратителната ситуация, в която изпадна моя близка приятелка, която близо година беше официално гадже на Митко Динев-син. Тя се казва Дарина Аврамова и е на 33 години, работи като брокер. С Динев се запозна покрай бившата му Емануела, двете са добри приятелки, но въпреки че и аз и Емануела сме й говорили, че този мъж не е за нея се оказа в един момент, че Дари е бременна в третия месец. Това се случва в край на миналата година. Динев-младши обаче не прие радушно новината и я принуди да направи аборт. Беше я заплашил че ако не предприеме тези мерки няма да признае детето и ще трябва да се оправя като самотна майка. Тя се изплаши много и след дълги размисли стигна до извода, че е по-добре да абортира. \r\n\r\n Доколкото знам Динев е говорил и с Емануела и тя да повлияе на това решение, за да няма проблеми с баща си. Емануела разбира се се притекла на помощ, защото приятелството и женската солидарност не са толкова важни колкото това да премахне бъдещия наследник, с който един ден нейния син ще трябва да дели наследство. Явно такъв е живота - приятелства-предателства, а мъжете като не искат да забременяват жените си, да си носят презервативи в джоба и да мислят повече с горната глава, а не само с долната, защото в последствие се разбра, че нашата Дари не е първата и последната, която той е забременявал и карал да махне бебето! Цяло чудо е, че певицата роди от него, но как ли е успяла?!!\" Всъщност в средите и преди се е говорело, че Емануела го е вързала с бебе против неговото желание. Тя обаче успяла да запази бременността си до край, тъй като било рисково за здравето й да се прави аборт. \"Не че след това прокопса, но някак си успя да го върже дори и за кратко време семеен живот\", коментират със сарказъм колежки на пайнерката. \r\n\r\n \"Явно и тази Дарина се е надявала да си оправи живота, хвищайки богаташки наследник, но уви е ударила на камък\", обсъждат ситуацията. Запознати разказват, че тя има от предишна връзка син на 11-години, който отгледала сама. \r\n \n\t\t\t\t\t\t", "date": "2019.03.12", "title": "Приятелка на Емануела бременна от Динев - син "}
{"url": "http://www.bnews.bg/article/258116-15_godishnata_prebila_uchenichka_v_gabrovo", "text": "\n В Габрово е започнала работа с децата, участвали и станали свидетели на бой между две момичета в центъра на града в неделя – 10 март. За инцидента се разбра от клип, публикуван в социалните мрежи. По-късно стана ясно, че 15-годишна ученичка бие своя съученичка, а клипът е заснет от момче. Свидетели са и други деца. \r\n\r\n Класната на пребитото момиче – Боряна Стоянова, е разговаряла с майката на детето. Момичето няма сериозни наранявания, но има препоръка да остане известно време вкъщи. \r\n\r\n Учителката коментира пред БТВ, че двете момичета са били приятелки. \r\n\r\n Полина Помакова, педагогически съветник в училището на двете деца, каза, че досега не са имали сериозни проблеми с агресивното момиче. Имало е проблемно поведение но не се е стигало до крайности, уточни тя. \r\n\r\n Предстои инцидентът да бъде обсъден на педагогически съвет, който ще реши как да се работи с агресивното момиче, каза Албена Лечева, зам.-директор на училището. \r\n\r\n Родителите на пострадалото момиче все още не са внесли жалба. \r\n \n\t\t\t\t\t\t", "date": "2019.03.12", "title": "15-годишната, пребила ученичка в Габрово"}
{"url": "http://www.bnews.bg/article/258137-istinata_lasna_v_efir_butonat_v_kapkite_e_naglasen", "text": "\n Нов гаф в „Като две капки вода” потвърди отдавна известните слухове, че бутонът на късмета е нагласен предварително и участниците получават образ, който да имитират по свои вкус. Във вчерашния епизод истината лъсна безпощадно, след като Дичо и Деси Добрева се уредиха с персонажи, без дори да го натискат. И двамата високо обявиха в ефир, че не са докосвали бутона, но въпреки това той им разпределя образи. \r\n\r\n Първа гафа забеляза Добрева, която в следващото издание в понеделник ще трябва да имитира Джанет Джаксън-образ, които й приляга не само като външен вид, но и вокално. „Ама аз не съм ударила?!”, учуди се певицата и обвини с усмивка водещия Димитър Рачков, че й е откраднал избора, като той е натиснал бутона. Зрителите обаче ясно видяха, че нито Рачков, нито колегата му Васил Василев-Зуека . Веднага след нея на ред бе Дичо, на който по аналогичен начин му се падна Сашо Роман. Той може да влезе в образа на застаряващия фолк певец без дори да се гримира, защото като физика е едно към едно с него. „Аз даже не съм ударил”, възкликна музикантът, подобно на Деси Добрева. След гафовете от апаратната на шоуто признаха, че бутонът е счупен и побързаха да закрият предаването. \r\n \n\t\t\t\t\t\t", "date": "2019.03.12", "title": "Истината лъсна в ефир  -  бутонът в Капките е нагласен!"}
{"url": "http://www.bnews.bg/article/258136-izsledvane_na_galap_ot_balgariya_veche_iztichat_i_rabotni_ratse_ne_samo_mozatsi", "text": "\n Освен мозъци, от България вече изтичат и ръце. Това отчита изследване на младежта, проведено от „Галъп Интернешънъл\". Емигрират все повече нискоквалифицирани младежи, които не намират перспектива в страната. Младото поколение у нас се откроява като консуматорско. Младежите не четат, не спортуват, но пазаруват често, дори и най-бедните от тях. Изследването отчита и проблем с пропастта между ромите и останалата част на обществото.  \r\n  \r\nМатериалната мотивация е доминираща при емигрирането на българите, отчита изследването. Ако през 90-те години САЩ и Канада са били най-предпочитани страни, сега сънародниците ни избират европейските държави, като първенството държат Германия и Великобритания. Мащабът на българската диаспора в чужбина я превръща във фактор за процесите в самата България, затова тя трябва се изследва и да бъде в центъра на дневния ред на политиците, обясни социологът доц. Борис Попиванов от Институт „Иван Хаджийски“. \r\n  \r\nИзследването очертава младежите в България като консуматори, които предпочитат да не правят нищо. \r\n  \r\n„Всеки пети младеж не чете изобщо в свободното си време. Редовно спортуват само 10% от младежите, а изобщо не спортуват една четвърт. Нашите младежи са значими консуматори на търговски продукти. Близо една четвърт от младежите пазаруват всеки ден. Честотата на пазаруване не зависи от финансовите възможности и най-бедните пазаруват толкова често, колкото и богатите“, каза доц. Сийка Ковачева от Пловдивски университет \"Паисий Хилендарски\". \r\n  \r\nПропастта между ромите и останалата част на обществото расте. Това се наблюдава и при младежите. Според Първан Симеонов от „Галъп Интернешънъл“ проблемът не трябва да се подценява: \r\n\r\n „Като че ли няма една младеж, има цигани, роми, или както искате ги наречете и всички останали. Пропастта е много сериозна и това е един от най-тъжните изводи, който аз правя от това поредно мащабно изследване. Отчуждението е факт и житейските траектории на тези хора са различни. Без постоянно напомняне за това, ние не просто няма да адресираме проблема, а след време, когато си мислим за възпроизводството на политическия елит, както и въобще за възпроизводството, ще имаме две паралелни реалности“. \r\n  \r\nИзследването за младежта в Югоизточна Европа 2018/2019 е проведено сред млади хора на възраст между 15-29 години едновременно в 10 страни през 2018 г. Теренното проучване в България е извършено от „Галъп Интернешънъл“. \r\n \n\t\t\t\t\t\t", "date": "2019.03.12", "title": "Изследване на „Галъп“: От България вече изтичат и „работни ръце“, не само „мозъци“"}
{"url": "http://www.bnews.bg/article/258124-evrogrupata_otlozhi_1_mlrd_evro_za_gartsiya_za_april", "text": "\n Финансовите министри на страните от еврозоната днес решиха да отложат за април отпускането на един милиард евро за Гърция, тъй като тя не е изпълнила всички обещани реформи, предаде Франс прес. \r\n\r\n \"Решението за одобряване на отпускането на един милиард евро беше отложено, вероятно за следващата среща на финансовите министри на еврозоната\" на 5 април в Букурещ, заяви европейски източник. \r\n\r\n Основната все още неизпълнена реформа е удължаването на срока за защита на главното жилище за неплатежоспособните домакинства. След като неотдавна постигна споразумение с банките, гръцкото правителство в момента подготвя законопроект, с който дава нов краен срок на домакинствата, които са застрашени от конфискуване на семейното жилище, да предоговорят и евентуално да преструктурират жилищните си кредити. \r\n\r\n \"От 16 точки са уредени 13. По останалите има добър напредък\", заяви европейският комисар за икономическите въпроси Пиер Московиси. \r\n\r\n На 20 август 2018 г. Гърция престана да ползва кредитните програми на ЕС и МВФ, които осигуряваха финансовото й оцеляване от 2010 г. Страната обаче остава под засилено наблюдение от кредиторите си и трябва да спази редица ангажименти за постигане на достатъчен бюджетен излишък за изплащане на дълговете си. \r\n\r\n Сумата от един милиард евро, която трябва да се изплати на Гърция, отговаря на печалбите от гръцки облигации, притежавани от Европейската централна банка и европейските централни банки от началото на гръцката финансова криза. \r\n \n\t\t\t\t\t\t", "date": "2019.03.12", "title": "Еврогрупата отложи 1 млрд. евро за Гърция за април"}
{"url": "http://www.bnews.bg/article/258122-dve_treti_ot_germantsite_iskat_merkel_da_dovarshi_mandata_si", "text": "\n Около две трети от германците не искат канцлерът Ангела Меркел да се откаже от лидерския пост като ръководителка на държавата преди изтичането на мандата й през есента на 2021 г., предаде ДПА. \r\n\r\n 67 процента от анкетираните желаят Меркел, която е начело на Германия от 2005 г., да си тръгне предсрочно, показват публикувани вчера резултати от допитване на агенция \"Форса\". \r\n\r\n За сравнение, 29 на сто от анкетираните са заявили, че Меркел трябва да се откаже от канцлерския пост преди изтичането на мандата ѝ. \r\n\r\n От февруари 2018 г. насам делът на германците, които искат провеждащата десноцентристка политика Меркел да завърши мандата си, е нараснал с 12 процента. \r\n\r\n Ръководителят на \"Форса\" Манфред Гюлнер каза по телевизия Ер Те Ел, че няма данни за \"залез на Меркел\" през 2019 г. \r\n\r\n \"Точно обратното: в светлината на критичното развитие на нещата в света, мнозинство от германските граждани не виждат алтернатива на Меркел\", каза той. \r\n \n\t\t\t\t\t\t", "date": "2019.03.12", "title": "Две трети от германците искат Меркел да довърши мандата си"}
{"url": "http://www.bnews.bg/article/258126-novo_kaliforniysko_razocharovanie_za_svetovniya_3", "text": "\n Александър Зверев отново събра багажа рано-рано в Индиън Уелс, както повелява традицията за един от големите млади таланти в тениса. \r\n\r\n Това определено не е любимият турнир на световния №3, който загуби от сънародника си Ян Ленард-Щруф с 3:6, 1:6 само за 70 минути. Германският дуел се разви коренно противоположно на прогнози и очаквания. \r\n\r\n За Щруф (№55 в ранглистата) това бе едва трета победа срещу съперник в топ 10. И дойде неочаквано лесно. \r\n\r\n Зверев никога не е прескачал осминафинал в Индиън Уелс и преди турнира тази година заговори за \"лоша прокоба\" върху него в Рая на тениса. Всъщност, той просто игра разпиляно и слабо, което е напълно необяснимо. \r\n\r\n Щруф игра и в София преди месец, като загуби от Стефанос Циципас на Sofia Open, но се хареса на публиката. В следващия кръг в Индиън Уелс го чака Милош Раонич, който победи американския квалификант Маркос Гирон с 4:6, 6:4, 6:4. \r\n\r\n Новак Джокович остана на корта само за един гейм (спечелен), след което дъжд прекъсна мача му срещу Филип Колшрайбер. \r\n\r\n Двубоят ще се доиграе днес, което ще даде по-малко време за почивка на световния №1, ако спечели, преди срещата му в следващия кръг. \r\n\r\n Други резултати при мъжете: \r\n\r\n Доминик Тийм (Австрия) - Жил Симон (Франция) 6:3, 6:1 \r\n\r\n Гаел Монфис - Алберт Рамос-Виноляс 6:0, 6:3 \r\n\r\n Иво Карлович (Хърватия) - Пранеш Гунесваран (Индия) 6:3, 7:6 \r\n\r\n Миомир Кецманович (Сърбия) - Ласло Джере (Сърбия) 6:2, 7:6. \r\n\r\n В следващия кръг: \r\n\r\n Монфис - Джокович/Колшрайбер \r\n\r\n Раонич - Щруф \r\n\r\n Карлович - Тийм \r\n\r\n Нишиока - Кецманович. \r\n \n\t\t\t\t\t\t", "date": "2019.03.12", "title": "Ново калифорнийско разочарование за световния №3"}
{"url": "http://www.bnews.bg/article/258119-huan_guaydo_prizova_za_novi_protesti_vav_venetsuela", "text": "\n Венецуелският опозиционен лидер и председател на парламента Хуан Гуайдо призова сънародниците си отново да протестират в Каракас и навсякъде другаде в страната днес в 15 ч. местно време (19 ч. по Гринуич) срещу продължаващото от четвъртък прекъсване на електроподаването, предаде Франс прес. \r\n\r\n \"Утре в три часа цяла Венецуела на улиците!\", призова Гуайдо на извънредно заседание на парламента вчера. Той поиска от депутатите да обявят състояние на тревога (което предхожда извънредното положение) в цялата страна заради новата криза, която парализира Венецуела. \r\n\r\n \"Не, положението във Венецуела не е нормално и няма да допуснем тази трагедия да се нормализира\", заяви Гуайдо и спомена различните дефицити, включително и режимът на водата, които са изострени от новата енергийна криза. \r\n\r\n Гуайдо поиска от \"посланиците\", които е назначил в чужбина в качеството си на самообявил се и.д. президент, да координират международната подкрепа за Венецуела. \r\n\r\n Според президентът на Венецуела Николас Мадуро сегашното прекъсване на електроподаването, което засяга цялата страна, е резултат от кибератака на САЩ и опозицията срещу главната венецуелска водноелектрическа централа, пише БТА. \r\n \n\t\t\t\t\t\t", "date": "2019.03.12", "title": "Хуан Гуайдо призова за нови протести във Венецуела"}
{"url": "http://www.bnews.bg/article/258131-patriotite_uzh_protiv_oproshtavaneto_na_myuftiyskite_danatsi_no_udobno_osiguryavat_kvorum_za_glasuvane", "text": "\nПатриотите уж против опрощаването на мюфтийските данъци, но удобно осигуряват кворум за гласуване! \r\n\r\n Лицето Валери Симеонов обикаля телевизионните студия и се опитва да трупа рейтинг, но удобно мълчи, че именно благодарение на патриотите се осигурява кворум за прокарване и гласуване на този антидържавен закон. \r\n\r\n Още по-тъжно е, че нито\r\nедин журналист не задава на патриотите резонния въпрос- \"След като сте против този закон за вероизповеданията,\r\nзащо осигурявате кворум на ГЕРБ и ДПС за неговото гласуване?\"! \r\n\r\n Уви, такива въпроси уплашените и подчинени медии не задават, а журналисти като Димитър Байрактаров, които без проблем биха задали неудобните и актуални въпроси, просто не се допускат до Народното събрание! \n\t\t\t\t\t\t", "date": "2019.03.12", "title": "Патриотите уж против опрощаването на мюфтийските данъци, но удобно осигуряват кворум за гласуване! "}
{"url": "http://www.bnews.bg/article/258107-92_pozhara_v_pernishko_za_dva_dni_mazh_e_zaginal", "text": "\n 92 пожара са бушували през уикенда в Пернишка област. 83 от запалванията са в сухи треви и храсти и девет пожара са с материални щети, при които е загинал 76-годишен мъж. \r\n  \r\nПричините за почти всички пожари са поголовното палене на сухи треви и отпадъци, които в доста от случаите са предизвикали запалвания на сгради. \r\nКъщи са горели в трънските села Ломница и Глоговица. В Радомирско са станали четири запалвания в къща, фургон, плевня и барака. В Ковачевци е горяла къща, собственост на перничанка. Огънят е тръгнал от съседен имот, в който са пламнали сухи треви и храсти. \r\n  \r\nВ пернишкия кв. „Драгановец“ са горели къща, фургон и паянтови постройки. 76-годишен пенсионер е загинал при пожар в къща на улица„Люлин“ в областния град. Освен неговата сграда, засегнати са и съседни, на които са унищожени изолациите. Причината не е установена. \r\nОт пожарната отново апелират към хората да не палят сухи треви и отпадъци, защото това са основните причини за пожари с материални загуби и човешки жертви. Глобите са от 500 до 2000 лева, ако не подлежат на наказателна отговорност. \r\n \n\t\t\t\t\t\t", "date": "2019.03.12", "title": "92 пожара в Пернишко за два дни, мъж е загинал"}
{"url": "http://www.bnews.bg/article/258117-dashteryata_na_arabadzhievi_im_e_osigurila_advokat", "text": "\n Испанският съд не насрочи дело за екстрадицията на задържаните Ветко и Маринела Арабаджиеви, въпреки че 72-часовият срок в ареста вече изтече. Нито една институция в България все още не знае къде е задържаното семейство. \r\n\r\n По неофициални информация дъщеря им Александра е била в Барселона и им е осигурила адвокат, каза репортер на БТВ. \r\n\r\n Арабаджиеви бяха задържани при акция на испанската полиция. Заедно с тях беше арестуван и Георги Семерджиев, който ги е приютил. Той е издирван от швейцарските власти, но те са се отказали от ареста му и Семерджиев е освободен. \r\n\r\n Българската специализирана прокуратура ще чака уведомление от Испанския национален съд, който е в Мадрид. Ще се чака решение за екстрадиция или директно информация кога ще се състои тя, т.е. кога ще бъде полетът, с който Арабаджиеви ще бъдат върнати в България. Не е ясно в кой съд и арест са Ветко и Маринела, не се дава информация, понеже искането за задържане и за екстрадиция е отправено с европейска заповед от Специализираната прокуратура до испанските власти. Те са под чужда юрисдикция. \r\n \n\t\t\t\t\t\t", "date": "2019.03.12", "title": "Дъщерята на Арабаджиеви им е осигурила адвокат?"}
{"url": "http://www.bnews.bg/article/258105-sasht_izteglyat_diplomaticheskiya_si_personal_ot_venetsuela", "text": "\n САЩ ще изтеглят тази седмица целия дипломатически персонал, който все още е в посолството в Каракас. До решението се стигна поради задълбочаването на кризата във Венецуела, съобщи в Туитър държавният секретар Майк Помпео. \r\n\r\n Другата причина за изтеглянето е заключението, че присъствието на американския дипломатически персонал в посолството се е превърнало в ограничение за политиката на САЩ, посочи в изявление Държавният департамент, цитиран от Ройтерс. \r\nВ изявлението не се уточнява денят, в който служителите ще напуснат посолството. \r\nПървият дипломат на САЩ обвини Куба за тежката криза с липсата на ток и вода във Венецуела. Помпео отхвърли обвиненията на президента Николас Мадуро, че заговор на САЩ е довел до спирането на тока, което продължава вече 4 дни. \r\n\"Куба е истинската империалистическа сила във Венецуела\", каза Майк Помпео във Вашингтон. \"Ако няма ток, благодарете на чудесата на модерното кубинско инженерство\", заяви Помпео. \r\n\r\n \"Ако няма вода, благодарете на отличните хидролози от Куба\", допълни американският дипломат. \r\nТой не обяви нови санкции срещу управляващите във Венецуела, но отново повтори американската позиция, че Николас Мадуро е нелегитимен на поста президент, а Русия е създала кризата във Венецуела с подкрепата си за него. \r\n\"Николас Мадуро обеща на народа си социалистически рай\", каза Майк Помпео, \"Социалистическата част е налице, което е поредното доказателство, че социализмът води до икономическа разруха. Онази част с рая не се получи особено\". \r\nМеждувременно стана ясно, че контролираният от опозицията венецуелски парламент е одобрил обявяване на национално състояние на тревога заради безпрецедентната криза с електроснабдяването, която парализира страната пети ден, предаде ДПА. \r\nПарламентът също отхвърли аргумента на президента Николас Мадуро, че колосалната авария е американски саботаж и каза, че причината за нея е лошото управление и липсата на инвестиции. \r\nНационалното събрание призова армията да помогне за мобилизиране на персонала на енергийния монополист \"Корпоелек\" и отправи апел за международно сътрудничество за възстановяване на елекроснабдяването по време на 30-дневно състояние на тревога. \r\nПарламентът обаче няма правомощия да въведе извънредно положение, докато Мадуро остава президент. \r\nПредседателят на парламента Хуан Гуайдо свика във вторник следобед протести. \"Ако продължим да се активизираме, скоро ще постигнем прекратяване на узурпацията, преходно правителство и свободни избори\", заяви той. \r\nМеждувременно Мадуро писа в Туитър, че \"агресиите и империалистическите атаки няма да унищожат силата на венецуелския народ и способността му да оказва съпротива\", и че страната му ще спечели \"електрическата война\". \r\n\r\n В понеделник Мадуро съобщи, че властите са задържали двама души за опит за саботаж на ВЕЦ \"Симон Боливар\" в Гури, посочва ТАСС. Според президента атаката срещу националната енергийна система е осъществена по три начина: кибератака, електромагнитен импулс и физическо нападение. \"Първо е била извършена кибератака срещу системата на компания \"Корпоелек\" във ВЕЦ \"Симон Боливар\" и системата в Каракас. После е използван електромагнитен импулс, прекъснал процеса по възстановяване на системите, а накрая са прибягнали до физическо нападение - палежи и рушене на електрически подстанции\", каза Мадуро в обръщение към населението, излъчено в приложението \"Перископ\". \r\n \n\t\t\t\t\t\t", "date": "2019.03.12", "title": "САЩ изтеглят дипломатическия си персонал от Венецуела!"}
{"url": "http://www.bnews.bg/article/258104-opredeliha_darzhavite_s_nay_chist_vazduh", "text": "\n Сдружение на природозащитни организации определи държавите с най-чист въздух на света. \r\nНа първо място се класира Финландия, а веднага след нея се нарежда Исландия. \r\nОсновният критерий е наличието на фини прахови частици във въздуха, като е разработена компютърна програма, която да следи и систематизира данните. \r\nПървата петица се допълва от Естония, Швеция и Австралия. \r\nНай-лошо е качеството на три държави на Индийския субконтинент - Бангладеш, Пакистан и Индия. \r\nСистематизирани са данните от 73 страни, като България се нарежда на 24-то място. \r\n \n\t\t\t\t\t\t", "date": "2019.03.12", "title": "Определиха държавите с най-чист въздух"}
{"url": "http://www.bnews.bg/article/258103-zabravena_ranitsa_vdigna_politsiyata_v_sofiya_na_krak", "text": "\n Полицията проверява сигнал за забравена раница в района на бул. „Черни връх“ и ул. „Сребърна“, съобщиха от МВР. \r\nРайонът е отцепен и на мястото тече проверка. \r\n \n\t\t\t\t\t\t", "date": "2019.03.12", "title": "Забравена раница вдигна полицията в София на крак"}
{"url": "http://www.bnews.bg/article/258110-velikobritaniya_i_es_postignaha_kompromis_za_brekzit", "text": "\n Европейският съюз и британското правителство договориха сделка за излизане от застоя около Брекзита, заяви председателят на Европейската комисия Жан-Клод Юнкер, цитиран от Асошиейтед прес. \r\nЮнкер каза, че ЕС и британското правителство застават изцяло зад ревизии, целящи да прекратят безизходицата около споразумението за Брекзит. \r\nСлед разговорите си с британския премиер Тереза Мей късно в понеделник Юнкер заяви, че депутатите в британския парламент сега \"ще трябва да направят фундаментален избор\" - да одобрят или отхвърлят споразумението за напускане. \r\nКамарата на общините отхвърли с огромно мнозинство през януари първоначалния вариант на споразумението. Мей положи усилия да договори с ЕС промени, които могат да убедят достатъчно депутати да подкрепят сделката. \r\nСлед срещата с Мей Юнкер заяви, че \"сегашното споразумение е възможно най-доброто\" и предупреди, че нови преговори няма да има. \r\n\r\n \"Или това споразумение или изобщо няма да има Брекзит. Трети шанс няма да има\", предупреди председателят на ЕК, цитиран от Франс прес. \r\nБританската министър-председателка потвърди, че са постигнати правно обвързващи промени в споразумението за развода. \r\nОбщ инструмент с правна тежест, сравнима с тази на споразумението за напускане, ще гарантира, че ЕС не може да действа с намерение да използва безконечно предпазния механизъм по отношение на статута на Северна Ирландия, заяви на пресконференция Мей след продължилата над два часа среща с Юнкер. \r\nМалко по-рано британският първи министър Дейвид Лидингтън, който се явява заместник на Мей, каза пред парламента, че правителството ще представи пред депутатите два документа: обща правно обвързваща декларация, че Великобритания ще може да излезе от предпазния механизъм,гарантиращ отворена ирландска граница, и общо изявление, което ще бъде добавено към политическата декларация за бъдещите отношения на ЕС и Великобритания. \r\nНа пресконференцията след разговорите с Юнкер Тереза Мей каза, че освен огласените в парламента два документа, Великобритания ще подготви също едностранна декларация, в която се казва, че нищо не може да предотврати оттеглянето на страната от предпазната мярка за ирландската граница, ако преговорите за бъдещите отношения с ЕС след Брекзит се провалят. \r\n \n\t\t\t\t\t\t", "date": "2019.03.12", "title": "Великобритания и ЕС постигнаха компромис за Брекзит"}
{"url": "http://www.bnews.bg/article/258106-yunker_velikobritaniya_tryabva_da_napusne_es_do_23_may", "text": "\n Великобритания трябва да напусне Европейския съюз преди европейските избиратели да гласуват за нов Европейски парламент между 23 и 26 май, иначе ще трябва да изберат свои евродепутати, заяви председателят на Европейската комисия Жан-Клод Юнкер, цитиран от Ройтерс. \r\n\"Напускането на Обединеното кралство трябва да приключи преди европейските избори, които ще се състоят между 23 и 26 май тази година. Ако Великобритания не е излязла от дотогава, ще трябва да спази законовото изискване да участва в тези избори\", отбеляза Юнкер в писмо до председателя на Европейския съвет Доналд Туск. \r\n \n\t\t\t\t\t\t", "date": "2019.03.12", "title": "Юнкер: Великобритания трябва да напусне ЕС до 23 май"}
{"url": "http://www.bnews.bg/article/258127-nfsb_otivalo_samo_na_izborite_patreotite_bili_izdanena_rabota_valeri_atakuva_borisov_vmro_i_babichkite", "text": "\n Валери Симеонов излезе с разкритие за бъдещите планове на НФСБ. По неговите думи, НФСБ ще се яви самостоятелно на изборите, защото патрЕотите се оказали пълна издънка. \r\n\r\n \"Най-вероятно ще се явяваме самостоятелно на изборите. ВМРО преустановиха възможността за единно явяване, след като вече обявиха платформата си и водача на листата. Водихме два месеца разговори с ВМРО за двупартийно явяване, а те си водеха кампания. Това не беше коректно. Цялата работата е издънена\", коментира тоалетното вице. \r\n\r\n   \r\n \n\t\t\t\t\t\t", "date": "2019.03.12", "title": "НФСБ отивало само на изборите, ПатрЕотите били издънена работа! Валери атакува Борисов, ВМРО и бабичките!"}
{"url": "http://www.bnews.bg/article/258114-radev_blagodari_na_balgarite_v_sloveniya_che_izdigat_avtoriteta_na_nashata_strana", "text": "\n Президентът Румен Радев благодари на българската общност в Словения, че издига авторитета на нашата страна. Той й пожела все така успешно да олицетворява връзката между нашите два приятелски народа, предаде БТА. \r\n  \r\nБългарският държавен глава Румен Радев и съпругата му Десислава Радева присъстваха на прием в Любляна по повод националния празник на България - 3 март, даден от посолството ни в Словения за дипломатическата общност, изтъкнати представители на словенското общество и на българската общност. \r\n  \r\nВ словото си Радев посочи, че ние се ръководим от принципите на националните ни герои за \"чиста и свята република\", да живеем в разбирателство с останалите народи, да уважаваме човешките права и различията между хората. Президентът отбеляза, че България води открита и конструктивна политика на добросъседство и взаимно уважение към партньорите си и един от тях е приятелска Словения. Той подчерта, че България и Словения се радват на добро сътрудничество и допълни, че отношенията между двете страни се основават както на близките традиции и култура, така и на ценностите, които споделят и на силната ангажираност да работят за стабилност и сигурност на Балканите, за насърчаване на интеграцията и европейското бъдеще на Западните Балкани. \r\n  \r\nРумен Радев припомни, че днес е разговарял със словенския президент Борут Пахор по важни теми за бъдещето на региона и бъдещето на Европа и подчерта решимостта да работят заедно за обединена, сигурна и силна Европа. Той отбеляза също, че в Любляна днес се проведе успешен бизнес форум с участието на компании от България и Словения. \r\n  \r\nПрезидентът посочи още, че миналата година е било открито посолство на Словения в София и е била открита директна линия Любляна - София. \r\n\r\n Той обаче подчерта, че свързаността не е задължително само транспорт, енергетика и комуникации, а е необходимо и да се даде възможност на младите хора да си сътрудничат в областта на науката и образованието, защото това е бъдещето на нашия регион. \r\n \n\t\t\t\t\t\t", "date": "2019.03.12", "title": "Радев благодари на българите в Словения, че издигат авторитета на нашата страна"}
{"url": "http://www.bnews.bg/article/258111-snyag_dazhd_i_vyatar_v_po_golyamata_chast_ot_stranata", "text": "\n Валежи от дъжд и значителна облачност обхващат цялата страна днес. Жълт код за силен вятър и обилни валежи от дъжд и сняг е обявен в 21 области на страната. Опасност от силен вятър има в областите Кюстендил, Благоевград, Смолян, Кърджали, Хасково, Ямбол, Сливен, както и по цялото Черноморие. Предупредителен код заради валежи от дъжд и сняг е издаден за Монтана, Враца, Плевен, Ловеч, Габрово, Велико Търново, Търговище, Разград, Русе и Силистра, както и за Бургас, Ямбол, Хасково и Кърджали. \r\n  \r\nПо високите полета на Западна България, в Предбалкана и на места в Североизточна България през нощта дъждът премина в сняг и образува снежна покривка. \r\n\r\n В останалата част от страната днес ще вали дъжд и на много места валежите временно ще са интензивни и значителни по количество. \r\n\r\n По Черноморието ще е облачно и дъждовно, с по-значителни валежи по южното крайбрежие. Ще духа умерен до силен североизточен вятър. Максималните температури ще са 6-9 градуса. Температурата на морската вода е 7-8 градуса. Вълнението на морето ще бъде 3-4 бала. \r\n\r\n В планините ще е облачно с валежи от сняг, на места значителни. Ще духа умерен, по билата до силен вятър от север-североизток. Главно па старопланинските проходи ще има условия за навявания. Максималната температура на 1200 метра ще бъде около 3 градуса, на 2000 метра - около минус 3 градуса. \r\n \n\t\t\t\t\t\t", "date": "2019.03.12", "title": "Сняг, дъжд и вятър в по-голямата част от страната"}
{"url": "http://www.bnews.bg/article/258112-20_godishno_momche_zagina_a_trima_postradaha_pri_katastrofa_v_radomirsko", "text": "\n 20-годишно момче загина при катастрофа с лек автомобил в Радомирско. Инцидентът е станал на пътя от село Дебели лаг в посока село Извор. \r\nЛек автомобил БМВ излязъл от пътното платно, навлязъл в житен блок и се ударил в дърво. В колата са пътували три момчета и едно момиче. В пернишката болница е починал 20-годишен младеж от град Радомир. \r\n  \r\n21-годишна девойка е със счупен таз. Прегледана е в пернишката болница и е преместена в столично лечебно заведение. По непотвърдена информация, момичето е бременно в седмия месец. \r\nОстаналите двама, на 29 и 24 години, са прегледани и освободени за домашно лечение. \r\n  \r\nВ процес на установяване е кой е шофирал колата. \r\n \n\t\t\t\t\t\t", "date": "2019.03.12", "title": "20-годишно момче загина, а трима пострадаха при катастрофа в Радомирско"}
{"url": "http://www.bnews.bg/article/258113-zadarzhaha_1_5_tona_kokain_v_nyu_york", "text": "\n Американските власти обявиха в понеделник за конфискуване на близо 1,5 метрични тона кокаин с улична стойност от 77 милиона долара, което е залавянето на най-голямо количество наркотик за почти 25 години в пристанището на Ню Йорк. \r\nНа 28 февруари в контейнера в пристанището бяха намерени 60 пакета бял прах с тегло 1451 кг. Не са извършени арести по случая, по който разследването продължава. \r\n  \r\n\"Кокаинът, наказанието на Ню Йорк от 90-те, се завръща\", заяви специалният агент на ДЕА Рей Донован. \r\nДонован каза, че размерът на конфискуваната дрога - вторият по големина в историята на пристанището и най-големият там от май 1994 г., отразява стремежа на трафикантите да изградят пазар за смес от кокаин с фентанил. \r\n  \r\nСъединените щати, най-големият потребител на незаконни наркотици в света, в момента изпитват смъртоносна епидемия от употребата на опиати. \r\n \n\t\t\t\t\t\t", "date": "2019.03.12", "title": "Задържаха 1,5 тона кокаин в Ню Йорк"}
{"url": "http://www.bnews.bg/article/258130-valeri_simeonov_shte_se_oblazhi_s_visoka_pensiya_za_razlika_ot_obiknovenite_trudeshti_se", "text": "\nСамо след няколко месеца Валери Симеонов ще придобие правото да се пенсионира и освен висока\r\nдепутатска заплата ще може да се облажи и с много висока пенсия, за разлика от пенсионерите, на които\r\nобещаваше 300 лева минимална пенсия.  \r\n\r\n Друг негов патриот вече получил правото да се облажи с висока пенсия е депутата Петър Петров, който подражаваше на Симеонов с изцепките си срещу майките на децата с увреждания. \r\n\r\n Освен правото на високи пенсии Симеонов и Петров ще могат да прибавят и допълнителен осигурителен стаж от пребиваването си в Народното събрание. \r\n\r\n Дали Симеонов и Петров са обяснявали на излъганите пенсионери, че като депутати те ще получат доста по-висока пенсия и то благодарение на това, че българския данъкоплатец им осигурява социално осигуряване върху максимално осигурителния праг? \r\n\r\n На опашката за висока пенсия чака и друг депутат на Симеонов и това е Валентин Касабов, който вече премина 60 годишния праг. \r\n\r\n Касабов е известен с това, че редовно предизвиква скандали по различни поводи, както и че трудно се справя\r\nс компютърната техника. Същия е на Вие и с чуждите езици, както и със законотворческата дейност, но едва ли  ще се откаже от висока пенсия! От декларациите за публичност на имуществото става ясно, че Касабов освен високата заплата като депутат е получавал и партийно възнаграждение, изплащано от партийната субсидия, вероятно за вярна служба! \n\t\t\t\t\t\t", "date": "2019.03.12", "title": "Валери Симеонов ще се облажи с висока пенсия, за разлика от обикновените трудещи се! "}
{"url": "http://www.bnews.bg/article/258108-dozhivoten_zatvor_za_dzhihadista_ot_evreyskiya_muzey", "text": "\n Углавният съд в Брюксел осъди френския джихадист Мехди Немуш на доживотен затвор за убийство с терористичен характер на четирима души в еврейския музей в Брюксел през 2014 г., предаде Франс прес. \r\nТогава Немуш нападна музея, въоръжен с автомат югославско производство и револвер. Той застреля четирима души и избяга от местопрестъплението. \r\nСлед няколко дни преследване, джихадистът беше задържан на повече от 1000 километра от местопрестъплението, във френския град Марсилия. \r\nТой все още носел оръжията на престъплението, както и видеокамера, с която безуспешно опитал да запише атаката. \r\n\r\n Мехди Немуш е първият джихадист, извършил терористичен акт в Европа, след завръщането си от Сирия. \r\n\r\n Освен него, съдът осъди и французина Насер Бендрер, който е осигурил оръжията на Немуш. Той бе признат за съучастник в убийствата и получи присъда от 15 години затвор. \r\n  \r\n \n\t\t\t\t\t\t", "date": "2019.03.12", "title": "Доживотен затвор за джихадиста от еврейския музей"}
{"url": "http://www.bnews.bg/article/258109-toplofikatsiya_sofiya_otgovori_na_manolova_za_parite_ot_yuriskonsultski_honorari", "text": "\n Омбудсманът Мая Манолова вади \"на светло\" колко милиони е събрала \"Топлофикация София\" от юрисконсултски хонорари и колко е платила на частни кантори, съобщиха от офиса на обществения защитник. \r\n\r\n Днес от 11.00 часа на брифинг в институцията Мая Манолова ще представи пред медиите отговорите на \"Топлофикация София\" ЕАД, получени вчера по Закона за достъп до обществена информация. \r\n  \r\nОмбудсманът ще коментира предоставената информация и дали има разминаване с отговорите на столичното топлофикационно дружество спрямо други официални източници. \r\nОт екипа на Манолова припомнят, че съдебната сага на омбудсмана с \"Топлофикация\" е продължила близо три години, тъй като ръководството е отказвало да даде исканата информация за какво са похарчени събраните през 2015 г. юрисконсултски възнаграждения за милиони левове чрез започнати дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство. \r\n  \r\nОмбудсманът е задала 10 въпроса към изпълнителния директор на \"Топлофикация София\" Георги Беловски. На 25 февруари т.г. с Решение номер 1149 Административен съд София-град е отменил отказа на дружеството и е изпратил преписката на изпълнителния директор за предоставяне на информацията, изрично и изчерпателно посочена в заявлението на омбудсмана. \r\n \n\t\t\t\t\t\t", "date": "2019.03.12", "title": "„Топлофикация София” отговори на Манолова за парите от юрисконсултски хонорари"}
{"url": "http://www.bnews.bg/article/258115-ruskata_armiya_sazdava_sobstven_zatvoren_internet", "text": "\n Армията на Русия създава затворен интернет - \"военен, красив и суверенен\". Цялата важна информация ще се пази единствено на сървърите на министерството на отбраната в Москва, пише в. \"Известия\". \r\n\r\n Затворената система за размяна на дигитални данни ще се нарича мултисървисна транспортна мрежа за свръзка (МТМС). Първият етап от работата по нея ще приключи още тази година, а до две години тя ще бъде изградена изцяло, съобщи за вестника министерството. \r\n\r\n МТМС ще разполага със собствена търсачка, а за да работи тя независимо, военните ще прокарат влакнесто-оптичен канал през Арктика. Според експерти опитът от създаването на системата ще се използва и при формирането на национална мрежа. Според експерти по кибернетична сигурност МТМС ще гарантира електронната сигурност на страната наред със защитения руски сегмент от интернет, чието създаване се обсъжда сега във федерацията, пише изданието. \r\n\r\n Военната мрежа за размяна на информация би могла да стане сегмент от защитения руски интернет сектор и да се използва в бъдеще в народното стопанство на Русия - например за покупки и контрол върху качеството на продукцията, напомня бизнес аналитикът Сергей Вилянов готвения руски закон за \"суверенен интернет\". \r\n\r\n Предвижда се този закон да обхване гражданската инфраструктура, за да може при поява на сериозни геополитически проблеми руската система да премине към автономна работа, пояснява Урван Парфентиев, координатор на Центъра за безопасен интернет в Русия. \r\n \n\t\t\t\t\t\t", "date": "2019.03.12", "title": "Руската армия създава собствен - \"затворен\" интернет"}
