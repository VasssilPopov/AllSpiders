{"url": "http://www.bnews.bg/article/243748-gartsiya_i_makedoniya_podpisvat_na_17_yuni_opozitsionerite_da", "text": "\n Гърция и Македония ще подпишат споразумението за промяна на името на бившата югославска република на 17 юни (неделя),  предаде Ройтерс, като се позова на източници, запознати отблизо с процеса. \r\n\r\n Документът, който предизвика остра реакция и протести и в двете страни, ще бъде подписан от македонската страна на Преспанското езеро, служещо като граница между Гърция, Македония и Албания. \r\n\r\n Както вече съобщихме, министър Екатерина Захариева, която е на двудневна визита в Македония,   Двамата ще разговарят в Струмица, където ще присъстват на постановката \"Железния светилник\" на Театъра на Българската армия. Утре Захариева ще бъде в Скопие. \r\n \n\t\t\t\t\t\t", "date": "2018.06.15", "title": "Гърция и Македония подписват на 17 юни, опозиционерите да..."}
{"url": "http://www.bnews.bg/article/243750-barekov_za_noviya_si_televizionen_proekt_barekov_i_bayraktarov_bez_tsenzura_shte_bade_alternativa_na_badzhak_zhurnalistikata_video", "text": "\n В студиото на Ники Колев евродепутатът Николай Бареков анонсира продуцентския си телевизионен проект, който стартира утре сутрин в 09:00 часа и който ще се излъчва всяка събота на живо в ефира на телевизия Евроком. „Бареков и Байрактаров без цензура”, както се казва най-новото предаване в българския телевизионен ефир, ще бъде алтернатива на „баджак журналистиката”, подчерта Бареков. \r\n\r\n Ако трябва да го сравняваме със сутрешните блокове, на които аз съм бил водещ в БТВ, и в момента състоянието на блоковете, ще бъде интересен с многото гледни точки и със свободата на изразяване. Хората ще имат възможността и свободата да изкажат в кадър или по телефона своето мнение по всякакви теми, уточни Бареков и подчерта, че са малко политиците в България, които са готови да чуват истината в лицето по време на жив ефир. \r\n\r\n По отношение на „баджак журналистиката” Бареков заяви, че една негова изпусната реплика се е превърналав нарицателно. Баджак телевизията е слугинаж към силните на деня, категоричен е той. Днес към ГЕРБ и към Патриотите и към ДПС , утре ще бъде към БСП, слугинажът си е слугинаж, отсече Бареков. От широкия кръг на този журналистически жанр той изключи единствено „няколко доайени и Евроком, която пази свободата на изразяване в публичното пространство”.   \r\n\r\n В студиото на Ники Колев евродепутатът разкри и че първият гост в пилотния брой на изданието ще бъде влиятелният социалист и може би бъдещ лидер на БСП Калоян Паргов. На него ще бъде поставен въпросът  дали  БСП изглежда опозиция в българския парламент или Общинския съвет, където той работи. \r\n\r\n  В предаването ще бъдат излъчени и ексклузивни кадри от официалната церемония в Баку, по време на която „Презареди България – ББЦ” стана първи и единствен член на Алианса на консерваторите. „В този Алианс са сериозни партии като Републиканската партия на Великобритания, Републиканската партия на Доналд Тръмп, сериозни, десни консервативни партии”, обясни той. \r\n\r\n Бареков загатна, че ще бъде излъчено и интригуващо разследване на Димитър Байрактаров, но не уточни неговото съдържание. Той обяви и че всички сигнали, получени от зрителите, ще бъдат разследвани и показвани на зрителите. \r\n\r\n От кухнята на предаването Бареков разкри още, че ще бъда показана в ефир анкета, направена в центъра на София, по време на която случайни минувачи отговарят на въпрос на репортер на предаването с какво запомнихте европредседателството. „Народът не е разбрал нищо – това е резултатът от направено проучване”, обобщи той. В тази връзка Бареков констатира, че истерията около българското председателство на Съвета на ЕС е един „раздут балон от управляващите с цел да обяснят защо стоят на власт”. \r\n\r\n „От 2600 планирани събития в България се случиха 800, останалите останаха в Брюксел”, каза с огорчение евродепутата. Той посочи, че идната седмица в столицата на Белгия предстои форум, на който ще присъстват 3000 души от цял свят и уточни, че събитието е можело да се случи у нас, но управляващите са заявили, че няма капацитет за такова количество хора. „Защо тогава хвърлиха 100 млн.лв. за ремонт на НДК?”, попита логично Бареков. \r\n\r\n \r\n\r\n   \r\n \n\t\t\t\t\t\t", "date": "2018.06.15", "title": "Бареков  за новия си телевизионен проект: „Бареков и Байрактаров без цензура” ще бъде алтернатива на „баджак журналистиката” (ВИДЕО)"}
{"url": "http://www.bnews.bg/article/243746-pochina_angliyskiyat_sased", "text": "\n Актьорът Лесли Грантъм почина на 71  години в Лондон, съобщиха Би Би Си и в.  \"Дейли мейл\". \r\n  \r\nВ началото на седмицата Грантъм се върна във Великобритания от България, за да се лекува. Той живееше в България, след като се снима в сериала \"Английският съсед\". Погребението ще бъде в тесен кръг. \r\n \n\t\t\t\t\t\t", "date": "2018.06.15", "title": "Почина английският съсед"}
{"url": "http://www.bnews.bg/article/243747-ne_e_mnogo_iznenadvashto_romite_v_hr_botev_se_mlatili_za", "text": "\n Двете семейства, участвали в сбиването в столичния квартал \"Христо Ботев\", се занимавали с проституция в Германия. Това била и причината за боя, съобщава Нова телевизия. Припомняме, че двете ромски фамилии вдигнаха под тревога полицията. \r\n\r\n Вчера по обед враждата прераснала във физическа саморазправа между няколко човека. До момента са арестувани двама души, които са криминално проявени. А за да не се повтори мелето кварталът ще бъде под охрана  денонощно, за колкото време е необходимо.  \r\n\r\n „Нямаме сигнали за конфликти на тези две фамилии. И от двете места имаме информация за много криминални престъпления. Почти цялата гама от Наказателния кодекс. Ако съберем доказателства за други лица, също ще бъдат задържани”, заяви директорът на СДВР Ивайло Иванов. \r\n  \r\n \n\t\t\t\t\t\t", "date": "2018.06.15", "title": "Не е много изненадващо: Ромите в \"Хр.Ботев\" се млатили за..."}
{"url": "http://www.bnews.bg/article/243749-otkriha_trup_v_livada_v_kazanlashko", "text": "\n Труп е намерен в запустяла ливада край казанлъшкото село Черганово, съобщава местният сайт \"ПресКазанлък\". \r\n\r\n  Тялото е открито на метри от Подбалканския път.  Близо до мястото се намират изолирани вилни постройки, до тях води черен път. \r\n\r\n Трупът е транспортиран до Съдебна медицина в Стара Загора. Аутопсията трябва да установи причините за смъртта и самоличността. На място бе извършен оглед от криминалисти. \r\n\r\n   \r\n \n\t\t\t\t\t\t", "date": "2018.06.15", "title": "Откриха труп в ливада в Казанлъшко"}
{"url": "http://www.bnews.bg/article/243706-mara_otvarachkata_pak_si_pokaza_dupeto_snimka", "text": "\n Чагаджийката Мария, по известна като Мара Отварачката показа дупе в Халкидики, Гърция. 36-годишната певица заяви, че съчетава полезното с приятното, тъй като именно в южната ни съседка подготвя новата си лента, пише в. \"Телеграф\". \r\n\r\n На споделените фотоси в социалната мрежа Instagram Отварачката позира с изрязан червен бански, разкриващ пищните й форми. Меломаните не пропуснаха да отбележат, че очакват летния подарък от Мария в най-скоро време, а тя подчерта, че до няколко дни музикалният проект ще бъде факт. Снимката вижте  \r\n \n\t\t\t\t\t\t", "date": "2018.06.15", "title": "Мара Отварачката пак си показа дупето (Снимка)"}
{"url": "http://www.bnews.bg/article/243721-bratat_na_vasil_naydenov_lezhal_v_ludnitsa", "text": "\n Васил Найденов не зачита роднините си от страна на баща си Михаил, за когото певецът казва, че не е проронил и една сълза, щом научил, че е издъхнал. По същия начин игнорирал и своите двама братя и сестра от втория брак на татко си. Най-големият от тях – Жорж, бил тежко болен и прекарал част от живота си в психиатрично заведение, разказват близки до Найденов. \r\n\r\n Жорж бил отличен ученик и работел в Киноцентъра, но изведнъж започнал необяснимо да губи зрението си. Лекарите му поставили страшната диагноза аденом на хипофизната жлеза и бил опериран по спешност, писа „Ретро“. \r\n\r\n Полубратът на певеца напуснал болницата в състояние на почти пълна инвалидност, а за капак лек инсулт му докарал пареза на лявата част на тялото. Все пак успял да проходи след упорит труд, но винаги имал нужда от придружител, защото не виждал. Проблемите му обаче не спрели дотам и не след дълго му извадили жлъчката. \r\n\r\n Получил усложнение – залепване на част от хранопровода за гръбначния стълб, което довело до проблеми и с храненето. Въпреки това Жорж останал на пръв поглед със здрава психика, но парите, които получавал като инвалид, били крайно недостатъчни за храна и лекарства. \r\n\r\n Започнал да проси, а после и да прави дребни кражби. Тръгнал по лош път, а провиненията не му се разминали и го пратили в общежитието „Кремиковци“, където обаче направил пожар и бил настанен в лудницата в Ловеч. Пуснали го и оттам, защото имал панически пристъпи, и се прибрал при майка си в столичното им жилище. Към нея не се държал добре – веднъж й посегнал с гребло за сняг, а от удара тя останала с изкривени стави на палците на ръцете. \r\n \n\t\t\t\t\t\t", "date": "2018.06.15", "title": "Братът на Васил Найденов лежал в лудница"}
{"url": "http://www.bnews.bg/article/243745-bivsh_futbolist_v_machete_shvatka_ubi_sagrazhdanin", "text": "\n Бившият футболист Марио Метушев уби съгражданин след скандал и кървава битка с ножове в Гоце Делчев, съобщава \"Топ Преса\". \r\n\r\n 39-годишният нападател, преминал през Ботев, Черно море, Черноморец, Берое и Пирин, нанесъл смъртоносните удари пред дома на загиналия Краси Колджиев - Дзъмбо, като също е получил сериозни наранявания. \r\n\r\n Метушев в болница с опасност за живота, като според непотвърдена информация футболистът Марио Метушев сам е забил нож в себе си, осъзнавайки че е заклал своя приятел.  \r\n\r\n Гоце Делчев е в шок, а градът ври и кипи от полиция, следователи и шокирани свидетели. Освен линейки за жертвите, летят линейки и за хора изпаднали в шок след случая. \r\n \n\t\t\t\t\t\t", "date": "2018.06.15", "title": "Бивш футболист в мачете схватка, уби съгражданин..."}
{"url": "http://www.bnews.bg/article/243708-mariya_ignatova_zacheva_invitro_ot_rachkov", "text": "\n Мария Игнатова и Димитър Рачков се събраха преди броени седмици и са решили да не губят ценно време в създаването на общ наследник. ТВ водещата е била засечена на гинекологичен преглед в специализиран кабинет, където й били взети подробни изследвания. Хора от персонала на болничното заведение издават, че Мария живо се интересувала от процедурата инвитро и нейните стъпки, като любопитството й вероятно е събудено от желанието й с Рачков най-сетне да имат дете. \r\n\r\n До помощта на лекарите се стигнало, защото Игнатова вече не е първа младост, а освен това преди години, когато родила първородния си син Виктор от бизнесмена Петко Димитров, била между живота и смъртта, писа „Ретро“. \r\n\r\n По всяка вероятност тогавашните усложнения са оставили своето трайно отражение, което обяснява защо още преди да се разделят, двамата с комика никога не се решиха да работят за бебе. Мария още изпитвала ужас, когато се присетела какъв стрес преживяла покрай появата на Виктор и именно неприятната емоция от изживяването години наред я спирала да поиска второ дете. \r\n\r\n Тя родила преждевременно, тъй като се разболяла и трябвало да приема антибиотици. Когато детето проплакало доста по-рано от определената дата, било прието по спешност в болница, а самата Мария също беряла душа, прикована към леглото. Двамата лежали в различни клиники и на бившия й мъж се налагало да снове между двете места. После Игнатова изпаднала в тежка следродилна депресия, която не могла да преодолее година след това и което било причината с Петко Димитров да се разделят.  \r\n \n\t\t\t\t\t\t", "date": "2018.06.15", "title": "Мария Игнатова зачева инвитро от Рачков "}
{"url": "http://www.bnews.bg/article/243744-borisov_sardit_na_zhurnalistite_i_te_da_mu_se_mahat_ot_glavata_pravyat_go_da_izglezhda_glupak", "text": "\n Двуполюсните настроения на премиера са толкова постоянни, че не биха могли да бъдат обяснени със \"сатурновата дупка\" , в която той сигурно вярва, че се намира. Както и се пази от ретроградния Меркурий. \r\n\r\n На откриването на четирилентовият път от Бургас до Слънчев бряг – част от магистрала „Черно море” Борисов отказа да отговаря на журналистически въпроси. \r\n\r\n Според него репортерите \"тенденциозно предавали думите му, все едно е говорил глупости\"! \r\n\r\n Възможно ли е да е така? Вероятно и записите тенденциозно сами записват небивалиците, които излизат от устата на бащицата?  \r\n\r\n Най-добре всички да му се махат от главата и да го оставят да си върши, каквото си върши. Като не им харесва, пак да му се махат от главата. \r\n \n\t\t\t\t\t\t", "date": "2018.06.15", "title": "Борисов сърдит на журналистите...И те да му се махат от главата, правят го да изглежда глупак!"}
{"url": "http://www.bnews.bg/article/243730-vdovitsata_na_georgi_iliev_v_neizvestnost_ot_mesets", "text": "\n Мая Илиева, вдовицата на висаджията Жоро Илиев, е изчезнала и повече от месец и най-близките й приятели нямат вест от нея. Мая е спряла да вдига и мобилния си телефон. \r\nДружките й предполагат, че причина за внезапното изчезване на Маями, както я наричат, е поредното любовно разочарование. Само преди година Мая грееше от щастие и се завърна в бурния нощен живот. Миналата есен гангстерската съпруга бе гост на популярен столичен клуб. Когато оставаше за по-дълго в България задължително сформираше компании от приятели и излизаше да се черпят с шампанско. \r\nНа една от снимките от въпросния клуб се вижда, че Мая е особено близка с тайнствен господин, притиснал я към себе си , обгръщайки с ръце кръста й. Нейни приближени издадоха, че това е новият повелител на сърцето й. През пролетта отношенията им започнали да куцат и тя признала, че скоро ще е сингъл. Явно обаче, че раздялата не е по нейно желание и тя е изпаднала в поредната любовна депресия, пише „Ретро“. \r\n  \r\n \n\t\t\t\t\t\t", "date": "2018.06.15", "title": "Вдовицата на Георги Илиев в неизвестност от месец"}
{"url": "http://www.bnews.bg/article/243729-garmi_nov_seksskandal_v_ministerstvo_na_otbranata", "text": "\n Нов секс скандал е на път да взриви Министерство на отбраната, пише „Таблоид”.  \r\nСлужители на министерството са пуснали сигнал до МВР и Комисията за противодействие на корупцията и за отнемане на незаконно придобитото имущество (КПКОНПИ), че при военните се готви яка далавера, в която както си е редно по всички правила на конспирацията е замесена и любовница. И то на заместник министър.  \r\n„Таблоид” получи копие от сигнала, на който службите вече са назначили проверка. Ето и какво се твърди в него. \r\n„Готви се скандално назначение за началник отдел „Придобиване на системи за командване и управление” в дирекция „Отбранителна аквизиция”  в Министерство на отбраната. На тази длъжност гласят любовницата на заместник-министър Анатолий Величков – Румяна Младенова, за която се търсеше отдавна точното място, за да изпълнява мокрите поръчки.  В продължение на една година двете любовни гълъбчета биват засичани от служители в различни почивни станции  на МО. \r\nРазведената кариеристка често се хвали за много близките си отношения с влюбения до уши заместник-министър, също не случайно попаднал на този пост. От години той се е занимавал със сделки и схеми и не случайно бута любовницата си за началник в един от най-апетитните отдели в МО.  Румяна Младенова, известна в министерството като партийния автобус, тъй като често всички се качват на нея, със своето образование като архитект не отговаря изобщо на условията за назначаване на такава длъжност, за която се изискват доста солидни познания свързани със системите за управление на Българската армия и правната специфика при провеждането на обществени поръчки. \r\nНе случайно от момента, в който същата е назначена за изпълняващ длъжността началник отдел има завършени само определени поръчки, за които са взети солидни комисионни от нея и от нейния покровител, много провалени поръчки и нито една реализирана поръчка за 2018 г. В момента се готви нейното назначаване за титуляр, за да може в близките няколко години  да се развият различни проекти за милиони и да бъдат взети солидни комисионни за това. Заместник-министъра се е еманципирал от своя пряк началник - министъра на отбраната Красимир Каракачанов и действа в бизнес триъгълник  със своята любовница и заместник - директора на дирекция „Отбранителна аквизиция” – Борислав Попов, известен само със скандалите покрай него.  Същият е известен е като „номадът на обществените поръчки“, тъй като за последните петнайсетина години е сменил също толкова длъжности в държавната администрация, все свързани с обществените поръчки. \r\nПопов е човек зависим от своите политически покровители, който бе спуснат без конкурс от министър Ненчев в дирекция „Отбранителна аквизиция“, за да изпълнява неговите указания по управление и контрола на паричните средства в интерес на неговата земеделска партията и на Реформатовския блок, с който е ангажиран по линия на своя благодетел Гроздан Караджов – член на Гражданския съвет на реформаторите.” \r\nТрима независими един от друг източника на „Таблоид” потвърдиха, че това едно към едно е сигнала изпратен до МВР и КПКОНПИ. Ако фактите в него се потвърдят, това ще е втория голям скандал със секс елементи в Министерство на отбраната. През април 2015 г.  стана ясно, че тогавашния министър Николай Ненчев е назначил Ралица Русева от младежкото движение на БЗНС за управителката на „Снабдяване и търговия” ЕООД в Министерство на отбраната.Няколко месеца по-късно тя  подаде оставка. Причината бе, че тне получи достъп до класифицирана информация от ДАНС. А не получили, защото е имало няколко криминални регистрации за проституция. \r\nРусева стана известна с това, че разреши достъп на частна охранителна фирма до сървърите и личните кодове за достъп до софтуерната програмата на дружеството. За нула време тя направи и огромна чистка в дружеството преди да бъде махната.  \r\n \n\t\t\t\t\t\t", "date": "2018.06.15", "title": "Гърми нов сексскандал в Министерство на отбраната "}
{"url": "http://www.bnews.bg/article/243741-toploenegriyata_skacha_ot_1_yuli_kevr_glasi_novi_tseni", "text": "\n Комисията за енергийно регулиране /КЕВР/ предлага увеличение с 10,81 на сто на природния газ от 1 юли, вместо исканите от \"Булгаргаз\" 18,5 процента, става ясно от доклад на работна група към КЕВР, качен днес на сайта на енергийния регулатор. \r\nЦената от 1 юли, по която \"Булгаргаз\" следва да продава природен газ през следващите три месеца, е в размер на 400,95 лв. за 1000 куб. метра или 37,79 лв./MWh (без акциз и ДДС). \r\n  \r\nВ тази цена не са включени цени за достъп и пренос през газопреносната мрежа. От \"Булгаргаз\" подадоха заявление за утвърждаване на цена от 427,12 лева за 1000 куб. метра природен газ за третото тримесечие, което представлява ръст от 18,05 на сто спрямо моментна цена от 361,82 лева. \r\n  \r\nОбщественият доставчик мотивира исканото поскъпване от 1 юли с очакваните по-високи цени на алтернативните горива на световните пазари - съответно с 11 процента на мазута и с 11,56 процента на газьола, което ще доведе до повишаване на доставните цени от \"Газпром Експорт\" с 11,5 на сто. \r\nПредложението на КЕВР ще бъде обсъдено до края на този месец и прието окончателно решение на 1 юли. Ако бъде прието предложението на КЕВР за 11-процентно увеличение на цените на природния газ, вероятно ще има промяна и в цените на топлоенергията, защото увеличението е от над 5 на сто, съобщи Дарик. \r\n  \r\n \n\t\t\t\t\t\t", "date": "2018.06.15", "title": "Топлоенегрията скача от 1 юли, КЕВР гласи нови цени"}
{"url": "http://www.bnews.bg/article/243733-inspektsiyata_po_truda_za_proverkite_i_rabotata_v_chuzhbina_i_kak_da_ne_ni_izlazhat", "text": "\n В периода 2013-2018 г. Главна инспекция по труда е проверявала 24 пъти седем свързани фирми, които са станали обект на журналистическо разследване в Белгия заради използване на нерегламентирани практики при осигуряването на работа. Част от тях са по искания на Белгийската федерална обществена служба по въпросите на заетостта, труда и социалния диалог, постъпили чрез заявка през Информационната система на вътрешния пазар (IMI). Други са по сигнали на потърпевши и проверки за изпълнение на дадени предписания за отстраняване на нарушения. Контролните органи от Кралство Белгия са поискали 9 пъти различна информация за някои от дружествата, която им е била предоставяна своевременно от Инспекцията по труда. \r\n\r\n При проверките в седемте фирми през годините са констатирани нарушения, свързани с нерегламентираното командироване на работници и служители в рамките на предоставяне на услуги, като заплащане на възнаграждения под минималното за приемащата държава, нерегламентирани удръжки, незаплащане с увеличение на положен труд на официални празници, работен ден, по-дълъг от законоустановения за Белгия, лицата са изпращани без предварително да бъдат информирани за минималните условия на труд и др. За всяко установено нарушение са предприемани принудителни административни мерки, а за някои е търсена и административнонаказателна отговорност. \r\n\r\n В резултат на предприетите от ИА ГИТ мерки, както и заради промененото законодателство, работодателят е представил документи, от които е видно, че е преустановено удържането на суми за храна и нощувки. На някои работници, за които е установено, че не са им изплатени обезщетения за неизползван отпуск и възнаграждения за работа на официални празници, същите са изплатени. Командированите лица вече се информират предварително за условията на труд в приемащата държава и др. \r\n\r\n Веднага след публикациите в белгийската преса от края на май, според които през различни български фирми, управлявани от едни и същи лица, в Кралство Белгия се командироват в разрез със закона работници за осигуряване на грижа на възрастни хора в домовете им, е стартирана нова проверка в споменатите дружества. Към момента проверката продължава. По инициатива на Инспекцията по труда проверката се извършва съвместно с НАП. \r\n\r\n ИА ГИТ използва повода да напомни на търсещите работа лица в чужбина, че е сигурен сигнал за измама, когато лицата, осигуряващи работа, избягват лична среща или среща в офис, държат комуникацията да е само онлайн. Изискват суми за различни такси и услуги и не издават документи за тях. При командироване сигнал за измама е, когато командироващото предприятие не развива идентична дейност в България, а веднага след сключването на договора командирова лицето в чужбина. \r\n\r\n Търсещите работа лица не трябва също да подписват документи на език, който не разбират или с чието съдържание не са съгласни, тъй като след това правата им не могат да бъдат защитени. Независимо от начина на изпращане, те трябва да бъдат предварително запознати от работодателя с минималните условия на труд и заплащане в приемащата държава, за дните на официални празници и др. Трябва да имат сключен трудов договор, а при командироване - допълнително споразумение към договора, в които да са описани всички условия, при които ще работи лицето. Договорът, както и споразумението, трябва да бъдат на език, който търсещият работа разбира. Най-често се използват двуезичните документи. При необходимост е важно наетото лице да може да представи информация за този, който го изпраща, както и за работодателя и обекта на контрол в приемащата държава. Често наетите не знаят къде точно и при кого работят, поради което при сигнал ИА ГИТ не може да уведоми местните контролни органи, за да извършат проверка. \r\n\r\n Предприятията, които осигуряват временна работа, и фирмите посредници подлежат на регистрация в Агенцията по заетостта, на сайта на която могат да се видят фирмите с действаща регистрация, както и тези с отнета такава. \r\n \n\t\t\t\t\t\t", "date": "2018.06.15", "title": "Инспекцията по труда за проверките и работата в чужбина и как да не ни излъжат"}
{"url": "http://www.bnews.bg/article/243736-pred_nyu_york_vsichko_ni_e_nared_no_u_nas_210_obshtestveni_sgradi_ne_sa_dostapni_za_hora_s_uvrezhdaniya", "text": "\n Едно е да сме в средновековието и новините да се носят с години, но в днешно време да се хвалиш, че \"Социалното включване на хората с увреждания трябва да е на равни начала с всички останали групи от обществото\", е меко казано подсъдно. \r\n\r\n Комисията за защита от дискриминация определи 210 обществени сгради в страната като недостъпни за хората с увреждания. За всяка от тях в институцията вече  има образувана отделна преписка, а санкциите, които комисията може да наложи в случай, че нарушенията не бъдат отстранени в срок, достигат  20 000 лева \r\n\r\n Образуването на преписките е част от безсрочната кампания на комисията \"Достъпна България\", започнала в края на миналата година. Цел на инициативата е да подпомогне осигуряването на архитектурна среда, достъпна за хората с увреждания. \r\n\r\n „През април и май бяха направени обстойни проверки в цялата страна. Очакваме между 80 и 120 нови подобни производства всеки месец“, посочват от институцията. \r\n\r\n \"Не се притесняваме да приложим цялата строгост на закона там, където няма изграден достъп до хората с увреждания\", посочва в съобщение до медиите председателят на комисията против дискриминация Анна Джумалиева. \r\n\r\n Новите производства ще се водят главно срещу доставчици на комунални услуги, телекоми, банки и застрахователни дружества, държавни и общински институции. \r\n\r\n Междувременно стана ясно, че две високопоставени служителки от социалното министерство, пряко отговорни за проблема - зам.-министър Росица Димитрова и държавният експерт от отдел \"Интеграция на хората с увреждания\" Надежда Харизанова, са на луксозна командировка в Ню Йорк. По ирония на съдбата от 12 до 14 юни те представят \"положителния опит и постигнатите резултати в България\" за правата на хората с увреждания и деинституционализацията на децата с увреждания. \r\n\r\n , заявила Димитрова в централата на ООН. \r\n\r\n Тя подчертала, че българското законодателство дава гаранции за недискриминация и равни възможности за всички. И обяснила, че у нас се разработва нов закон за социалните услуги, който \"ще създаде иновативен модел на финансиране и подобряване на качеството, ефективността, управлението и мониторинга на социалните услуги\". На сайта на конференцията Димитрова не е спомената сред изказалите се. \r\n \n\t\t\t\t\t\t", "date": "2018.06.15", "title": "Пред Ню Йорк всичко ни е наред, но у нас 210 обществени сгради не са достъпни за хора с увреждания"}
{"url": "http://www.bnews.bg/article/243717-razpada_li_se_parlamentarnoto_mnozinstvo", "text": "\n \r\nСлед като се видя, че управляващите не могат да осигурят необходимия кворум за работа на Народното събрание, най-логичният въпрос е - разпада ли се парламентарното мнозинство? \r\nВсякакви оправдания от страна на управляващите са несъстоятелни, дори само от позицията на елементарната логика, че те са управляващо мнозинство. \r\n\r\n Наглостта, с която председателят на Народното събрание нарушава правилника, предизвика опозицията да напусне пленарната зала и да поиска проверка на кворума във връзка с предстоящо гласуване, но последва ново нарушаване на правилника от страна на Караянчева. \r\n\r\n Цветан Цветанов и Волен Сидеров бяха видимо притеснени на дадения брифинг и не можаха да изложат състоятелни аргументи за извънредното гласуване отстраняването на шефа на здравната каса проф. Плочев. Нещо повече - ГЕРБ знаеха, че предлагат освобождаване на проф. Плочев в отсъствието на цяла парламентарна група, която празнува своя религиозен празник в лицето на ДПС. Брифингът на управляващите с грозни нападки от Волен Сидеров срещу журналиста Сашо Диков. \r\n  \r\n \n\t\t\t\t\t\t", "date": "2018.06.15", "title": "Разпада ли се парламентарното мнозинство?"}
{"url": "http://www.bnews.bg/article/243719-dzhon_travolta_stana_na_pitsa", "text": "\n Актьорът Джон Траволта беше почетен в нюйоркската пицария, прочула се от хитовия му филм \"Треска в събота вечер\", предаде Асошиейтед прес. \r\n\r\n Заведението \"Ленис\" в Бруклин се сдобива със собствена слава благодарение на продукцията от 1977 г., след като персонажът на Траволта Тони Манеро си поръчва две парчета пица от него и ги похапва едно върху друго, докато върви по улицата. Пицарията бързо се превръща в популярна туристическа дестинация, където посетителите продължават да си поръчват \"двуетажни\" парчета, предаде БТА. Траволта беше почетен на открито пред пицарията на специална церемония в присъствието на стотици фенове. В негова чест с името му беше наречено парче пица. На събитието беше промотиран и новият биографичен гангстерски филм \"Готи\", в който Джон Траволта се превъплъщава в образа на мафиотския бос Джон Готи. \r\n\r\n \r\n  \r\n \n\t\t\t\t\t\t", "date": "2018.06.15", "title": "Джон Траволта стана на пица"}
{"url": "http://www.bnews.bg/article/243742-predi_macha_s_ispaniya_ronaldo_nauchi_che_e_osaden_i_dalzhi_blizo_20_mln_evro", "text": "\n Звездата на Португалия и \"Реал\" Мадрид  Кристиано Роналдо се е признал за виновен за укриване на данъци към испанската хазна, твърди \"Ел Мундо\". \r\n\r\n Той ще бъде осъден на 2 години затвор, но няма да влиза зад решетките. В Испания всички присъди до 24 месеца са условни. Отделно Кристиано ще плати 18,8 млн. евро. \r\n\r\n Съдебните органи обвиниха португалския национал в съзнателно създаване на специална структура, която да прикрие приходите му от имиджови права. \r\n\r\n Дълго време Кристиано отказваше да се признае за виновен, но на определен етап все пак започнаха преговори за намаляване на исканата глоба. \r\n\r\n В момента Роналдо е с националния отбор на Португалия на Мондиал 2018. Той научи новината точно преди първия двубой -  срещу Испания, който ще се играе в 21 часа българско време. \r\n \n\t\t\t\t\t\t", "date": "2018.06.15", "title": "Преди мача с Испания Роналдо научи, че е осъден и дължи близо 20 млн. евро"}
{"url": "http://www.bnews.bg/article/243734-pr_aktsiite_v_hod_puskame_magistrala_i_zamazvame_poslednite_gafove_i_skandali", "text": "\n След серията всекидневни скандали, в които са замесени всички министри от кабинета на Борисов - поотделно или в комбинация, той извади добре познатият заек от ръкава и пусна...магистрала. \r\n\r\n Утре ще се похвали, как правителството работи и в летни сезон пътят тръгва предсрочно. Разбира се в името на хората.  \r\n\r\n По-късно днес ще бъде пуснат в движение четирилентовият път от Бургас до Слънчев бряг – част от магистрала „Черно море”. \r\n\r\n Разширяването на най-кошмарния за шофьорите път за морето започна през октомври и завърши 4 месеца предсрочно – точно за началото на летния сезон. В изграждането на второ платно между Поморие и Ахелой и обход на Ахелой държавата инвестира 45 милиона лева. \r\n\r\n Изградени са 24 подлеза и 4 км защитна мрежа, за да не излизат змии костенурки на пътя. Има защитна мрежа и за птици и шумозаглушителна преграда за почиващите в къмпинга. \r\n\r\n Тапа може да се образува единствено край Поморие, където отчуждителните процедури продължават. \r\n\r\n По новия път шофьорите ще могат да минат още тази вечер, след 17 часа, когато отсечката ще бъде официално открита. \r\n\r\n Колко дълго ще издържи този път и къде са подмолните камъни, тепърва има да научим. \r\n\r\n   \r\n \n\t\t\t\t\t\t", "date": "2018.06.15", "title": "ПР акциите в ход: Пускаме магистрала и замазваме последните гафове и скандали"}
{"url": "http://www.bnews.bg/article/243737-magistrali_da_ima_svlachishtata_koy_shte_opravi_patyat_kam_rilskiya_manastir_v_kamani", "text": "\n Две нови свлачища се образуваха в района на пътя между град Рила и Рилския манастир. \r\n\r\n Бедствията затрудняват движението по пътя при 27-и километър от отсечката. \r\n\r\n На мястото се извършват аварийни дейности. Скатът откъм вътрешната страна на пътя се укрепва. За целта алпинисти ще обрушат ската, след което ще бъдат поставени високо якостни мрежи, съобщи БГНЕС. \r\n\r\n В рамките на 36 часа на мястото на двете свлачища е имало три срутвания. На пътя падат скали, дървета и почва. \r\n\r\n Движението в района беше затруднено. Преминаването се извършваше само в едната пътна лента - външната, в посока Рилския манастир. \r\n\r\n Към 16.40 часа движението по пътя е възстановено, съобщиха от Агенция \"Пътна инфраструктура\". \r\n \n\t\t\t\t\t\t", "date": "2018.06.15", "title": "Магистрали да има, свлачищата кой ще оправи? Пътят към Рилския манастир в камъни"}
{"url": "http://www.bnews.bg/article/243725-ostavka_na_zam_kmetove_v_sofiya_fandakova_da_ne_se_krie_zad_tyah_a_da_otgovarya", "text": "\n БСП - София поиска оставките на зам.-кмета на столицата Тодор Чобанов и на Малина Едрева като председател на Комисията по култура в СОС заради провала на Бронзовата къща. Това обяви председателят на Градския съвет на БСП - София Калоян Паргов пред журналисти, предаде репортер \r\n\r\n Мотивът за исканата оставка е провалът в изграждането на Бронзовата къща. \r\n\r\n Бронзовата къща е временна инсталация, която  трябваше да бъде разположена на мястото на бившия мавзолей по повод ротационното европредседателство, което тази година се пада на България и Австрия.  \r\n\r\n „Приключваме председателството и нямаме Бронзова къща, а уж това трябваше да бъде символа на приемствеността между двете председателства – българско и австрийско. Да попитам г-жа Фандъкова какво точно показа през май на австрийския президент на това място? Нещичко беше изградено, после разрушено и сега 20 дни преди края на председателството изведнъж започва усилен крепеж и строеж“, заяви Паргов. \r\n\r\n Според него е притеснително, че авторът на Бронзовата къща твърди, че хора от общината са го подучвали как да избегне законови процедури, конкурси, за да може да се случи тази къща по-бързо. Паргов призова авторът да каже кои са тези общински служители, които са му давали такива смели юридически съвети. \r\n\r\n „Ако искат управляващите, могат да направят шарж, като извадят собствените си скулптори, за да може един паметник на глупостта да напомня на софиянци, че решенията, които взимат днешните управляващи ни струват скъпо и ни срамят“, каза Паргов, предаде Канал 3. \r\n\r\n Той заяви, че това нещо изисква отговорност в първо лице единствено число и призова столичния кмет Йорданка Фандъкова да каже кой я е подвел. \r\n\r\n „Тук сме поставили въпроса за отговорността. Ясно казахме - оставка на Тодор Чобанов и оттегляне на г-жа Едрева от Комисията по култура и образование. Г-жа Фандъкова да не се крие зад тях, а да обясни. Ако тя не може да каже кой е виновен и кой я е подвел, следва тя да поеме тази отговорност“, обяви Паргов. \r\n \n\t\t\t\t\t\t", "date": "2018.06.15", "title": "Оставка на зам.-кметове в София, Фандъкова да не се крие зад тях, а да отговаря!"}
{"url": "http://www.bnews.bg/article/243723-totsa_krokodila_se_zheni_v_nedelya_v_gartsiya", "text": "\n Антония Петрова ще вдигне тайна сватба в Гърция с новия си любим Ивайло, който луднал по блондинката за часове. „Телеграф“ публикува документ, който двамата са извадили, за да им бъде разрешено като български граждани да сключат брак в чужбина. \r\n\r\n За новата любов на миската не се знае почти нищо, тъй като тя упорито крие от медиите лицето и името му. Двамата се познават от три месеца, но Антония получава предложение за брак още на първия месец. Не случайно 17 юни е избрана за дата на сватбата. Точно преди три години двойката се запознава на същата дата. Близки на Петрова разкриват, че никога не са я виждали толкова щастлива. Приятелите на Ивайло пък са шокирани как толкова бързо е взел решение, при условие, че е е на 39 и му се нови слава на заклет ерген. \r\nВ медийното пространство тръгнаха слухове, че Ивайло е женен и има деца, но истината се оказа съвсем друга. Той не само не се е женил, но никога не е предлагал брак на друга жена. Припомняме, че миската вече има един брак и развод с бизнесмена Александър Бередин. \r\nИвайло е доктор и компютърен инженер. Близки разкриха, че е бивш шеф на болница „Токуда“, а момента развива собствен бизнес с ортопедия и медицина. \r\nЗа сватбата в неделя не се знае нищо. Интересно е, че Петрова, която показа пищност в предишните си сватби, този път е решила да избяга в Гърция и да събере само най-близките си. Имената на кумовете също не се знаят от никого. Антония ще стане отново госпожа и то на един от най-красивите плажове в съседна Гърция. \r\nЗапознанството на Антония и Ивайло станало случайно с объркана резервация, В една и съща вечер местата им се дублирали и те се оказали е едно сепаре. Въпреки неловката ситуация решили да съберат компаниите и да се забавляват заедно. Това било и съдбовната нощ в живота на двамата. Пред приятели Иво споделил, че това е любов от пръв поглед, Още на втория ден двамата заживели заедно и така вече трети месец. \r\n \n\t\t\t\t\t\t", "date": "2018.06.15", "title": "Тоца Крокодила се жени в неделя в Гърция"}
{"url": "http://www.bnews.bg/article/243724-nyama_milost_kradlivata_gerbadzhiyka_ot_lovech_ostava_v_aresta", "text": "\n Окръжният съд в Ловеч остави за постоянно в ареста общинският съветник от ГЕРБ Йовка Тодорова, която беше задържана във вторник с обвинение за длъжностно престъпление като служител на бюрото по труда в Ловеч. \r\n\r\n Тодорова е обвинена, че е участвала в организиране на престъпна схема като неправомерно е насочила 166 лица към фирмата да шофьорски курсове „Учебен център Петър Спасов“, с което е ощетила Агенцията по заетостта с близо 120 000 лева.  \r\n\r\n Адвокат Стефан Гецов посочи, обвиняемата е жертва на политическа поръчка. Теодора Тодорова, сестра на подсъдимата, изтъкна че, тя е в развод и няма кой да се грижи за двете й деца. \r\n\r\n Чиновничката бе задържана на 12 юни вечерта, а от  . \r\n \n\t\t\t\t\t\t", "date": "2018.06.15", "title": "Няма милост - крадливата гербаджийка от Ловеч остава в ареста!"}
{"url": "http://www.bnews.bg/article/243715-zaev_ti_si_zlostornik_ubiets_na_identichnostta_na_makedontsite_i_izvarshvash_genotsid", "text": "\n  Електронното издание на първия македонски ежедневник „Нова Македония“ публикува отворено писмо на „Македонски манифест“ до министър-председателя на страната Зоран Заев.  \r\nАгенция „Фокус“ превежда пълния текст на писмото без редакторска намеса. \r\n„Премиере, „Македонски манифест“ ви съобщава, че със споразумението с Ципрас да ни преименувате в Северна Македония се проявявате като най-големия злосторник, който изобщо познава историята на македонския народ, който, ако не Ви е ясно, има няколкохилядна приемственост. Не питайте защо сте такъв. Защото с преименуването, за което нямате право, Вие ставате убиец на идентичността на Македония и на македонците. По този начин Вие извършвате геноцид над собствения си народ, защото чрез преименуването Вие унищожавате цялата му история и културно-цивилизационната памет, и го превръщате в жив мъртвец. На изборите обещахте живот за всички, но под Вашето сляпо ръководство Македония и македонците получиха смърт на идентичността, най-страшната от всички видове смърт.  \r\n\r\n Такава, от която, както замислят брюкселските „господари на смъртта\", няма връщане назад. И те Ви намериха и избраха точно Вас и Вашето правителство да вдигнете дръжката и да пуснете крана с отровен газ на македонците, които Брюксел, насочвайки към нас вампиризма на Третия фашистки Райх, натикаха македонците за ликвидация в „демократичния“ политически хомот. Новите им евреи. \r\n\r\n Премиере, нямате представа кой е този народ, какъв е неговият генезис и какво означава цивилизация, исторически и културен аспект. Как само можете да сте толкова невеж, без сърце и без душа, готов да извършите такова незапомнено престъпление над Македония и македонците, които вече ви презират като ренегат от рода, чудейки се как може да се роди едно такова политическо чудовище между тях, една такава жестока мажоретка и търговец с тяхната самоличност и душа. Как? Премиере, знайте, че според това, което правите, нямате нито разум, нито съвест, че това престъпление, което извършихте, ще бъдете съден от този народ. А Вашето престъпление, ако не знаете, в същото време е не само престъпление срещу македонците, но и срещу човечеството. Защото като всеки геноцид и този над идентичността е точно такъв. Може би не е късно да размислите и навреме, в последния час, да се откажете от този срамен и брутален акт, който извършихте пред очите на целия македонски народ, този тук и разпиляния по континентите от геноцидите на Европа.  \r\n\r\n Ако го направите, македонците ще Ви простят, защото имат изобилие от този талант. В противен случай със столетия и ще Ви проклинат и презират, защото македонците са като феникс, и когато-тогава си спомнят, ще Ви бутнат в огъня и ще възкръснат от пепелта, в която тласкат такива като Вас. Ако имате нужда от психиатър, отидете при него, освестете се, излезте извън своята политическа лудост, с което разболявате народа, травмирате го и го докарвате до ръба на отчаянието, бутате го в тъмната бездна на смъртта на идентичността. За какво? За кого? За Европа, която ни разпердушини безброй пъти, и която сега ни обижда и унижава безкрайно? Или за НАТО, най-престъпната военополитическа организация, която е създадена да краде материалните и духовните ресурси на малките и бедните народи, и да защитава банките и корпорациите на богатите, които опустошават света? А? \r\n\r\n Какво мислите, че сте силен лидер, защото така Ви казват спонсорите за ликвидирането на идентичността на македонците от някои съседи и западни „господари на смъртта\"? И зад гърба Ви се смеят, както се смеят на опозорените и унижени македонци. Какво мислите за това престъпление, което извършвате: дали сте на този свят за щастието или нещастието на този не дотам щастлив, смазан народ? Седнете, помислете, използвайте мозъка, сърцето и душата си, ако ги имате. За Ваше собствено благо. А след това и за доброто на този крайно изстрадал народ, на който сега увеличавате безкрайно страданията му. Ще Ви бъде простено за замисленото предателство и злосторство. Може би дори ще бъдете обявен за герой. Помислете добре.\" \r\n\r\n   \r\n \n\t\t\t\t\t\t", "date": "2018.06.15", "title": "Заев, ти си злосторник, убиец на идентичността на македонците и извършваш геноцид!"}
{"url": "http://www.bnews.bg/article/243714-rodna_dizaynerka_razkosti_gala_zaradi_suzanita_stiga_si_ni_pokazvala_poluchovetsi_dolu_tova_gadno_predavane", "text": "\n Известната дизайнерка Евгения Борисова е крайно потресена от гостуването на 15-годишната Сузанита и нейните родители Орхан Мурад и Шенай в „На кафе“ при Гала. В няколко публикации тя изрази възмущението си, а много души от шоубизнеса и извън него, подкрепиха твърденията й, пише HotArena. \r\n\r\n  „Достатъчно съм умна и без да ходя на училище, достатъчно голяма и зряла съм на 14, имам фетиши и съм скандална“. В ефир седи разчекната на масата и си служи с жаргони и фамилиарничи. Гала я възхвалява ненужно и пада на нивото на необразовани и елементарни хора, а българинът гледа ли гледа тия помии денонощно. О, свещена тъпота! Долу това гадно предаване и това масово промиване на мозъци. Филмите на ужасите за затъпяването на човешката раса оживяват“, гласеше първият статус на Евгения, който предизвика вълна от коментари. \r\n\r\n  След това Борисова постави няколко важни въпроса, по които никой не взима отношение: „Защо толкова шум около едно развратно семейство и дъщеря им? Кой толкова много е заинтересован от това Сузанита да е популярна, въпреки че тя няма НИКАКВИ ДАННИ НА ПЕВИЦА И КАКЪВТО И ДА Е ТАЛАНТ? Как в България не се уважават законите, които са също валидни в ЕС , но не и в нашата държава. Защо децата на нормалните български семейства трябва да бъдат подвеждани и лъгани за някакъв прекрасен живот, който рекламирате чрез медиите с тази помия денонощно? Защо бащата на това момиче не отговаря пред закона, а сее разврат в обществото?“, беснее в мрежата дизайнерката. \r\n\r\n Оказа се, че след думите си Евгения е получила обидни изказвания без покритие, „на ниво – никога не съм стъпвал в класната стая“. В дискусията й, вероятно със самата Сузанита, са замесени и трети лица, което още повече разгневи Борисова. Тя продължи темата в нов статус, като този път замеси и Гала пряко: \r\n\r\n „Докато медии и телевизии дават ефир на такива получовеци, те ще имат самочувствието, че са в правилна посока и ще се мислят за значими. Обръщам се към госпожа Гала, която покани в своето предаване Сузанита и семейството и с въпроса: Горда ли сте с това интервю пред България и дъщеря си? Помогнахте ли на хората да се ограмотят чрез него поне малко? Как обогатихте битието на хората, които ви гледаха? Пак питам къде за бога са правовите органи и къде е надзора на СЕМ? Къде е защита на детето? Как не ви е срам? Геноцид срещу здравомислещите ли е това?“. \r\n \n\t\t\t\t\t\t", "date": "2018.06.15", "title": "Родна дизайнерка разкости Гала заради Сузанита: Стига си ни показвала получовеци! Долу това гадно предаване!"}
{"url": "http://www.bnews.bg/article/243720-sadat_otpusna_primkata_okolo_ivan_totev_zasega", "text": "\n Спецсъдът върна на прокуратурата обвинителния акт срещу кмета на Пловдив Иван Тотев, заместника му Димитър Кацарски и кмета на пловдивския район „Западен“ Димитър Колев.  \r\n\r\n Тримата са обвинени в престъпление по служба във връзка с изграждането на зоопарка в Пловдив и според държавното обвинение от действията им Община Пловдив е била ощетена с близо 690 хиляди лева.  \r\n\r\n Според съда в обвинителния акт липсва конкретика и това затруднява правото на защита на тримата подсъдими.  \r\n\r\n Прокурорът по делото Димитър Петров не се съгласи с тези мотиви и обяви, че ще протестира прекратяването на делото пред Апелативния специализиран съд. \r\n \n\t\t\t\t\t\t", "date": "2018.06.15", "title": "Съдът отпусна примката около Иван Тотев, засега..."}
{"url": "http://www.bnews.bg/article/243722-kola_gorya_na_am_trakiya_postradala_e_zhena", "text": "\n Автомобил изгоря на автомагистрала „Тракия” малко след Вакарел по посока София, предаде репортер на bTV. \r\n\r\n По първоначални данни леко пострадала е една жена. \r\n\r\n На място са пристигнали пожарникари, които са изгасили пламъците. Има и линейка. \r\n\r\n Изясняват се причините за инцидента. \r\n \n\t\t\t\t\t\t", "date": "2018.06.15", "title": "Кола горя на АМ \"Тракия\", пострадала е жена!"}
{"url": "http://www.bnews.bg/article/243726-nikoy_li_v_tozi_kabinet_ne_si_pie_hapchetata_angelkova_sledish_li_si_resora_ili_samo_vakantsuvash_po_sveta_i_u_nas", "text": "\n Най-известната туристка в България отново блесна със знания и адекватност. След хилядите репортажи и сигнали за незаконния строеж на плажа в Каварна, включително и  , тя се изцепи: \r\n\r\n \"Препоръчвам на община Каварна да вземе спешни мерки и да спре строителните дейности до плажа в града.\" \r\n\r\n Това заяви министърът на туризма Николина Ангелкова, която инспектира днес ситуацията с продължаващите ремонти до ивицата. И обясни нещо, което знаят и малките деца: \"Това е абсолютно забранено след 15 май.\" \r\n\r\n Редно е било така да се планира строителството на хотела и пътя до плажа, че да не нарушава забраната и да осигури максимален комфорт на туристите. Зоната, която преди е осигурявала достъп до плажа, сега е възпрепятствана заради строителните дейности и причинява дискомфорт на туристите, посочи Ангелкова. \r\n\r\n Експертите на министерството са установили, че има достъп от две страни, но все пак това е неудобно за посетителите, продължи с острите умозаключения Ангелкова. \r\n\r\n Ако община Каварна иска да привлича туристи и да осигури добри условия за плажуващите, не е редно да допуска такава ситуация. Ако е искала подобрения, е трябвало да си направи планирането така, че до 15 май строителните дейности да приключат, а не да са факт месец след забраната. \r\n\r\n И заби с тотална некомпетентност и незнание изобщо какво се случва в с този спор: \"Тук е добре да се намеси областната управа\", заяви Ангелкова. \r\n\r\n Въпреки че строителството е трябвало да приключи още преди месец, Николина Ангелкова призна, че не може да санкционира общината, която е възложител на дейностите. Причината –  не се строи точно на плажа.  \r\n\r\n „Трябва да слушам непрекъсното за ремонтни и строителни дейности, при условие че днес сме 15 юни. Един месец след забраната не е редно общинските власти сами да нарушават забраната, която законът налага, именно за да можем да осигурим протичането на един спокоен сезон”, коментира тя. \r\n\r\n Тя препоръча. Докато тя спеше, нещата се случиха. \r\n\r\n   \r\n \n\t\t\t\t\t\t", "date": "2018.06.15", "title": "Никой ли в този кабинет не си пие хапчетата? Ангелкова, следиш ли си ресора или само ваканцуваш по света и у нас?!"}
{"url": "http://www.bnews.bg/article/243695-mis_svyat_i_mis_vselena_balgariya_pokaza_bebeto", "text": "\n  Най-успялата българка - Мис Свят и Мис Вселена България Венета Кръстева показа малкия Максимилиан, който роди преди 40 дни в чужбина. Красавицата, която бързо възстановява фигурата си, направи фотосесия с таткото - д-р Костас Устабасидис и малкото си момченце. \"Продължавам да работя едновременно с майчинството\", похвали се Венета. \r\n \n\t\t\t\t\t\t", "date": "2018.06.15", "title": "Мис Свят и Мис Вселена България показа бебето "}
{"url": "http://www.bnews.bg/article/243711-baseynat_na_plazha_v_kavarna_dostapen_samo_za_gostite_na_edin_hotel", "text": "\n Басейнът, който беше изграден на метри от морето през май, се оказа достъпен само за гости на нов хотел, собственост на Валентин Николов. Той е близък до скандалния бивш депутат Живко Мартинов - Суджука. \r\n\r\n Самият Николов заяви, че не знаел за ограниченията относно ползването на басейна, а строителството пречело и на неговите гости. \r\n\r\n Министърът на туризма Николина Ангелкова ще сезира прокуратурата за строителните дейности, които се извършват непосредствено до плажната ивица. Това се случва с разрешението на общинските власти, въпреки че забрана за извършване на строежи е в сила от месец. \r\n\r\n \"Препоръчвам на община Каварна да вземе спешни мерки и да спре строителните дейности до плажа в града. Това е абсолютно забранено след 15 май. Редно е било така да се планира строителството на хотела и пътя до плажа, че да не нарушава забраната и да осигури максимален комфорт на туристите. Зоната, която преди е осигурявала достъп до плажа, сега е възпрепятствана заради строителните дейности и причинява дискомфорт на туристите\", коментира министър Ангелкова. \r\n \n\t\t\t\t\t\t", "date": "2018.06.15", "title": "Басейнът на плажа в Каварна - достъпен само за гостите на един хотел"}
{"url": "http://www.bnews.bg/article/243696-skalata_trogna_vsichki_zheni_po_sveta", "text": "\n Холивудската звезда Дуейн Джонсън умили последователите си в Instagram със снимка, с която демонстрира колко грижовен съпруг и баща е, пише \"Дарик\". Кадърът показва как половинката му кърми малката им дъщеря Тиана, а актьорът я храни с широка усмивка. \"Толкова много уважение към нея и към всички майки\", написа Скалата към снимката. Малката Тиана Джиа е второто дете на Дуейн Джонсън и Лорън Хашиян. Двойката има по-голямо момиченце, 2-годишната Джасмин Лиа. От бившата си съпруга Дани Гарсия актьорът има 16-годишна дъщеря, Симон Александра. През декември миналата година Дуейн Джонсън лично се похвали, че за трети път ще става женски татко. \r\n  \r\n \n\t\t\t\t\t\t", "date": "2018.06.15", "title": "Скалата трогна всички жени по света"}
{"url": "http://www.bnews.bg/article/243712-50_7_ot_balgarskite_lekari_sa_nad_55_godini", "text": "\n Към края на 2017 година на основен трудов договор в лечебните и здравните заведения в България практикуват 30 078 лекари. Повече от половината лекари у нас обаче са на възраст над 55 години. Това сочат данни от проучване на Националния статистически институт (НСИ) относно медицинския персонал в лечебните заведения у нас. \r\n\r\n Според данните на НСИ младите доктори в страната ни са малцинство.  \r\nОт всички медици у нас едва 12.5% са на възраст до 35 години. \r\n\r\n 9.6% от лекарите са на възраст между 35 и 44 навършени години. \r\n\r\n 27.2% от лекарите у нас са на възраст между 45 и 54 години. \r\n\r\n 50.7% от медиците са над 55-годишна възраст. \r\n\r\n Въз основа на сключен трудов договор спрямо вида на заведението НСИ отчита, че най-голям е делът на младите лекари у нас, които работят в заведенията за болнична помощ - 19.5%, а най-малък - в заведенията за извънболнична дейност - 2.1%. В други заведения младите лекари са 9.1%. \r\n\r\n На другия полюс - най-голям дял на хора, навършили 55-годишна възраст, се отчита в заведенията за извънболнична помощ - 62.7%. В болниците 43.3% от медиците са над 55 години, а в другите здравни заведения - 49.3%. \r\n\r\n Резултатите от проучването на НСИ сочат и че в България на всеки 10 00 души се падат по 43 лекари и 12 зъболекари, като осигуреността на населението с лекари по области варира.  \r\nНай-много лекари има в областните центрове с университетски болници. Най-осигурени откъм този показател са гражданите на областите Плевен (60 лекари на 10 000 души), Пловдив и София (51 лекари на 10 000 души), Варна (50 лекари на 10 000 души) и Стара Загора (43 лекари на 10 000 души). \r\n\r\n Най-нисък е показателят за областите Кърджали (26 медици на 10 000 души), Добрич и Перник с по 27 лекари на 10 000 души от населението. \r\n\r\n Данните показва, че на 10 000 души от населението ни се падат средно по 6.4 общопрактикуващи лекари. Най-много в Плевен (8.9 джипита) и Видин (8.6 джипита), а най-малко - в Кърджали (4 джипита). \r\n\r\n Най-много зъболекари има в Пловдив - 18/10 000 души. Най-малко зъболекари у нас има в Търговище - 6/10 000 души. \r\n\r\n Към края на 2017 година 44.6% от лекарите на основен трудов договор в лечебните и здравните заведения са мъже, а 55.4% - жени. \r\n \n\t\t\t\t\t\t", "date": "2018.06.15", "title": "50.7% от българските лекари са над 55 години"}
{"url": "http://www.bnews.bg/article/243713-politsiya_i_zhandarmeriya_v_hristo_botev_zaradi_romska_svada", "text": "\n Жандармерия охранява столичния квартал „Христо Ботев” след свада между две ромски фамилии. \r\n\r\n Спречкването е станало вчера, като няма данни за арестувани участници в него. \r\n\r\n Към момента положението е спокойно и служителите на реда остават превантивно. \r\n\r\n Има много униформени както в центъра на квартала, така и по малките улички и на входовете на квартала. \r\n \n\t\t\t\t\t\t", "date": "2018.06.15", "title": "Полиция и жандармерия в „Христо Ботев” заради ромска свада"}
{"url": "http://www.bnews.bg/article/243703-makron_i_zhena_mu_razhishtavali_darzhavni_pari", "text": "\n Еманюел Макрон и съпругата му се оказаха замесени в скандал с разхищение на държавни средства. Първата двойка на Франция поръча нови сервизи за хранене за Елисейския дворец. Проблемът е цената - 50 хиляди евро. \r\n\r\n Но скандалът не спира дотук. Френски вестник твърди, че от президентската резиденция лъжат за цената. Порцелановите сервизи са от най-известната фабрика в Севр, която доставя на двореца от повече от век. Една такава ръчно изрисувана чиния струвала 420 евро и общата цена на сервизите може да е 500 хиляди евро. \r\n\r\n Недоволството се засилва от това, че само преди ден Макрон беше записан да се оплаква колко много пари дава държавата за социални помощи. \r\n\r\n Няколко вестника подчертаха несъответствието в думите и делата му и дори го обвиниха в самозабравяне и презрение към бедните. \r\n \n\t\t\t\t\t\t", "date": "2018.06.15", "title": "Макрон и жена му разхищавали държавни пари"}
{"url": "http://www.bnews.bg/article/243710-skandalna_skrita_kamera_predi_vota_v_turtsiya", "text": "\n В истинска интернет сензация се превърна видеоклип, в който турският президент Реджеп Таип Ергдоган инструктира местни активисти на ръководената от него Партия на справедливостта и развитието (ПРС) да „пазят плътно“ избирателите, за да попречат на опозиционната прокюрдска Демократична партия на народите (ДПН) да влезе в Меджлиса. \r\n\r\n Записът с продължителност 39 секунди е от среща на държавния глава с квартални активисти в централата на ПСР в Истанбул на 9 юни, съобщава БГНЕС. А кадрите от скритата камера видяха бял свят броени дни преди предстоящия парламентарен вот в южната ни съседка. \r\n\r\n Въпреки че разговорите са се провели при закрити врата, лидерът на партийната организация в махалата Топселви Ахмед Йозтюрк споделил видеото в профила си във Facebook. Малко по-късно изтрил поста си, но записът вече се разпространявал в интернет пространството. \r\n\r\n „Приятели, по отношение на ДПН, нашата партийна организация трябва да извърши специфична задача. Не мога да говоря тези неща публично. Говоря ги на вас тук. Защо? Защото, ако ДПН падне под чертата за влизане в парламента, това ще означава, че ние живеем на едно много по-добро място”, казва Ердоган преди да инструктира партийните кадри да „пазят плътно“ избирателите във всяка махала. \r\n\r\n „Добре знаете кой кой е… Ако нашите квартални активисти не знаят кой кой е, трябва да си подадат оставките. Вземете списъка с избирателите от всяка секция и вършете работата си“, добавя президентът. \r\n\r\n В друг видеоклип от същата среща се чува как Ердоган инструктира партийните кадри да си осигурят мнозинство в секционните комисии, за да „приключат нещата в Истанбул, преди те изобщо да са започнали“. \r\n\r\n „Не трябва да повтаряме 7 юни“, предупреждава Ердоган, като има предвид изборите от 2015 г., когато партията му изгуби парламентарното си мнозинство. \r\n\r\n За да влязат в турския Меджлис, партиите трябва да преодолеят 10% бариера. \r\n\r\n От ДПН реагираха остро на изтеклите видеоклипове. В официалния си акаунт в Twitter партията публикува следното съобщение: „Лидерът на ПСР Ердоган открито подстрекава към престъпление. Той планира да открадне нашите гласове, чрез измама и натиск да ни остави под чертата“. \r\n \n\t\t\t\t\t\t", "date": "2018.06.15", "title": "Скандална скрита камера преди вота в Турция"}
{"url": "http://www.bnews.bg/article/243671-emiliya_e_sasipana_obvinyava_se_za_smartta_na_fedi_panik_atakite_se_zavarnaha", "text": "\n \r\n\r\n Звездата толкова дълбоко преживявала трагедията със сина на годеника ѝ Жорж Башур, че не спирала да плаче денем и нощем. Макар да няма кръвна връзка с момчето, тя го била приела почти като свое дете и скърбяла като родна майка.  ужасявала се при мисълта, че самата тя е можело да загине и да остави двете си малки деца сираци. Освен това се притеснявала от магии, чудела се дали нещастието в семейството не е знак, че трябва да се раздели с Жорж, през главата ѝ минавали всевъзможни черни мисли, суеверия и опасения. Шокът от катастрофата, скръбта от загубата на момчето и тревожните мисли върнали паническите атаки, които преди години тормозеха Емилия. Тогава обаче певицата взимаше антидепресанти, за да се справи с проблема. Говори се, че сега била бременна от Башур и хапчетата можело да навредят на бебето. Затова се налагало да се оправя без медикаменти. Колеги на Емилия издадоха пред „Уикенд”, че била тръгнала по психолози с надежда да ѝ помогнат да си върне душевното спокойствие. Сеансите при тях съчетавала с посещения при врачки, гледачки и ходжи. Певицата била убедена, че нещастието ѝ се дължи на черна магия или проклятие – най-вероятно идващи от майката на бившия ѝ мъж Коко. \r\n\r\n  Постоянно ръсела светена вода в дома си, носела амулети, ходела по църкви и се кръстела с повод и без повод. Това поведение много притеснявало близките ѝ, особено Башур, който вече се чудел дали майката на бъдещото му дете не е психично болна. Психолозите обаче уверявали, че всичко е резултат от шока от канастрофата и след време нещата ще си дойдат на мястото. Певицата спря участията си и се говори, че сигурно ще мине поне година, докато се върне на работа. Смятала да спазва традиционния траур в подобни случаи – все едно е починало нейно собствено дете. Ходела само в черно и не смеела да пее дори на дъщеричката си, която няма две годинки. Емилия е първата изпълнителка, на която в „Пайнер” позволяват да спре работа за неопределено време при смърт на близък човек. До момента всичките ѝ колежки са били длъжни да пеят при всякакви обстоятелства, освен ако не са в болница. \r\n  \r\n \n\t\t\t\t\t\t", "date": "2018.06.15", "title": "Емилия е съсипана! Обвинява се за смъртта на Феди, паник атаките се завърнаха "}
{"url": "http://www.bnews.bg/article/243700-vulkanat_v_havay_otnovo_izrigna", "text": "\n Вулканът в Хавай отново изригна, изхвърляйки фонтани от лава на 50 метра височина. \r\n\r\n Вулканът предизвика стотици трусове с умерена сила, откакто изригна за първи път на 3 май. Над 600 къщи са унищожени. Изригванията покриха с лава повече от 800 хектара и образуваха 22 пукнатини в земята. \r\n\r\n Това са най-разрушителните изригвания в Съединените щати след вулкана „Сейнт Хелънс” в щата Вашингтон през 1980 г., при което загинаха 57 души. \r\n\r\n За разлика от него лавата от „Килауеа” се стича по-бавно и позволява на жителите да се евакуират навреме. \r\n \n\t\t\t\t\t\t", "date": "2018.06.15", "title": "Вулканът в Хавай отново изригна"}
{"url": "http://www.bnews.bg/article/243679-otkrivaneto_na_svetovnoto_parvenstvo", "text": "\n С пъстра церемония бе открито световното първенство в Русия. Мондиал 2018 започва с мач между домакините и аутсайдера Саудитска Арабия. \r\n\r\n Преди това испанската легенда Икер Касияс изнесе най-ценния трофей - световната титла, и я показа на феновете. \r\n\r\n Впоследствие за доброто настроение на зрителите се погрижи британският изпълнител Роби Уилямс. На стадион \"Лужники\" за дебютната среща естествено бе и руският президент Владимир Путин. \r\n\r\n Путин изнесе реч, с която отново приветства всички гости на Мондиала в своята страна. След това началото на световното с кратко слово отбеляза и преиздентът на ФИФА Джани Инфантино. \r\n \n\t\t\t\t\t\t", "date": "2018.06.15", "title": "Откриването на световното първенство "}
{"url": "http://www.bnews.bg/article/243701-vidovden_e", "text": "\n На 15 юни отбелязваме Видовден. Празникът, познат още като Вида, се почита, за предпазване от градушка. \r\n\r\n В традиционната култура и фолклор двамата светци Вартоломей и Елисей са представени като братя на Вида. Смята се, че Вида вижда пакостите, които са сторили двамата светци и ги наказва.  \r\n\r\n В митологията Вида е своеобразният образ на възмездието, а градушката идва като Божие наказание за извършен грях. Смята се, че Вида разделя правото от грешното, а денят се приема като еманация на Страшния съд. Хората вярват, че дори и да има забавяне на правдата, тя идва на Видовден. \r\n\r\n Прието е, че на този ден не трябва да се подхваща никаква работа. \r\n\r\n Видовден се празнува също за здраве на очите. Денят е свързан и с култа към слънцето. На празника хората стават рано, за да видят как то изгрява. Вярва се, че това ще ги направи здрави и весели.  \r\n\r\n На този ден празнуват хората с имена Видо, Вида, Виден, Видена, Виделина, Видослав, Видослава, Видостин, Видостина, Видела. Честит празник на всички именици!  \r\n \n\t\t\t\t\t\t", "date": "2018.06.15", "title": "Видовден е"}
{"url": "http://www.bnews.bg/article/243709-8_mesetsa_zatvor_za_piyaniya_shofyor_na_avtobus_s_uchenitsi_ot_zlatograd", "text": "\n 8 месеца затвор получи от Златоградския районен съд 48-годишният шофьор на автобус, хванат с алкохол, преди да подкара автобус с ученици за екскурзия. \r\n\r\n Книжката му се отнема за 2 години. Съдът му наложи и глоба от 500 лв. \r\n\r\n Присъдата подлежи на обжалване. \r\n\r\n 48-годишният мъж беше задържан на 1 юни, преди да потегли с учениците от Златоград към Банско. Кръвните проби отчетоха 1,64 промила алкохол в кръвта. Това не е първото му провинение, свързано с шофиране в нетрезво състояние. \r\n \n\t\t\t\t\t\t", "date": "2018.06.15", "title": "8 месеца затвор за пияния шофьор на автобус с ученици от Златоград"}
{"url": "http://www.bnews.bg/article/243692-bilyana_dol_kopie_na_dzhanet_dzhaksan", "text": "\n Биляна Дол, гаджето на футболист Валери Божинов е досущ като американската певица Джанет Джаксън \r\nПриликата със сестрата на Майкъл Джаксън е поразителна. Е вряно, че Джанет е на 52 години, а Биляна на 42, но двете са доста сходни. \r\n„Нос, скули, вежди, загледайте се“, коментират зорки наблюдатели. Въпреки че не говори открито по темата се вижда, че Дол има дузина корекции по лицето и тялото си, Уголемени устни, изтънено носле, коригирани скули, повдигнати гърди. \r\nБиляна Дол се раздава в любовта, но и в посока кариерата на Божинов да върви нагоре. Въпреки, че не се води негов мениджър, именно тя го съветва за нещата във футбола, пише „България днес“. \r\n  \r\n \n\t\t\t\t\t\t", "date": "2018.06.15", "title": "Биляна Дол - копие на Джанет Джаксън"}
{"url": "http://www.bnews.bg/article/243702-kitay_besen_sled_kato_tramp_udari_s_mita_kitayski_vnos_za_50_mlrd_dolara", "text": "\n Китай се зарече да реагира бързо, в случай, че новите мита на САЩ, насочени към китайския внос, навреждат на интересите на Пекин. Това обяви говорителят на китайското външно министерство, съобщават световните осведомителни агенции. \r\n\r\n Белият дом ще публикува пълния списък на китайските стоки, които ще бъдат ударени с мита, по-късно през деня. Според информации в медиите САЩ първоначално са планирали да наложат мита върху 1300 китайски продукта, но са решили да ограничат списъка до между 800 и 900 продукта. \r\n\r\n През април търговският представител на САЩ Робърт Лайтхайзър разкри предварителен списък на китайски вносни стоки, които ще бъдат засегнати от мита, който включваше продукти, използвани в роботиката, информационните технологии и космическата индустрия. \r\n\r\n Междувременно Китай вече предупреди, че ще се откаже от предоговарянето на търговско споразумение с Вашингтон в случай, че митата бъдат наложени. \r\n\r\n По-рано днес българско време американският президент Доналд Тръмп реши да наложи вносни мита върху китайски продукти, съобщи \"Файненшъл таймс\", позовавайки се на запознати с детайлите на неговата по-ранна среща със съветници снощи. \r\n\r\n Според информацията митата обхващат китайски стоки на стойност около 50 млрд. долара. \r\n \n\t\t\t\t\t\t", "date": "2018.06.15", "title": "Китай бесен, след като Тръмп удари с мита китайски внос за 50 млрд. долара"}
{"url": "http://www.bnews.bg/article/243694-riana_za_malko_da_ostane_po_gardi_na_vazhna_premiera_video", "text": "\n \r\nНа 13 юни в Лондон се проведе грандиозната премиера на филма \"Бандитките на Оушън 8\", като в една от главните роли е певицата Риана. Звездата избра златна рокля с много дълбоко деколте, което ясно показва на натрапчивите папараци гърдите на Риана. В един момент останалите гости на премиерата дори си мислеха, че роклята е на път да падне от звездатс, разкривайки бюста й напълно, но певицата просто коригираше роклята и даваше на всички ослепителна усмивка, пристъпва към стаята. Също така на червения килим се явиха и други актриси, които изпълняват ролята във филма - Сандра Бълок, Кейт Бланшет с най-младия си син Игнатий и други. \r\n  \r\n\r\n   \r\n\r\n \r\n \r\n \r\n\r\n   \r\n \n\t\t\t\t\t\t", "date": "2018.06.15", "title": "Риана за малко да остане по гърди на важна премиера (ВИДЕО)"}
{"url": "http://www.bnews.bg/article/243705-pravitelstvoto_na_zaev_pokaza_dogovora_s_gartsiya_za_imeto", "text": "\n Правителството в Скопие обсъди и единодушно прие договора за разрешаване на спора с Гърция за името на Македония. \r\n\r\n Договорът вече е на интернет страницата на правителството и е достъпен за обществеността. \r\n\r\n На този фон и снощи пред сградата на парламента имаше масов протест с искане да спрат действията за промяна на името. Част от демонстрантите пееха патриотични песни и скандираха името на президента Георге Иванов. \r\n\r\n Протести се очакват и в Атина, където гръцкият парламент днес ще обсъди вота на недоверие на кабинета на Алексис Ципрас. Искането бе внесено от опозицията заради споразумението със Скопие за името на Македония. \r\n\r\n Според противниците на договора името съдържа възможност за териториални претенции към северните области на Гърция. \r\n \n\t\t\t\t\t\t", "date": "2018.06.15", "title": "Правителството на Заев показа договора с Гърция за името"}
{"url": "http://www.bnews.bg/article/243743-zaverata_v_hod_mashata_zaharieva_na_tayna_sreshta_sas_zoran_zaev_izvan_protokola", "text": "\n   \r\n\r\n Министърът на външните Екатерина Захариева, която е на посещение в Македония и официално  ще се срещне с представители на местната власт и ще присъства на откриването на фестивала „One Love Tour“, посветен на традициите на двете страни. \r\n\r\n Преди минути стана ясно обаче, че извън всякакъв протокол тя ще се срещне с министър-председателя Зоран Заев. \r\n\r\n Това ще се случи след като вчера по нареждане на шефа й в София нито тя, нито Борисов се видяха с президента Георге Иванов, въпреки предварителната договорка.  \r\n\r\n И в Гърция, и в Македония скочиха срещу името Република Северна Македония, за което си стиснаха ръцете гръцкият премиер Алексис Ципрас и Зоран Заев. \r\n\r\n У нас експерти твърдят, че точно това име означава териториални претенции към България. \r\n\r\n Очаквайте подробности! \r\n \n\t\t\t\t\t\t", "date": "2018.06.15", "title": "Заверата в ход - машата Захариева на тайна среща със Зоран Заев, извън протокола!"}
{"url": "http://www.bnews.bg/article/243693-megan_s_parvi_gaf_kato_kralska_sapruga_video", "text": "\n Кадър с неловък момент запечата все още липсата на увереност като кралска съпруга на Меган Маркъл. Тя бе хваната да се паникьосва сериозно по време на своята първа официална визита, заедно с Кралица Елизабет, но без Хари. Двете бяха на посещение в Cheshire. \r\n\r\n Кадрите показват как Меган се чуди дали да се качи в колата, която ги чака, преди или след Нейно Величество. Даже се чува как я пита: \"Как предпочитате?\" след което е тикната да се качи в автомобила първа. Грешката на Маркъл идва въпреки съветите от протоколния експерт на Кралицата, който е до жената на Хари, за да я въведе в етикета. \r\n\r\n Госпожа Коен е назначена да обучава Меган в шестмесечен курс по кралски протокол. Все пак, Маркъл бързо се оттърси от шока и бе видяна по-късно в добро настроение до Кралицата, която пък бе облечена в шикозно зелено палто. \r\n\r\n \r\n\r\n   \r\n \n\t\t\t\t\t\t", "date": "2018.06.15", "title": "Меган с първи гаф като кралска съпруга (ВИДЕО)"}
{"url": "http://www.bnews.bg/article/243718-petkov_ostavkata_ne_uspya_v_pregovorite_palatkite_shte_stoyat_do_priemane_na_zakona_na_vtoro_chetene_i_dokato_ne_vleze_v_sila", "text": "\n Без резултати премина срещата на протестиращите майки на деца с увреждания и омбудсмана със социалния министър. Бисер Петков обеща, че днес ще представи финансовите параметри на Закона за личната помощ, предложен от Мая Манолова, но това според нея не се е случило. \r\n\r\n По изчисления на майките и омбудсмана около 80 000 души у нас с увреждания с решение ТЕЛК над 90% имат нужда от чужда помощ. Именно заради тях е обсъжданият законопроект за личната помощ. Майките настояват тя да се заплаща според индивидуална оценка на потребностите на всеки един човек с увреждане, а не както е досега - на калпак по техните думи. Очакванията обаче, че днес ще бъдат представени конкретните финансови параметри на обсъждания законопроект, не се реализираха, съобщи БНТ. \r\n\r\n \"Палатката ще бъде пред НС, докато не се гласува законът и на второ четене и мине всичките процедури. Няма отказване. Ние нямаме избор, крачка назад по никакъв начин\", каза след срещата една от протестиращите майки Вера Иванова. \r\n\r\n В понеделник ще има нова среща между протестиращите майки и социалното министерство. Във вторник законопроектът трябва да бъде обсъден от Съвета за интеграция на хората с увреждания. Междувременно палатковите лагери на няколко от места от страната остават, а майките съобщиха, че ако в началото на следващата седмица не се постигнат конкретни договорености, безсрочен палатков лагер ще се появи и в Русе. \r\n \n\t\t\t\t\t\t", "date": "2018.06.15", "title": "Петков - Оставката не успя в преговорите, палатките ще стоят до приемане на закона на второ четене и докато не влезе в сила!"}
{"url": "http://www.bnews.bg/article/243707-trima_na_sad_za_mnim_lekar_vzel_30_hil_lv_ot_bolnitsata_vav_vratsa", "text": "\n Прокуратурата във Враца даде на съд трима души от болницата \"МБАЛ \"Христо Ботев\" в града за присвояване на над 30 хил. лв. \r\n\r\n В новооткритото в болницата отделение по \"Съдова хирургия\", по медицински стандарт са съставени документи, че работят и са назначени двама лекари, с призната специалност по съдова хирургия, сред които и началникът на отделението д-р Р. Ц. \r\n\r\n Разследването обаче показало, че единият от лекарите в отделението по \"Съдова хирургия\" в МБАЛ \"Христо Ботев\" -д-р Х. М., никога не е осъществявал медицински дейности в болницата и не е познат на никого от персонала. \r\n\r\n По това време докторът е работил в други болници в област Шумен, но е получавал пари за извършени сложни операции във Враца. За това за били съставяни фалшиви документи за графици за дежурства, протоколи и др. \r\n\r\n По същото време докторът е работил в болницата в Шумен. Така в периода март 2013 г. - декември 2015 г. на този лекар са изплатени общо 32 476 лв. \r\n\r\n Началникът на отделението, бившият и настоящ изпълнителен директор на болницата са обвинени, че през периода март 2013 г. - декември 2015 г. са присвоили в полза на д-р Х.М. пари, собственост на МБАЛ \"Христо Ботев\" - Враца. \r\n\r\n Според прокуратурата началникът на отделението е извършил и документно престъпление. \r\n\r\n Припомняме, след многоседмични протести заради неполучени трудови възнаграждения с месеци наред, едва след като премиерът Борисов лично разпореди лекарите да не остават без заплати бяха преведени суми от Министерство на здравеопазването към болниците, за да се изплатят част от неполучените заплати на лекари в болницата във Враца. \r\n \n\t\t\t\t\t\t", "date": "2018.06.15", "title": "Трима на съд за мним лекар, взел 30 хил. лв от болницата във Враца"}
{"url": "http://www.bnews.bg/article/243688-otnovo_buri_v_15_oblasti_e_obyaven_zhalt_kod", "text": "\n Днес бурите ще отминат единствено североизточната част на страната, където ще бъде слънчево и отново с типично летни температури.  \r\nВ 15 области е обявен жълт код за опасни явления. \r\n\r\n В западната половина на страната отново ще се образува купесто-дъждовна облачност, която ще определя обичайната за последните седмици картина: краткотрайни, но интензивни валежи, гръмотевична активност, градушки. \r\n\r\n Жълт код за порои и бури е в сила за областите Видин, Монтана, Враца, Плевен, Ловеч, Габрово, Велико Търново, Пазарджик, Кърджали, Смолян, Благоевград, Кюстендил, Перник, София и София-град. \r\n\r\n Днес валежите ще засегнат и източните райони, но без екстремни явления. В сутрешните часове все още ще бъде предимно слънчево, а през втората половина на деня главно в югоизточните райони облачността ще се увеличи, което ще доведе до ще краткотрайни валежи и гръмотевици. \r\n\r\n Вятърът ще бъде слаб до умерен. В западната половина от страната той ще е ориентиран от северозапад, а в източната - от югоизток. \r\n\r\n Максималните температури в по-голямата част от страната ще са в интервала 25-28 градуса. В Североизточна България те ще са по-високи: 33-35 градуса. \r\n\r\n Нощните температури са между 15 и 20 градуса. \r\n \n\t\t\t\t\t\t", "date": "2018.06.15", "title": "Отново бури, в 15 области е обявен жълт код"}
{"url": "http://www.bnews.bg/article/243687-pochina_barabanistat_na_elvis", "text": "\n Барабанистът Ди Джей Фонтана, който в продължение на много години бе в музикалната група на краля на рокендрола Елвис Пресли, почина в сряда на 87. Съобщението е на телевизия Ей Би Си, която се позовава на съпругата на Доминик Джоузеф Фонтана, както е истинското име на музиканта. \r\n\r\n Фонтана е починал в дома си в Нашвил, щата Тенеси, в сряда през нощта, съобщава БГНЕС. \"Хората по целия свят го обичаха. Той се отнасяше с всички като с приятели\", разказва Карен Фонтана в разговор с телевизионния канал. \r\n\r\n Американският барабанист се присъединява към музикантите на Пресли през 1955 и участва в създаването на известни композиции като Blue Suede Shoes, Jailhouse Rock и др. Елвис и Фонтана работят заедно почти 14 години. През 1983 година барабанистът издава книга за годините, в които работи със звездата. През 2009 той влиза в \"Залата на славата на рокендрола\". \r\n \n\t\t\t\t\t\t", "date": "2018.06.15", "title": "Почина барабанистът на Елвис"}
{"url": "http://www.bnews.bg/article/243656-yanko_vatashki_ludiya_besen_na_sonya_nemska_ne_iskam_dashterya_mi_da_stava_manekenka_tam_e_razvadnik_na", "text": "\n Излежаващият 8-годишна присъда Янко Ваташки – Лудия не можел да си намери място от яд в затвора. Причината е, че бившата му жена – провалената чалга певица Соня Немска записала 16-годишната им дъщеря Рая на курсове за манекенки във „Визаж”, писа „Уикенд“. \r\n\r\n Пред съкилийници Ваташки ожалил, че заради въпросните курсове момичето си развалило успеха в гимназията. „Преди имаше само шестици и тук-там някоя петица. Сега си е влошила оценките. Къде й е акъла на Соня?”, недоволствал Лудия.  \r\n\r\n По-голямото му безпокойство обаче идвало оттам, че считал модните агенции за нещо като развъдници на елитни проститутки. И хич не си представял, че родната му дъщеря може да се подвизава в подобна среда. Ваташки искал щерка му да завърши гимназията с отличен успех, и след това да кандидатства в университет у нас или в чужбина. Общи познати на бившето семейство също недоволствали от решението да попфолк певицата да прати щерка им във „Визаж”. \r\n\r\n Тийнеджърката Рая е плод на двегодишната връзка между Соня Немска и Янко Ваташки. Двамата се разделят малко след раждането на дъщеря им.  \r\n \n\t\t\t\t\t\t", "date": "2018.06.15", "title": "Янко Ваташки - Лудия бесен на Соня Немска: Не искам дъщеря ми да става манекенка, там е развъдник на ..."}
{"url": "http://www.bnews.bg/article/243690-otgovornite_za_horata_s_uvrezhdaniya_izbyagaha_ot_protestite_chak_v_nyu_york", "text": "\n Докато тече драмата между социалния министър Бисер Петков, премиера Бойко Борисов и майките на младежи с увреждания, две високопоставени служителки от социалното министерство, пряко отговорни за проблема - зам.-министър Росица Димитрова и държавният експерт от отдел \"Интеграция на хората с увреждания\" Надежда Харизанова, са на луксозна командировка в Ню Йорк. По ирония на съдбата от 12 до 14 юни те представят \"положителния опит и постигнатите резултати в България\" за правата на хората с увреждания и деинституционализацията на децата с увреждания. \r\n\r\n Насред кризата с оставката на Петков, който в понеделник беше отстранен от Борисов, а във вторник - върнат обратно, за да \"отърве премиера от палатковите лагери\", в профила на министерството във \"Фейсбук\" се появиха снимки на Димитрова и Харизанова от Ню Йорк. Командировката им е с всички екстри - самолетна бизнес класа за зам.-министъра, дневни, квартирни и пр. Общата стойност на пътуването на двете служителки е 16 150 лв., става ясно от документ, с който \"Сега\" разполага. \r\n\r\n Тъй като самолетните билети са купени в последния момент, билетът за бизнес класа на Димитрова струва 8306 лв., а икономичната класа на подчинената й - 2016 лв. Останалото до 16 150 лв. са дневни, хотел и пари за вътрешен транспорт. Въпреки че самата конференция е тридневна - от 12 до 14 юни, а нощувките са четири, зам.-министърът и държавният експерт са писали дневни за 6 дни. Не е ясно какво е наложило спешното купуване на билетите, при условие че датите на конференцията са известни още от миналата година. \r\n\r\n Пред \"Сега\" от социалното министерство уточниха, че командировката е за сметка на МТСП и че зам.-министърката за първи път пътува с бизнес класа. Според пресцентъра разходите за Димитрова са 8980 лв., без да уточняват какво точно се покрива със сумата. Тя се възползва от правото си според наредбата за служебните командировки, според която при пътуване над 5 часа зам.-министрите и други висши служители ползват бизнес класа. След запитването на \"Сега\" за командировката пресцентърът на МТСП разпространи съобщение до всички медии какво е правила зам.-министърката на конференцията. \"Социалното включване на хората с увреждания трябва да е на равни начала с всички останали групи от обществото\", заявила Димитрова в централата на ООН. \r\n\r\n Тя подчертала, че българското законодателство дава гаранции за недискриминация и равни възможности за всички. И обяснила, че у нас се разработва нов закон за социалните услуги, който \"ще създаде иновативен модел на финансиране и подобряване на качеството, ефективността, управлението и мониторинга на социалните услуги\". На сайта на конференцията Димитрова не е спомената сред изказалите се. \r\n\r\n Там пише, че изказване е направил Георги Панайотов, постоянен представител на България в ООН. Точно проектозаконът, който Димитрова хвали, е една от конфликтните точки между протестиращите и министерството - те настояват да се приеме изготвеният от омбудсмана Мая Манолова проектозакон за личната грижа и към момента отхвърлят варианта двата проекта да се обединят, както предлага министър Бисер Петков. \r\n\r\n Днес трябва да стане ясно и какви са финансовите разчети за закона на Мая Манолова, която смята, че промените могат да се вместят в сегашния бюджет - мнение, което не се споделя от други експерти. Самият Петков обяви, че за исканията на протестиращите трябват допълнително пари, които Борисов не желае да даде. \r\n \n\t\t\t\t\t\t", "date": "2018.06.15", "title": "Отговорните за хората с увреждания избягаха от протестите чак в Ню Йорк"}
{"url": "http://www.bnews.bg/article/243669-ne_haresvat_nikol_na_nashiya_grisho", "text": "\n Половинката на Григор Димитров - Никол Шерцингер, попадна в интересна класация, посветена на световното първенство. \r\n\r\n Британското издание \"Метро\" публикува 10 песни преди мондиала в Русия. Оказа се, че тази на американката не се радва на особени симпатии и е едва осма. Парчето на Шерцингер е част от рекламна кампания. Фенове на певицата го определят като \"не чак толкова лошо\", но далеч от най-добрите й. \r\n\r\n За най-добра песен е определена тази на Ники Джам, в която участие взема и филмовата звезда Уил Смит. Официалният химн на световното \"Цветове\" на Джейсън Деруло е на пето място. \r\n \n\t\t\t\t\t\t", "date": "2018.06.15", "title": "Не харесват Никол на нашия Гришо"}
{"url": "http://www.bnews.bg/article/243697-ekskluzivno_skandal_v_narodnoto_sabranie", "text": "\n \r\nЛют скандал си спретнаха управляващи и опозиция в Народното събрание! От БСП поискаха поименна проверка във връзка с предстоящо гласуване, но \r\nот управляващите отказваха да проведат такова, тъй като видимо нямаха кворум. В полупразната зала бе видно, че депутати са поели към дома си. \r\n\r\n Председателя  Караянчева бе обвинена в нарушаване на правилника и вероятно я искане за оставка. При последващо гласуване се видя, че в залата има само 96 от 240 депутата! \r\n  \r\n \n\t\t\t\t\t\t", "date": "2018.06.15", "title": "  Ексклузивно! Скандал в Народното събрание!"}
{"url": "http://www.bnews.bg/article/243698-zadarzhan_e_piyan_shofyor_za_katastrofata_na_bul_akad_ivan_geshov_v_sofiya", "text": "\n Задържан е един от шофьорите, които участваха в тежката верижна катастрофа на бул. „Акад. Иван Гешов” в София снощи. Пробата му за алкохол е положителна, съобщиха за bTV от МВР.  \r\n\r\n До късно снощи булевардът беше блокиран заради инцидента, но вече движението е пуснато. \r\n\r\n 9 коли се сблъскаха във верижната катастрофа. Пострада семейство с дете. Най-тежко е състоянието на майката, която има контузия на главата, мозъчно сътресение и е губила съзнание. Още трима пострадали са прегледани на място. \r\n\r\n Разчистването на смачканите коли продължи няколко часа.   \r\n \n\t\t\t\t\t\t", "date": "2018.06.15", "title": "Задържан е пиян шофьор за катастрофата на бул. „Акад. Иван Гешов” в София"}
{"url": "http://www.bnews.bg/article/243686-sled_byagstvoto_ot_zatvora_zapochnaha_uvolneniyata", "text": "\n Разследващите все още нямат отговор на въпроса как е внесено оръжието за бягството на затворниците Владимир Пелов и Радослав Колев. Първите уволнения обаче вече са факт. С поста си се раздели заместник-шефът на Софийския затвор. \r\n\r\n Уволнен ще бъде и един надзирател, а други 14 бяха наказани с порицание, обяви зам.-министърът на правосъдието проф. Николай Проданов. \r\n\r\n „Казано съвсем кратко, този човек прояви страх пред лицето на врага. Един надзирател, който можеше да направи нещо да осуети бягството, той предпочете пасивна позиция. Повече от ясно е, че на този човек не му е мястото му не е в системата”, заяви още Проданов. \r\n\r\n След бягството на Владимир Пелов и Радослав Колев бяха назначени  дисциплинарни проверки. Така и не стана ясно кой е  доставил оръжие на Пелов. \r\n\r\n „Към момента въпросът за внасянето на оръжието остава неизяснен”, обясни Проданов. \r\n\r\n Именно оръжието е най-важният детайл за бягството, смятат лишени от свобода. \r\n\r\n „Някъде са допуснали голяма грешка, че са вкарали оръжие в затвора. Ако нямаха оръжие, те нямаше да могат да избягат”, коментира Григор Едуард, осъден. \r\n\r\n Той е шесткратен шампион по бокс на България. Осъден е за убийство. Остават му 14-дни от 10-годишната присъда. \r\n\r\n „Цял живот не можеш да живееш като беглец или да живееш и след 5 години да те хванат. Защото в момента Радослав се крие и живее като един плъх. Трябва да имаш много връзки и пари, за да можеш да излезеш в чужбина, а те тези възможности ги нямат”, смята Григор Едуард. \r\n\r\n А днес в затвора организираха  турнир по бокс под девиза „С ръкавица срещу наркотиците и агресията”. \r\n \n\t\t\t\t\t\t", "date": "2018.06.15", "title": "СЛЕД БЯГСТВОТО ОТ ЗАТВОРА: Започнаха уволненията"}
{"url": "http://www.bnews.bg/article/243655-emiliya_razdava_roklite_si", "text": "\n Фолкпевицата Емилия стартира инициатива и ще подарява роклите си с томбола. Всички фенки на певицата могат да се включат в жребия, като изпратят имената си до официалната й страница във фейсбук. Почитателка на Емилия вече спечели лилава дреха от играта, писа „България Днес“. \r\n\r\n Момичето се казва Гергана Александрова и е много щастлива, че ще носи тоалет от любимата си изпълнителка. \r\n\r\n „По-добре да ги подарява пред това да ги хвърля в боклука! Емилия е човек с огромно сърце“, пишат заклети фенове на пайнерката. \r\n \n\t\t\t\t\t\t", "date": "2018.06.15", "title": "Емилия раздава роклите си"}
{"url": "http://www.bnews.bg/article/243691-ideya_ot_vlastta_obshtinski_tsivilni_gvardii_da_otmenyat_mvr_v_obshtinite", "text": "\n Местните власти да имат право с решение да създават \"звено за контрол по изпълнението на актове на общинския съвет и на кмета на общината, отнасящи се до опазване на обществения ред, опазване на общинското имущество и организацията на движението по пътищата\" - такава законова промяна са внесли днес двама депутати от властта - зам.-председателят на парламента от ГЕРБ Емил Христов и колегата му патриот Искрен Веселинов (ВМРО). Промяната в Закона за местната власт и местната администрация се появява, въпреки обещанията на управляващите за повишаване на капацитета на МВР в общините, където има недостиг на униформени, станали известни като обещанието \"полицай във всяко село\". \r\n\r\n Предложенията са внесени и въпреки съществуващата и сега законова възможност общините да организират своя \"Общинска полиция\" - по договор с МВР. От последната опция обаче - става ясно от мотивите към поправката - са се възползвали само \"по-богати\" общини - точно 9 на брой, след които е и София. Причината е, че била скъпа издръжката на тези полицаи от общинските бюджети, твърдят Христов и Веселинов. \r\n\r\n Въпросните общински звена, измислени от двамата депутати от мнозинството, ще могат да се създават с решение на общинския съвет под формата на общинско предприятие или като част от администрацията на общината. Служителите да минават на курс за обучение по програма на МВР и да имат право да изискват лични документи на гражданите, да глобяват при нарушения на местните правила в описаните случаи и дори да имат право временно да задържат нарушители на място, докато се появи \"официалната\" полиция, предлагат избраниците от ГЕРБ и \"Обединени патриоти\". Общинските служители ще могат и да наказват административно, и да издават предписания за възстановяване на нанесени щети, въпреки предхождаща глоба - в случай че законопроектът бъде приет. Тези цивилни наместници на общината ще могат и да \"призовават\" граждани в служебните си помещения, когато \"това е необходимо\". Кой и как преценява въпросната необходимост и какви са критериите за наличието й - не става ясно от предложените текстове. Вносителите на поправките в закона презюмират, че ако предложенията им бъдат приети, новите звена нямало да натоварят повече общинските бюджети - защото описаната работа може да се върши от служители на съществуващи и сега звена по контрол, инспекторати и т.н. \r\n\r\n Освен това депутатите сами признават в мотивите си, че даването на практика на частични полицейски правомощия на общински служители ще облекчи органите на МВР в работата им и последните щели да могат да се съсредоточат върху битката с битовата престъпност и наркотиците. В предложенията е описано и как, ако желаят, общините ще продължат да имат право на \"Общинска полиция\", чието формиране е описано в Закона за МВР. Депутатите имат и нови идеи за контрол на движението по пътищата. \r\n\r\n В същия законопроект се предлага да се създаде възможност цивилни служители да снимат с камери на пътя и да налагат глоби. Мястото за контрол ще се обозначава с пътен знак, като е предвидено то да бъде анонсирано и на интернет страницата на общината. \r\n\r\n Промените предвиждат създаването на общинска автоматизирана система за контрол на пътя и видеонаблюдение. Освен това идеята е общините да имат достъп до информационните масиви на МВР - за да могат да съставят актове. Тези предложения са мотивирани с много пътнотранспортни произшествия у нас. Само преди няколко месеца Народното събрание даде възможност на кметовете на общини да сключват договори с частни охранителни фирми с подобни мотиви - за по-добро опазване на обществения ред и на общинската собственост. И за тези идеи, макар и вече приети, имаше критика, че практически дублират функции с тези на МВР. В момента тази част от Закона за частната охранителна дейнност е в Конституционния съд - и президентът Румен Радев, и главният прокурор Сотир Цацаров пратиха текстовете за проверка за противоконституционност. \r\n \n\t\t\t\t\t\t", "date": "2018.06.15", "title": "Идея от властта: общински цивилни \"гвардии\" да \"отменят\" МВР в общините"}
{"url": "http://www.bnews.bg/article/243689-rusiya_narushava_choveshkite_prava_vklyuchitelno_pri_podgotovkata_na_mondiala", "text": "\n Европейският парламент изрази загриженост за сериозни нарушения на човешките права в Русия, които се наблюдават постоянно, предадоха информационните агенции. \r\n\r\n Защитата на човешките права е приоритетна задача - това се казва в съвместно изявление на председателя на комисията по външните работи на ЕП Дейвид Макалистър, шефа на подкомисията по правата на човека Пиер-Антонио Панцери и председателя на делегацията на ЕП по парламентарното сътрудничество между ЕС и Русия - Отмар Карас. \r\n\r\n Повод за изявлението е откриването на Световното първенство по футбол. \r\n\r\n В документа, който беше публикуван днес, се подчертава, че \"в Русия постоянно се наблюдава негативна ситуация в сферата на човешките права, включително по време на подготовката за Световното първенство по футбол 2018\". \r\n\r\n Тримата политици посочват като сериозни нарушения тежките ограничения в свободата на медиите, задържанията на журналисти и опозиционери в руските затвори, сплашването на правозащитници и други опоненти на властта. \r\n\r\n Големите спортни събития трябва да ни дадат повод да се замислим запромени, апелират авторите на обръщението. \r\n\r\n \"Призоваваме международните организации да отстояват спазването на човешките права, както е записано в техните устави - както при избора на държава домакин на голяма спортна проява, така и по време на нейното организиране. Призоваваме също да се подобри прозрачността и да се укрепва сътрудничеството с независимите медии и гражданското общество.\" - се казва още в обръщението на Европейския парламент. \r\n\r\n   \r\n \n\t\t\t\t\t\t", "date": "2018.06.15", "title": "Русия нарушава човешките права, включително при подготовката на Мондиала"}
{"url": "http://www.bnews.bg/article/243716-glasat_na_hoking_na_fona_na_vangelis_politat_v_kosmosa", "text": "\n Радиосигнал с \"послание на мира и надеждата\" от покойния британски изследовател на черните дупки Стивън Хокинг, който почина през март на 76-годишна възраст, ще бъде изпратен в космоса, съобщиха ТАСС и Франс прес. \r\n  \r\nТова ще бъде извършено в рамките на церемонията по погребването на праха на учения край гробовете на неговите прочути сънародници Исак Нютон и Чарлз Дикенс в Уестминстърското абатство в Лондон. \r\n  \r\nСловесно-музикалният сигнал, в който думите на Хокинг ще звучат на фона на музика от известния гръцки композитор Вангелис, ще бъде изпратен със спътникова антена на Европейската космическа агенция в Себрерос, западно от Мадрид, и ще бъде насочен към най-близката до Земята черна дупка 1А 0620-00. \r\n  \r\nПо думите на дъщерята на професор Хокинг - Люси, посланието е красив символичен жест, чрез който се осъществява връзка между присъствието на баща ѝ на планетата Земя, желанието му да полети в космоса и изследванията му на Вселената. \r\n  \r\n\"Това е послание на мира и надеждата, на единството и необходимостта да живеем заедно на тази планета\", каза тя. \r\n\r\n Компактдискове с думите на професор Хокинг и музикалното му посвещение, създадено от Вангелис, ще бъдат раздадени на всички присъстващи на предстоящата възпоменателна служба в Уестминстърското абатство, сред които британският астронавт Тимъти Пийк, астрофизикът Мартин Рийс, актьорът Бенедикт Къмбърбач, превъплътил се в образа на известния учен в драма на Би Би Си, и други знаменитости. \r\n \n\t\t\t\t\t\t", "date": "2018.06.15", "title": "Гласът на Хокинг на фона на Вангелис политат в Космоса"}
{"url": "http://www.bnews.bg/article/243704-pogrebaha_dvamata_piloti_s_voenni_pochesti", "text": "\n С военни почести близки, приятели и колеги изпратиха двамата пилоти, които загинаха при падането на вертолет Ми-17 край Пловдив в понеделник. \r\n\r\n Капитаните Пламен Пантилеев и Стоян Неделчев бяха погребани с всички военни почести. Начело на процесията застанаха колеги на загиналите. \r\n\r\n Летците бяха повишени в звание посмъртно със заповед на военния министър Красимир Каракачанов. Той също присъства на поклонението. На церемонията бяха и пилоти от всички бази в страната, военнослужещи от Военноморските сили и военни от различни поделения. \r\n\r\n Държавата работи по всички възможни версии за авиоинцидента. \r\n\r\n Първите резултати от разследването трябва да станат ясни най-късно до месец.  \r\n \n\t\t\t\t\t\t", "date": "2018.06.15", "title": "Погребаха двамата пилоти с военни почести!"}
