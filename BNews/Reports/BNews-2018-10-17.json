{"url": "http://www.bnews.bg/article/250511-siderov_shte_se_yavim_na_evroizborite_kato_kandidat_chlenove_na_konservativniya_alians_simeonov_da_spre_da_gleda_mahlenski_i_da_vdigne_pogled_kam_evropa", "text": "\n Още преди няколко месеца от НФСБ заговориха, че трябва има промени в ръководството, да бъдем колективни. Това не е нещо ново. Така лидерът на \"Атака\" и председател на ПГ на \"Обединени патриоти\" Волен Сидеров коментира в предаването \"Още от деня\" решението на партията на Валери Симеонов НФСБ да свали доверието си от него. \r\n\r\n От месеци говоря, че трябва да се явим заедно на избори. Тези избори са ключът към изкарването на мандата и оцеляването на правителството. Нашата коалиция даже не е толкова важна, дали ще си разменяме реплики със Симеонов, дали ще си разменяме нападки, това не е толкова важното, колкото как ще се представим на тези избори, посочи още Сидеров. \r\n\r\n Ако ние, заедно с ГЕРБ не вземем повече евродепутати от  БСП и ДПС, моментално, нали се сещате, че Корнелия Нинова ще каже: „Вие сте приключили.“ Погледът на НФСБ е много къс, искам да вдигнат поглед от нашата махленска атмосфера  и да го насочат към това, което става в Европа. В Европа става революция, казвал съм го неведнъж, революция, в която ние трябва да участваме, защото в крайна сметка идеите, с които аз съм в политиката вече 13 години, започват да се реализират. \r\n\r\n Имаме американски президент, който от трибуната на ООН каза: „Край на глобализма, идва времето на патриотизма.“ \r\n\r\n Водещият Емил Кошлуков  го попита: Вие обаче правите коалиция с г-н Бареков? \r\n\r\n Сидеров отговори: „Не правя коалиция, това пак беше превратно разбрано.  Г-н Бареков, който млезе 2014 г. като евродепутат, заедно с Ангел Джамбазки, да не забравяме, че те са в една листа, една бюлетина, той се обърна към мен и предложи писта към Консервативния алианс. \r\n\r\n Нещо, което той смята, че трябва щафетно да се предаде, тъй като той смята, че неговата партия  е единствената българска партия, член на този Алианс, той самият е заместник-шеф на бюрото на Алианса и казва: \"Аз това нещо искам да го предам на партия „Атака“, на теб като най-дългогодишния и най-опитния в тази област\". Нищо повече. \r\n\r\n Той кани и Красимир Каракачанов, и Валери Симеонов, покани ги на консервативния форум, защо те не са дошли, аз не мога да кажа. Тук няма никаква истерия или цепене, просто „Атака“ е поканена като партия да членува. \r\n\r\n Ние ще подадем вдругиден заявление за членство, ще бъдем кандидат-член и на евроизборите ще се явим като кандидат-член. \r\n\r\n Тук водещият \r\n\r\n \"Мен ми е  много интересно как тези консерватори ще приемат една проруска линия на Атака, след като те са в основата на приемането на всички мерки, санкции срещу Русия за незаконното анексиране на Крим и на Донбас\", каза заеквайки вече Симеонов. \r\n\r\n Това няма никакво значение, обясни днес в студиото на БНТ Сидеров. Първо  - начело на Русия, както и начело на Америка стоят консерватори, президенти консерватори – и Путин, и Тръмп са такива. \r\n\r\n Водещият го прекъсна с аргумента, че Путин налага санкции на Тръмп постоянно. \r\n\r\n Сидеров отговори така: „Това са техни игри, аз съм казвал много пъти, че в техни игри, ако много се месим. В самата Европа все повече надделява мнението, че тези санкции са вредни за Европа, не за Русия. \r\n\r\n Г-н Симеонов от името на консерваторите не бива трябвало да разговаря, защото те вече ме поканиха. Той се чуди много, но нека да се чуди. Друго предизвикало у мен реакция на същото гостуване при вас в понеделник вечер, в което той започна да закрива и разкрива автокефални църкви като дискотеки по Слънчев бряг. Това просто е недопустимо, Вие направихте опит да му кажете, че това нещо не става, а той казва: „Аз не виждам защо канонът  трябва да бъде спазван.“ \r\n\r\n \"Вие сте богослов\", допълни го Кошлуков. \r\n\r\n \"И без да си богослов, трябва да знаеш, че  политик, държавник, вицепремиер не може да се меси в работата на църквата. Това е въпрос на Всеправославен Вселенски събор. Най-малкото пък да посочваш Македония да се отдели, това може да е опасно за нашата държава.  Ние виждаме как те правят претенции към нас, затова съм подготвил анекс към договора с Македония, който ще внеса в народното събрание като проекторешение и в този анекс казваме така: „Двете страни се въздържат от всякакви спекулации, опити за обсебване на исторически събития, дати, личности и прочее. Нещо, от което сега си патим. \r\n\r\n \"Да всяваш разкол в църквата е типичната соросова работа. Нека да се поправи - да каже няма да правя разколи в църквата, няма да се меся... министър-председателят също му направи бележка\", допълни Сидеров. \r\n\r\n По-рано стана ясно, че  за уронване на престижа, който в БТВ заяви, че Сидеров често посещавал Сараите. \r\n\r\n   \r\n \n\t\t\t\t\t\t", "date": "2018.10.17", "title": "Сидеров: Ще се явим на евроизборите като кандидат-членове на Консервативния алианс, Симеонов да спре да гледа махленски и да вдигне поглед към Европа!"}
{"url": "http://www.bnews.bg/article/250509-kola_zaprati_mototsikletist_v_darvo_vodachat_zagina_na_myasto", "text": "\n Днес, след 17:20 часа, близо до кръстовището на бул. \"Сливница\" и ул. \"Хаджи Димитър\", е възникнало ПТП. \r\n\r\n Според първоначалната информация са се сблъскали л.а. \"Опел\", управляван от 48-годишна жена, и мотоциклет \"Триумф\", собственост на 26-годишен мъж. \r\n\r\n След сблъсъка мотоциклета се е отклонил от траекторията си, блъснал се е в бордюр, а след това в дърво. \r\n\r\n Вследствие на инцидента водачът му е загинал на място. Към момента текат действия по разследване на произшествието за изясняване на детайли и обстоятелства. Изяснява се също самоличността на загиналия. По случая е образувано досъдебно производство, съобщиха от ОДМВР-Варна. \r\n \n\t\t\t\t\t\t", "date": "2018.10.17", "title": "Кола запрати мотоциклетист в дърво, водачът загина на място "}
{"url": "http://www.bnews.bg/article/250507-tsska_gotvi_nov_transfer_vizhte_koi_sa_nominatsiite", "text": "\n В ЦСКА вече работят по зимната селекция на отбора. Тя няма да е мащабна, ще се залага на качеството. Главният мениджър на \"армейците\" Стойчо Стоилов от няколко дни е в Южна Америка, за да наблюдава футболисти. ЦСКА обаче ще трябва да привлича южноамериканци с второ гражданство, защото вече има петима, които не притежават паспорт от ЕС. Това са бразилците Жеферсон, Енрике Рафаел, Евандро и Мауридеш, както и гамбиецът Али Соу. \r\n\r\n Предлагат на клуба трима такива играчи, които се състезават на поста централен защитник, разбра ТОПСПОРТ. ЦСКА ще се стреми да привлече един бранител през зимата, за конкуренция основно на Николай Бодуров и Божидар Чорбаджийски. Последният се представя на приливи и отливи. Въпросните чужденци са свободни агенти. Ако се стигне до трансфер, шефовете на ЦСКА ще се спрат само на един от тримата.  \r\n\r\n Ето кои са те: \r\n\r\n Диего Полента (уругваец). Роден на 06.02.1992 година (на 26 години). Висок 1.85 м. Освен като централен защитник, той може да бъде използван и по двата фланга на отбраната - ляв и десен бек. Полента е двукратен шампион на Уругвай с отбора на Насионал. Второто му гражданство е италианско. На Ботуша е носил екипите на Дженоа и Бари. Юноша е на Данубио и Дженоа. Има 83 мача и 4 гола в Серия \"Б\". В Уругвай на най-високо ниво записва 84 мача и 6 гола. Във визитката му стоят и 23 мача за Копа Либертадорес. \r\n\r\n Шандао (бразилец). Роден на 23.02.2988 година (на 30 години). Висок е 1.93 м. Централен защитник и десен бек. Второ гражданство - също италианско. Той е без клуб от лятото на тази година. За последно е играл за белгийския Серкъл Брюж. Има престой в испанския Спортинг (Хихон). Играл в Русия за Анжи и Кубан (Краснодар), както и за португалския Спортинг (Лисабон). Юноша на бразилския Гуарани. Има 99 мача, 3 гола и 3 асистенции в руската Премиер лига. Също така 23 мача и 1 гол за Спортинг (Лисабон), 18 мача и 1 гол в турнира Лига Европа. \r\n\r\n Жерсон (бразилец). Роден на 07.01.1992 година (на 26 години). Висок 1.86 м. Също централен защитник и десен бек. Второто му гражданство е испанско. Без отбор е от април тази година. За последно е играл за Лехия (Гданск) от Полша. Има доста мачове в Австрия, за тимовете на Капфенберг и Рапид (Виена). Играл за Петролул в Румъния и за унгарския Ференцварош. Юноша на Ботафого. Бил е още в школите на холандския ПСВ и Атлетико (Мадрид). В Полша има 59 мача, 3 гола и 3 асистенции. Записва 2 мача за втория отбор на Атлетико. \r\n \n\t\t\t\t\t\t", "date": "2018.10.17", "title": "ЦСКА готви нов трансфер, вижте кои са номинациите!"}
{"url": "http://www.bnews.bg/article/250501-polsha_podade_zhalba_sreshtu_sporazumenieto_na_es_s_gazprom", "text": "\n Националната газова компания на Полша ПГНиГ (PGNiG) обяви, че е подала жалба в Съда на Европейския съюз срещу споразумението на ЕС с руския газов гигант \"Газпром\", заподозрян в злоупотреба с господстващо положение. \r\n\r\n На 24 май т.г. Брюксел прие предложените от \"Газпром\" отстъпки, чиято цел беше да спре продължилото 6 години антимонополно разследване за злоупотреба с господстващо положение в осем източноевропейски страни, както и че в пет държави - България, Естония, Латвия, Литва и Полша, руската компания е можела да налага по-високи цени. \r\n\r\n Постигнатото споразумение позволи на \"Газпром\" да избегне глобата, а на останалите държави - да започнат процедури по предоговаряне на цените на руското синьо гориво. Клаузата за преразглеждане на цените, която руската компания беше задължена да включи в договорите обаче, може да се използва и от самата нея - ако прецени, че цените, на които доставя, са под пазарните. \r\n\r\n Освен това \"Газпром\" и ЕК се споразумяха, че \"Газпром\" няма да пречи за реекспорт на доставяния руски газ, както и да осигури доставки на газ от други дестинации.  \r\n\r\n Европейската комисия е готова да води съдебен процес с Полша, за да защити решението си да приключи без глоби антимонополното разследване срещу \"Газпром\", е заявил пред ТАСС говорител на ЕК. Той отбеляза, че право на всяка страна от ЕС е да подава съдебен иск срещу решения на Еврокомисията. \r\n\r\n Според жалбата на ПГНиГ Еврокомисията не е положила необходимото усърдие при подготвянето на решението и го е обявила \"в явно противоречие със събраните доказателства и е нарушила определен брой процедурни разпоредби на правото на ЕС\".  \r\n\r\n Освен това Варшава е на мнение, че наложените на \"Газпром\" ангажименти са били недостатъчни спрямо щетите, понесени от компаниите от Централна Европа в резултат на дейностите на \"Газпром\", несъвместими с правото на ЕС, съобщи Клуб Z. \r\n\r\n \"Газпром\", който е контролиран от Кремъл, бе заплашен от глоба, която можеше да достигне до 10 процента от годишния му световен оборот. \r\n\r\n   \r\n \n\t\t\t\t\t\t", "date": "2018.10.17", "title": "Полша подаде жалба срещу споразумението на ЕС с \"Газпром\""}
{"url": "http://www.bnews.bg/article/250492-shofyorat_blasnal_momche_v_svoge_pod_garantsiya_ot_2_bona", "text": "\n Пуснаха под парична гаранция от 2000 лева шофьора, блъснал 19-годишно момче на пешеходна пътека в Своге. Водачът е и с отнето свидетелство за управление на автомобил. Лекарите в \"Пирогов\" продължават да се борят за спасяването на пометеното момче. Състоянието му остава критично, с пряка опасност за живота, информира Нова телевизия.  \r\n\r\n Младежът се връщал от дома на приятелката си. Според очевидци колата, която го блъснала, била с десен волан, което ограничило допълнително видимостта на шофьора. Той вече е с повдигнати обвинения за причиняване на тежка телесна повреда по непредпазливост. \r\n\r\n Ако вината му бъде доказана в съда, го очаква присъда от 1 до 8 години лишаване от свобода.  \r\n  \r\n \n\t\t\t\t\t\t", "date": "2018.10.17", "title": "Шофьорът, блъснал момче в Своге, под гаранция от 2 бона"}
{"url": "http://www.bnews.bg/article/250493-osadiha_bivshiya_shef_na_od_zemedelie_vidin_za_prestaplenie_po_sluzhba", "text": "\n На 16.10.2018 г., Окръжен съд - Монтана е признал за виновен Николай Тодоров, бивш директор на Областна дирекция „ Земеделие“ – Видин, обвинен от Окръжна прокуратура – Видин за извършено от него престъпление по служба. \r\n\r\n Подсъдимият Николай Тодоров бил назначен за директор на Областна дирекция „Земеделие“ – Видин през м. януари 2002 г. Той имал правомощия да ръководи, контролира, координира и отчита дейността на дирекцията, да подпомага и насочва дейността на местните земеделски служби и поземлените комисии, в това число да провежда държавната аграрна политика във Видин. \r\n\r\n През м. ноември 2009 г. служебното му правоотношение било прекратено със заповед на тогавашния министър на МЗХ. \r\n\r\n В качеството му на директор на ОДЗ – Видин подсъдимият Тодоров отговарял за организирането и провеждането на търгове за отдаване под наем на земи от Държавния поземлен фонд, търгове за продажба на негодните за земеделско ползване и неподлежащи на възстановяване земи в стопанските дворове на организациите и на продажбата на земи и гори на притежатели на поименни компенсационни бонове. В длъжностната му характеристика било изрично записано, че правомощието да сключва договори за продажба и замяна на земи от ДПФ се упражнява след издаване на заповед на министъра на земеделието. \r\n\r\n Въпреки строго разписаните в нормативните актове и в длъжностната му характеристика правила, подсъдимият Тодоров без предхождаща заповед на министъра на МЗХ сключил с подставено лице - Л.А., в качеството й на купувач, четири договора за покупко-продажба на земя, представляваща частна държавна собственост, частна общинска собственост и публична общинска собственост. Въпросните договори били сключени с лице, което не отговаряло на изискванията за покупката по реда на чл. 27, ал. 6 от ЗСПЗЗ, както и в противоречие със законовата процедура и на занижени цени. Общо за четирите договора разликата между цената по договорите(333 375 лева) и стойността, определена съгласно нормативните актове (2 329 031 лева), е в размер на 1 995 656 лева. \r\n\r\n В съвсем кратки срокове собствеността на закупените земи била прехвърлена на С.С. (синът на подставеното лице) и неговите синове, както и на дружеството „Фотоволтаични системи – България“ ЕАД, чийто изпълнителен директор по онова време е самият С.С. Освен на „ФВС – България“ ЕАД, закупените чрез подставеното лице - Л.П. недвижими имоти, били прехвърлени нотариално и на редица други субекти. \r\n\r\n Покупката на имотите чрез подставеното лице била добре обмислена и предварително планирана, разработена и последователно осъществена схема за добиване на огромни печалби, основани на първоначалното незаконно придобиване на земи срещу нищожни вложения. \r\n\r\n Придобиването на имотите, прехвърлянето им чрез нотариални сделки на трети лица, апортирането им в търговски дружества, което увеличава капитала им, води до възможността да бъдат изгодно продадени. От друга страна – да послужат като залог на цялото предприятие като обезпечение за банкови заеми. Впоследствие върху някои от тях били изградени и пуснати в експлоатация фотоволтаични централи, печалбите от които, чрез преференциални цени, се гарантират от държавата. \r\n\r\n В хода на досъдебното производство по делото е било установено, че съпругата на подсъдимия Тодоров през 2007 г., в качеството й на физическо лице, е получила паричен заем в размер на 1 579 500 лева от дружество, управлявано от лица, свързани със С.С. \r\n\r\n С действията си подсъдимият Тодоров превишил властта си като упражнил чужди властнически правомощия със специална цел – набавяне на имотна облага за сина на подставеното лице. В резултат на извършеното от него престъпление били причинени значителни вредни последици от имуществен характер за държавата в лицето на Министерство на земеделието и храните, общинитеДимово, Ружинци, Бойница и Брегово. \r\n\r\n С постановената осъдителна присъда на Николай Тодоров е наложено наказание „лишаване от свобода“ за срок от четири години при първоначален „общ“ режим на изтърпяване, глоба в размер на 5000 лева, както и лишаване от право да заема длъжност в държавна или общинска организация за срок от четири години. \r\n\r\n Присъдата подлежи на обжалване и протест пред Софийския апелативен съд в законоустановения срок. \r\n \n\t\t\t\t\t\t", "date": "2018.10.17", "title": "Осъдиха бившия шеф на ОД\"Земеделие\" - Видин за престъпление по служба"}
{"url": "http://www.bnews.bg/article/250494-opel_se_dvizhi_sled_velosipedist_i_go_blasna_toy_pochina", "text": "\n 64-годишен велосипедист е починал след тежко пътнотранспортно произшествие, станало днес около 09.40 часа по пътя от Силистра към местността Орехова гора. \r\n\r\n Той бил застигнат и ударен от движещ се след него лек автомобил „Опел“, управляван от 68-годишен мъж. \r\nПри удара велосипедистът получил тежки травми и по-късно починал. \r\n\r\n Изясняват се причините за произшествието, образувано е досъдебно производство. \r\n  \r\n \n\t\t\t\t\t\t", "date": "2018.10.17", "title": "\"Опел\" се движи след велосипедист и го блъсна, той почина"}
{"url": "http://www.bnews.bg/article/250495-api_preduprezhdava_shofyorite_karayte_vnimatelno_pri_112_i_km_na_magistrala_trakiya", "text": "\n Шофьорите, пътуващи в посока Бургас, да карат внимателно и със съобразена скорост при 112-ти км на АМ „Тракия“ в района на Цалапица. Движението се осъществява само в аварийната лента поради ремонтно-възстановителни дейности на греда на надлеза над автомагистралата, повредена след удар от извънгабаритен товар. Очаква се предвидените дейности да завършат до 8 ноември 2018 г. \r\n\r\n Агенция „Пътна инфраструктура“ припомня, че поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. Двупосочно е и движение в платното за София между 35-ти и 41-ви км на АМ „Тракия“ поради ремонт на двата виадукта при 37-ми и 38-ми километър. Ремонтни дейности се извършват и на моста над р. Елшишка при 89-ти км и превозните средства преминават двупосочно в платното за Пловдив. За улеснение на трафика в края на всяка работна седмицата в тези участъци има реверсивно движение. В петък - две ленти в посока Бургас и една за София, а в неделя - две ленти за София и една за Бургас. \r\n\r\n В момента на АМ „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. \r\n\r\n За улеснение на трафика и повишаване безопасността на движение при 9-ти км на АМ „Хемус“ в петък има две ленти в посока Варна и една за София, а в неделя се осигуряват две ленти за София и една за Варна. \r\n\r\n  Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. \r\n \n\t\t\t\t\t\t", "date": "2018.10.17", "title": "АПИ предупреждава шофьорите: Карайте внимателно при 112-и км на магистрала \"Тракия\"!"}
{"url": "http://www.bnews.bg/article/250506-palen_razpad_toaletnoto_vitse_i_horata_mu_napuskat_obedinenite_patrioti", "text": "\n Не е изключено и да напуснем коалицията \"Обединени патриоти\". Това заяви в Пловдив вицепремиерът и лидер на НФСБ Валери Симеонов часове след като партията му свали доверието от Волен Сидеров като председател на парламентарната група. \r\n\r\n Не сме водили разговори с ВМРО по темата, все пак решението на ПГ е взето снощи и обявено днес, добави Валери Симеонов.  \r\n\r\n В тази връзка Валери Симеонов обяви, че що се отнася за НФСБ на предстоящите избори за Европейския парламент ще участва самостоятелно. \r\n \n\t\t\t\t\t\t", "date": "2018.10.17", "title": "Пълен разпад: Тоалетното вице и хората му напускат \"Обединените патриоти\""}
{"url": "http://www.bnews.bg/article/250503-maykite_mestyat_palatkite_pred_zdravnoto_ministerstvo", "text": "\n Майките от инициативата \"Системата ни убива\" планират преместването на палатковия лагер от пространството до парламента пред здравното министерство, където ще настояват за реформа в ТЕЛК. Това ще се случи след като депутатите одобрят законите за хората с увреждания и за личната помощ на второ четене, обяви Вера Иванова. \r\n  \r\nДнес в палатковия лагер на майките дойде социалният министър Бисер Петков, за да им съобщи, че законът за хората с увреждания е одобрен от правителството, а в петък ще бъде внесен за разглеждане от Народното събрание. \r\nСлед като една майка сподели, че от ТЕЛК са намалили процента на увреждане на нейното дете с киста в мозъка, Вера Иванова се обърна към нея така: \"Начинът е с протести. Елате и протестирайте с нас, ние от март ще бъдем пред здравното министерство заради ТЕЛК\". \r\n\r\n Майките посрещнаха социалния министър Бисер Петков, който им съобщи за гласуването на закона за хората с увреждания и предстоящото му внасяне в парламента. \"Надявам се, че и в Народното събрание, както беше заявено, тези законопроекти ще се гледат приоритетно\", каза той, предаде Дарик. \r\n \n\t\t\t\t\t\t", "date": "2018.10.17", "title": "Майките местят палатките пред здравното министерство"}
{"url": "http://www.bnews.bg/article/250498-detsata_sa_zhertvi_na_narkodilari_prez_mrezhata_i_mobilni_prilozheniya", "text": "\n Наркодилърите атакуват децата през социалните мрежи и новите мобилни приложения. Тази тревожна тенденция отбелязаха служителите на отдел „Борба с наркотрафика” към Летище София по време на среща с ученици от цялата страна. \r\n\r\n Събитието е част от \"Седмицата на червената панделка. Тя се отбелязва всяка година от милиони хора по целия свят. Целта е да се попречи на разпространението и употребата на наркотици в световен мащаб. \r\n\r\n Според специалистите около 10% от младежите в страната са употребявали наркотик поне веднъж, а най-малкият е на 12 години. \r\n\r\n В световен мащаб тенденцията е по-стряскаща. В повечето развити държави тийнейджърите, които употребяват наркотици са около 30-40%. Докато при нас е доста по-нисък процентът, което може да се каже, че е добрата новина в случая. \r\n\r\n Децата в днешно време са много любопитни и любознателни. Това от една страна е хубаво, но от друга – притеснително, защото любопитството е това, което ги кара дори да посягат и към наркотиците. Затова и усилията на службите за борба с наркотиците са насочени именно към децата като най-уязвима група. \r\n\r\n „Ако преди години този бизнес беше организиран от групировки, сега се прави от двама-трима тийнейджъри, които са по-креативни. Успяват да си поръчат наркотици по интернет, след което да ги разпространяват вътре между техните съученици и много трудно може да им се окаже въздействие” – така Стефан Бакалов, началник на отдела „Борба с наркотрафика” на Митница Аерогара София очерта наркопазара в страната. \r\n\r\n В таргет-групите на дилърите попадат децата между 8 и 16 години. \r\n\r\n Основната комуникацията между подрастващите е в социалните мрежи, а не на улицата както преди. Това кара наркоразпространителите да бъдат креативни и да търсят нови канали за връзка с жертвите си. Това се случва най-често с фалшиви профили в популярните сред тийнейджърите мобилни приложения като “Snapchat” . \r\n\r\n Най-често употребявания наркотик сред тийнейджърите у нас е марихуаната, а една от големите заблуди, които витаят сред тях е, че той не води до пристрастяване. \r\n\r\n Не така стоят нещата според експертите: \r\n\r\n „Това е растение, което много хора смятат, че е красиво и не е наркотично вещество. Това е една голяма заблуда. Тъй като марихуаната е вещество, към което има доста силна зависимост.” – допълва още Бакалов. \r\n\r\n Опасности крият и новите синтетични наркотици и дизайнерската дрога. \r\n\r\n Най-вече заради ефектните си опаковки и непредвидимите последици за здравето, които могат да причинят, предаде БТВ. \r\n\r\n   \r\n\r\n   \r\n \n\t\t\t\t\t\t", "date": "2018.10.17", "title": "Децата са жертви на наркодилъри през мрежата и мобилни приложения"}
{"url": "http://www.bnews.bg/article/250508-astronomi_otkriha_anormalni_planeti", "text": "\n Астрономи от Кембриджкия университет в Англия откриха млада звезда, около която кръжат четири газови гиганта, чиито размери са сравними с тези на Юпитер и Сатурн, съобщи сайтът Физ.орг. \r\n  \r\nТеоретичните модели предсказват, че подобна система трябва да е по-стара, за да може в нея да се формират толкова големи планети. Освен това орбитите на тези небесни тела са странни. \r\nАстрономите знаеха, че системата включва планета, която принадлежи към т.нар. горещи юпитери - газови гиганти, които се намират най-малко 10 пъти по-близо до звездата си в сравнение с разстоянието между Меркурий и Слънцето. Наблюдения с мрежата радиотелескопи АЛМА (ALMA - Atacama Large Millimeter/submillimeter Array) в Чили обаче показаха, че дискът е разпокъсан и че това свидетелства за съществуването на други три масивни планети. \r\n\r\n   \r\nОрбитите им се различават по отдалечеността си от CI Tau. Двата външни газови гиганта, чиито маси са сравними с тази на Сатурн, орбитират около звездата на разстояние, което е над 3 пъти по-голямо от това между Нептун и Слънцето. \r\n \n\t\t\t\t\t\t", "date": "2018.10.17", "title": "Астрономи откриха анормални планети"}
{"url": "http://www.bnews.bg/article/250497-kak_go_izvartya_novata_porachkata_za_targovskiya_registar_bila_za", "text": "\n Само четирима IT специалисти работят в момента в Агенцията по вписванията, е показала проверка на инспектората към правосъдното министерство след срива на търговския регистър в края на август тази година. \r\n\r\n Това съобщи правосъдният министър Цецка Цачева пред правната комисия. Тя посочи, че в предишни години те са били 17 на брой. \r\n\r\n Цачева обясни още, че обявената на 12 октомври обществена поръчка за закупуване на дискове за регистъра е за нуждите на разследването, което извършва прокуратурата и ДАНС. \r\n\r\n От думите й стана ясно, че след възстановяване на регистъра е започнало разследване на прокуратурата и ДАНС за причините, довели до неговия срив, затова имало нужда да се съхраняват всички операции, извършени за възстановяване на неговата функционалност. \r\n\r\n Така щяло да се стигне и до отговор на въпроса кои са причините за аварията. \r\n\r\n Именно затова се провежда поръчката за закупуване на тези дискове, пише \"24 часа\". \r\n \n\t\t\t\t\t\t", "date": "2018.10.17", "title": "Как го извъртя: Новата поръчката за Търговския регистър била за ..."}
{"url": "http://www.bnews.bg/article/250502-siderov_zakopa_v_zemyata_klevetite_na_valentin_kasabov", "text": "\n Не съм ходил до Сараите, ще се обърна към НСО, че никога не съм стъпвал в Сараите на Доган, това е долна лъжа. Там има камери, НСО, ще се докаже, че не съм ходил там. \r\n\r\n Това коментира в ефира на БТВ лидерът на Атака Волен Сидеров, по повод казаното по-рано в предаването от човека на тоалетния министър -  Валентин Касабов. Той заяви, че днес тъкмо научил тези неща, че през няколко месеца Сидеров ходел в Сараите и оттам получавал указания. \r\n\r\n Той се закани, че ще съди Касабов за уронване на престижа. \r\n\r\n По повод Валери Симеонов и защитата му за Украинската църква, Сидеров каза: \r\n\r\n \"Не е негова работа да се меси и да определя коя църква е автокефална и коя не е.Това не са дискотеки на Слънчев бряг, там има канони, има църковен събор, има 2000 години традиции. Така че не е работа на човек от властта да се меси в Македонска и Украинска църква, това  беше моята бележка и нищо повече, не съм квалифицирал и не съм търсил обида и не съм обиждал никого. \r\n\r\n Водещата Цветанка Ризова попита за написаното от телевизия Алфа, че Цветанов и Симеонов са проводници джендър политиката и на Сорос. \r\n\r\n Сидеров отговори: \"Мога да ви го докажа, защото НФСБ бяха готови да приемат Истанбулската конвенция, имаме запис, как зам.-председателят на партия казва, че можем да приемем съответната декларация, аз протестирах, след това имаше обществено мнение, те се стреснаха. Но имаше готовност от някои хора от ГЕРБ и от НФСБ да приемат Истанбулската конвенция. Това е факт и никой не може да го отрече.\" \r\n\r\n Край ли е това на вашата патриотична коалиция, при положение, че не ви признават за лидер на парламентарната група, го попита Ризова. \r\n\r\n \"Това не е нещо ново, допълни Сидеров. Самият Касабов, извадете архивите, още преди месец някъде  или повече, два-три месеца, каза: \"Аз не го признавам.\", няма нищо нова в това, което казват днес. Тяхното признание, от което се нуждая, аз имам биографията си зад гърба и тя няма нищо общо с хората от НФСБ, една партия, която я направиха напук на \"Атака\", за да свалят проценти от \"Атака\", която се по такива долнопробни лъжи, това ли са измислили?!\" \r\n\r\n   \r\n \n\t\t\t\t\t\t", "date": "2018.10.17", "title": "Сидеров закопа в земята клеветите на Валентин Касабов"}
{"url": "http://www.bnews.bg/article/250510-kristina_krasteva_ot_24_chasa_na_sledvashtiya_evrovot_shte_se_yavyat_ataka_i_vmro_v_koalitsiya_podkrepena_ot_partiyata_na_nikolay_barekov_volen_siderov_e_siguren_evrodeputat", "text": "\n На следващия евровот ще се явят Атака и ВМРО в коалиция, подкрепена от партията на Николай Бареков „Презареди България”. Волен Сидеров е сигурен следващ евродепутат. \r\n\r\n Такава прогноза направи журналистът Кристина Кръстева в предаването „Темите”, което се излъчва по телевизия Европа. Валери Симеонов ще бъде в изолация, най-разумното от негова страна ще бъде да не издига листа, защото ще претърпи чутовен провал, категорична е тя. Валери Симеонов клати властта и атакува Волен Сидеров, тъй като той вече веднъж се провали на евроизбори през 2014-а година.  \r\n\r\n Такова мнение изрази журналистът Димитър Байрактаров, който също беше гост в предаването. Умишлено в момента се внушава и заблуждава народът, че някой работи против националния интерес. Реалните факти обаче показват друго. Като пример Байрактаров посочи организираният от Валери Симеонов воаяж на премиера Бойко Борисов в Украйна в момент, в който се предоговарят руските газови доставки. \r\n\r\n В момент, в който предстои разглеждане на държавния бюджет, да клатиш стабилността на държавата е изключително недалновидно, некоректно и непълноценно спрямо коалиционните партньори, подчерта Димитър Байрактаров. \r\n\r\n По отношение на обвиненията на Валери Симеонов към Волен Сидеров за това, че е участвал в съвместна конференция с евродепутата Николай Бареков по темата за консерватизма, Байрактаров заяви, че е присъствал на събитието и подчерта, че лидерът на „Атака” се е държал изключително коректно към партньорите си. Кристина Кръстева припомни как преди няколко месеца сценарият със снемането на доверието от лидера на „Атака” се е разиграл отново, но след привикване от премиера Бойко Борисов, представителите на НФСБ са свели глави и са заявили, че продължават заедно. \r\n\r\n Събитията според нея дават ясен знак, че това не е краят на коалиционните им отношения. Димитър Байрактаров разкри, че само преди броени месеци по време на посещение във Вашингтон Николай Бареков е предложил на Ангел Джамбазки да окаже съдействие на ВМРО за подаване на заявление за членство в Алианса на консерваторите – нещо, което ще стори ПП Атака в края на тази седмица в Кишинев, Украйна. Пропускането на тази възможност журналистът определи като политическо късогледство. \r\n \n\t\t\t\t\t\t", "date": "2018.10.17", "title": "Кристина Кръстева от „24 часа”: На следващия евровот ще се явят Атака и ВМРО в коалиция, подкрепена от партията на Николай Бареков, Волен Сидеров е сигурен евродепутат"}
{"url": "http://www.bnews.bg/article/250504-samoletat_na_melaniya_katsna_prinuditelno", "text": "\n Самолетът, с който пътува първата дама на САЩ Мелания Тръмп, се е приземил извънредно във въздушната база „Андрюс” в Мериленд, съобщават световните агенции. Причината е технически проблем. 10 минути след излитането към Филаделфия в предната част на самолета е забелязан дим.  \r\n\r\n \"Изведнъж самолетът започна да дими се почувства неприятна миризма\", разказаха журналистите, които придружаваха първата дама по време на нейното пътуване и са изпаднали в паника по време на инцидента.  \r\n\r\n Засега от Белия дом се въздържат от коментар.  \r\n \n\t\t\t\t\t\t", "date": "2018.10.17", "title": "Самолетът на Мелания кацна принудително"}
{"url": "http://www.bnews.bg/article/250496-antoniya_petrova_izpadna_v_nov_strah_zaradi_bebeto", "text": "\n Мис България 2009 Антония Петрова е в панически страх за бебето си заради заплахите и злобните подмятания от бившия й съпруг Александър Бередин, твърди в. \"Галерия\". Руснакът не спирал да я тормози в социалната мрежа и често под влиянието на солидно количество алкохол си позволявал да кълне нея и новия й съпруг – Ивайло Батинков. \r\n\r\n Миската, която е бременна в шестия месец, била изключително притеснена негативната енергия на Бередин да не се отрази на бебето. Това е и причината Петрова толкова дълго да крие коремчето си и да отказва коментари относно бременността си. Тя смятала, че ако Александър научи, още повече ще се озлоби към нея. Юристката била толкова суеверна, че след всяка разправия с бившия си, измивала коремчето си със светена вода. Антония подробно инструктирала и майка си как да отклонява въпросите на любопитни близки относно това дали ще става баба. \r\n\r\n Макар че коремчето й вече ясно личи, Петрова продължава да увърта. Наскоро в тв предаване миската директно бе попитана дали чака бебе, а тя отговори: „Само се усмихвам“. Антония и Бередин сключиха брак през 2012 след дългогодишна връзка, но 4 години по-късно миската поиска развод. През пролетта на тази година Петрова се запозна с бизнесмена Ивайло Батинков и само след три месеца двамата си казаха „Да“ на малка гръцка церемония. Миската бе вече бременна по време на сватбата. \r\n\r\n И докато тя успя много бързо да продължи напред, то Бередин все още жали бившата си съпруга. Близки до руснака разкриват, че откакто са разделени, почти не изтрезнявал и само за нея говорел – ту я мразел, ту я обичал. Само преди няколко дни Александър сподели във Фейсбук спомен от сватбеното им пътешествие в Сицилия  - снимка, на която с Антония са прегърнати и изглеждат много щастливи.   \r\n  \r\n \n\t\t\t\t\t\t", "date": "2018.10.17", "title": "Антония Петрова изпадна в нов страх заради бебето!"}
{"url": "http://www.bnews.bg/article/250505-severin_katsna_na_letishte_sofiya", "text": "\n Със закъснение самолетът от Франкфурт, в който пътува Северин Красимиров, кацна на българска земя. Пред летателната машина има автомобил на \"Гранична полиция\", който очаква убиеца на Виктория да бъде изведен от летището, видя репортер на БЛИЦ. \r\n\r\n Обстановката на летището е спокойна, независимо от заканите, че ще има протести.  \r\n\r\n Северин е пътувал с полет на Луфтханза. Той бе изведен от летището под полицейски конвой от четири автомобила. Според предварителната информация трябва да отпътува за Русе, където предстои да му бъдат повдигнати обвинения за изнасилване и убийство.   \r\n  \r\n \n\t\t\t\t\t\t", "date": "2018.10.17", "title": "Северин кацна на Летище София"}
{"url": "http://www.bnews.bg/article/250499-zhivotospasyavashti_terapii_nyama_da_stignat_do_balgarite_zashtoto", "text": "\n Поради административно забавяне много нови лекарствени терапии, които гражданите в повечето европейски държави получават, може да останат недостъпни за българските пациенти през 2019 г. За това предупреди в свое съобщение Асоциацията на научноизследователските фармацевтични производители в България (ARPharM). \r\n\r\n Някои от новите терапии са животоспасяващи, дават повече възможности за лечение за хиляди пациенти, а в някои случаи може дори да са по-изгодни за Националната здравноосигурителна каса (НЗОК). Голяма част от тях от години са утвърдени и широко използвани в повечето европейски държави, отбелязват от Асоциацията. \r\n\r\n Защо се е получило забавянето? \r\n\r\n Тазгодишното закъснение е резултат от поредица от забавяния на административни процедури. През септември 2018 г. Комисията по оценка на здравните технологии (ОЗТ) по различни причини не успява да проведе редица заседания. Комисията по ОЗТ е тази, която на базата на научни доказателства за терапевтичната полза, удължаване на продължителността на живота и подобряване качеството на живот, намаляване на усложненията от основното заболяване, ползи, представени чрез спечелени години живот, наличие или липса на алтернатива за лечение на заболяването, разходи за терапия с лекарствения продукт и сравнение на разходите за терапия с наличните алтернативи, съотношение разход - резултат, икономическа оценка на допълнителните ползи, както и много други критерии, трябва да реши дали да препоръчва заплащането на новите лекарства от НЗОК. Въпреки вече проведеното през октомври заседание на Комисията, закъснението може да не даде възможност редица нови терапии да бъдат разгледани и оценени в предвидените срокове, заявяват от Асоциацията. \r\n\r\n \"Надяваме се, че това не е продължение на опитите за ограничаване на достъпа на българските пациенти до съвременно лекарствено лечение, които започнаха с отменения в началото на 2018 г. мораториум и продължиха с т. нар. \"проследяване на ефекта на терапията\", което на практика не се извършва, но пречи новите лекарства да се изписват от лекарите\", коментира Деян Денев, директор на Асоциацията на научноизследователските фармацевтични производители в България (ARPharM), цитиран в съобщението. Той изтъкна, че няма да се налага орязване на достъпа до съвременно лечение, ако се спрат станалите публично известни криминални практики, при които НЗОК заплаща лекарства, но продуктите се изнасят и не стигат до пациентите. \r\n\r\n Възможно е и да възникне и забавяне на договарянето на отстъпки от НЗОК с компаниите-производителки на лекарствени продукти. За да започне заплащането им от НЗОК през 2019 г., е необходимо да се договорят отстъпки с компаниите -производители, като така се постигнат изгодни за България условия. Оставащите месеци до края на 2018 г. могат да не са достатъчни за провеждане на договарянето, а към момента все още няма сключен нито един договор за отстъпка. \r\n\r\n От НЗОК бяха категорични пред Dir.bg, че договарянето върви по график. \r\n\r\n Производителите отчитат усилията на Комисията по ОЗТ и я призовават да приключи производствата по оценка на новите терапии, както и НЗОК да проведе договарянето на отстъпки в кратки срокове, за да може пациентите да получат достъп до тях от 2019 г. в случай, че оценката на здравните технологии е положителна и договарянето на отстъпки е успешно. \r\n\r\n Заседанията на Комисията по ОЗТ са провеждани всеки месец и към началото на октомври са разгледани всички постъпили заявления, бяха също така лаконични от Министерство на здравеопазването. \r\n\r\n Според национално представително проучване на Alpha Research, изготвено по поръчка на Министерството на здравеопазването през юли-август 2018 г. във връзка с идеите за промени в здравноосигурителния модел, българските граждани посочват като едно от основните си очаквания към здравната система осигуряването на достъп до съвременна лекарствена терапия, наред с очакванията за високоспециализирано лечение и обновяване на болниците. \r\n\r\n В същото време, на фона на най-ниските цени на производител в Европейския съюз, през 2018 г. фармацевтичните компании ще предоставят на НЗОК компенсация на разходи за лекарства под формата на отстъпки на стойност 140 милиона лв. (при 47 милиона за 2015 г., 87 милиона за 2016 г. и 160 милиона за 2017 г.) или общо 434 милиона отстъпки за период от 4 години. Тази значителна по размер компенсация на разходите на НЗОК за лекарства би трябвало да помогне българските пациенти да получат навременен достъп до нови лекарствени терапии. \r\n\r\n Плащанията на НЗОК за лекарства нарастват поради обективни причини - застаряващо население, повишена заболеваемост, но и удължена преживяемост в резултат на достиженията на медицината и навлизането на нови технологии. Бюджетните съображения не следва да са причина пациентите да не получават достъп до нови терапии, които могат значително да подобрят лечението им. Зад сухите цифри стоят излекувани пациенти и спасени животи, на които институциите би трябвало по-често да обръщат внимание. \r\n\r\n Сред новите терапии, които могат да станат достъпни за пациентите от 2019 г. и които вече са утвърдени от Европейската агенция по лекарствата и са прилагани в други страни, са терапии за раково заболяване на кръвта, за ХИВ/СПИН, Хепатит С, шизофрения, псориазис и псориатичен артрит, ревматоиден артрит. \r\n\r\n От Асоциацията дават пример с лекарството Glecaprevir/Pibrentasvir за лечение на хроничен Хепатит С, което е препоръчано за реимбурсация с доклад на Комисията по ОЗТ от март 2018 г., е в процедура на договаряне на отстъпки от май 2018 г. \r\n\r\n Лекарството Baricitinib за ревматоиден артрит пък е препоръчано за реимбурсация от февруари 2018 г. и е в процедура на договаряне на отстъпки от юни 2018 г, предаде Дир.бг. \r\n \n\t\t\t\t\t\t", "date": "2018.10.17", "title": "Животоспасяващи терапии няма да стигнат до българите, защото..."}
{"url": "http://www.bnews.bg/article/250500-nikos_kodzias_podade_ostavka", "text": "\n Външният министър на Гърция Никос Кодзиас подаде оставка, съобщава БТА, цитирайки \"Катимерини\". Поводът е вчерашното заседание на гръцкото правителство, на което Кодзиас влезе в остър сблъсък с министъра на отбраната заради това, че в разрез с правителствената политика Панос Каменос е предложил сключването на балкански отбранителен съюз като алтернатива на Преспанското споразумение. На заседанието Кодзиас е поискал от премиера да внесе законопроект за контрол над секретните бюджетни пера на министерството на националната отбрана (и на други министерства), както това е направено в министерството на външните работи. \r\n\r\n В гръцкия печат още тази сутрин се появи непотвърдена информация, че Кодзиас е заплашил да подаде оставка, защото смята, че премиерът Алексис Ципрас не го е подкрепил достатъчно в спора му с Каменос. Сътрудници на Кодзиас са казали пред \"Катимерини\", че той е бил силно засегнат от нападките на Каменос, че е \"човек на Сорос\" и е \"потънал в бюджетни средства\". \r\n\r\n Никос Кодзиас е смятан за един от архитектите на Преспанското споразумение между Атина и Скопие от юни тази година, докато Панос Каменос, лидер на по-малкия партньор в гръцкото правителство - партията \"Независими гърци\", е категоричен противник на споразумението и многократно е заявявал, че партията му няма да подкрепи ратификацията му. \r\n\r\n Миналата седмица във Вашингтон Каменос лансира идеята отношенията между Атина и Скопие да бъдат уредени чрез създаването на балкански отбранителен съюз с участието на Гърция, Република Македония, Албания, България и на по-късен етап и Сърбия. Според него този съюз би изпълнил геостратегическите цели на Преспанското споразумение, без да се налага Гърция да прави компромис за името. \r\n \n\t\t\t\t\t\t", "date": "2018.10.17", "title": "Никос Кодзиас подаде оставка"}
{"url": "http://www.bnews.bg/article/250486-sadat_dade_25_godini_na_dvoyniya_ubiets_ot_kv_vitosha", "text": "\n Софийският градски съд даде 25 години затвор на строителния предприемач Драгомир Драгомиров, обвиняем за двойно убийство. \r\n\r\n На 18 май м.г. Драгомиров откри стрелба в офис на инвестиционната компания \"Алдис\" на ул. \"Ради Радев\" 18 в столичния кв. \"Витоша\". На място загинаха 38-годишният Вячеслав Коев и 61-годишната Стойка Мишева, а синът на убитата Станимир Михайлов бе прострелян в главата и опериран в УМБАЛ \"Света Анна\". Тогава лекарите обявиха, че състоянието му е почти несъвместимо с живота, но след три операции младият мъж оцеля. \r\n\r\n Мотивът за двойното убийство е, че инвеститорите са дължали на Драгомир Драгомиров над 100 000 лева за извършени от фирмата му строителни дейности. \r\n\r\n Делото срещу убиеца се гледа по съкратена процедура и той призна вината си. Драгомиров помоли съда за снизхождение. Затова процесът приключи в рамките на ден. \r\n\r\n \"Аз съм строител от 1989 г., построил съм десетки сгради, направил съм много ремонти, включително и на Съдебната палата. Те отказаха да ми платят не само за тази сграда, която тогава строях, но и за предишен строеж. Почерних живота на тези хора и на своето семейство\", бяха последните думи на двойния убиец, цитирани от \"24 часа\".  \r\n\r\n Адвокат Емануил Йорданов, който е защитник на роднините на Вячеслав Коев, настоя за 30 години наказание, като ако има намаление, да не бъде повече от година две. Трендафил Трендафилов, който представлява Станимир Михайлов и Сашо Мишев, съпруг на Стойка Мишева, поиска максимално наказание. \r\n\r\n Според магистратите, присъдата, която е трябвало да получи обвиняемия е доживотен затвор, но поради съкратения процес, по закон наказанието се намалява с една трета.  \r\n\r\n Решението на градските магистрати не е окончателно. То подлежи на обжалване и протест пред Софийския апелативен съд.  \r\n \n\t\t\t\t\t\t", "date": "2018.10.17", "title": "Съдът даде 25 години на двойния убиец от кв.\"Витоша\""}
{"url": "http://www.bnews.bg/article/250489-petima_se_okichiha_s_beleznitsi_zaradi_danachni_prestapleniya", "text": "\n \r\nСпециализираната прокуратура повдигна обвинения на 5 лица за участие в организирана престъпна група за данъчни престъпления на територията на \r\nобластите Пловдив и Бургас, съобщиха от Спецпрокуратурата. \r\nУчастниците в групата са задържани на 16 октомври 2018 г. при специализирана операция на ГДБОП и Специализираната прокуратура. За разкриването на престъпната им дейност съдействие оказва екип от експерти на НАП. \r\nСпоред събраните доказателства групата е сформирана през май 2015 г. с цел избягване установяването и плащането на задължения по ДДС при търговия с \r\nмобилни телефони. \r\nПо време на операцията по неутрализиране на групата са претърсени 18 адреса, иззети са документи, над 150 000 лева, придобити от инкриминираната дейност, изсушена тревиста маса, наподобяваща марихуана (това установява назначена експертиза). Извършени са и инвентаризации на търговски обекти за установяване на наличностите в тях и облагането им с данък. \r\nС постановление на наблюдаващия прокурор от днес, 17 октомври 2018 г., на един от обвинените е наложено задържане до 72 часа. В Специализирания наказателен съд ще бъде внесено искане за налагане на мярка за неотклонение „Задържане под стража“ за него. Той има двегодишна условна присъда също за данъчни престъпления, чийто 4-годишен изпитателен срок не е изтекъл. \r\n \n\t\t\t\t\t\t", "date": "2018.10.17", "title": "Петима се окичиха с белезници заради данъчни престъпления"}
{"url": "http://www.bnews.bg/article/250490-sluzhiteli_na_gd_ohrana_sa_komandirovani_da_dovedat_severin_v_balgariya", "text": "\n Служители на Главна дирекция \"Охрана\" са командировани да конвоират заподозрения за убийството на Виктория Маринова Северин Красимиров от Германия до Летище София. Това заяви правосъдният министър Цецка Цачева преди да бъде изслушана в парламентарната правна комисия. \r\n  \r\nПо думите й условията на ареста, в който ще бъде настанен Северин и за които настояваха да получат информация германските власти, отговарят на посочените стандартите - 4 кв. м. пространство и собствен санитарен възел. \r\nКрасимиров  ще бъде отведен в Русе, където се очаква да се гледа и мярката му за отклонение след като прокуратурата му повдигне обвинение. Красимиров е  \r\nЦачева каза още, че новите правила за  конвоиране на арестанти ще бъдат официално обявени до края на седмицата. До изготвянето им се стигна след скандалния арест на тогавашния кмет на столичния район \"Младост\" Десислава Иванчева на столичен булевард през април. \r\n \n\t\t\t\t\t\t", "date": "2018.10.17", "title": "Служители на ГД \"Охрана\" са командировани да доведат Северин в България"}
{"url": "http://www.bnews.bg/article/250488-otkriha_martav_izdirvaniya_za_vzriva_v_kerch", "text": "\n Издирваният за взривовете в колежа в кримския град Кирч е открит мъртъв. По данни на Рен тв роденият през 2000 г. Владислав Росляков се е самоубил. Той е бил студент в учебното заведение от 2015 г. \r\n\r\n Според Kerchinfo.com нападателите са били общо четирима, като другите трима са заловени живи. По-рано телеграм-каналът Mash разпространи две снимки на Владислав Рослаков. От тях се вижда как той влиза в колежа с яке, а след това е по фланелка с къси ръкави и оръжие в ръце. \r\n\r\n Междувременно, Министерството на извънредните ситуации на Русия съобщи, че жертвите вече са 13, а пострадалите - 70, като данните все още не са окончателни. Десетки лекари продължават да работят на мястото на трагедията. \r\n\r\n Следственият комитет на Русия определи случилото се като \"терористичен акт\". Същото заключение даде и Росгвардия. На мястото на трагедията има и военни части, както и няколко единици бронирана техника. \r\n \n\t\t\t\t\t\t", "date": "2018.10.17", "title": "Откриха мъртъв издирвания за взрива в Керч"}
{"url": "http://www.bnews.bg/article/250487-nyama_vinovni_za_saboreniya_tyutyunev_sklad_v_plovdiv", "text": "\n Пловдивският окръжен съд оправда напълно собствениците на съборения преди две години тютюнев склад на улица \"Одрин\" 8 в Пловдив - Георги Бранеков и сърбинът Александър Николич. Те бяха обвинени в разрушаване на паметник на културата, чието събаряне започна на 6 март 2016 година, но беше спряно с протести. \r\n\r\n В съда обаче се разбра, че по документи тя не е точно паметник на културата. За статута на сградата има два протокола, издадени от НИНКН на една и съща дата. На практика те са абсолютно идентични, различават се само в частта за статута на сградата - в единия пише, че е тя попада в територия на групов археологически паметник на културата, а във втория - точно обратното. \r\n\r\n Решението подлежи на обжалване и прокуратурата, която искаше условни присъди за двамата, веднага заяви, че ще го направи. \r\n\r\n Според тяхната адвокатка Розалина Апостолова съдия Розалия Шейтанова е издала един справедлив и законосъобразен акт. \r\n\r\n \"Заради мърлявата работа на държавната администрация не може двама души да носят наказателна отговорност, каквито и да са те\", заяви тя, цитирана от \"24 часа\". \r\n\r\n \"Съветвам всички инвеститори да си търсят правата до края\", коментира пък Николич. \r\n\r\n Неговите и на Бранеков намерения на собствениците бяха на мястото да се построи мащабна бизнес сграда. \r\n\r\n Обвинения бяха повдигнати обвинения и на бившия главен архитект на града Румен Русев, но той почина и делото срещу него беше прекратено, пише Дир.бг. \r\n\r\n   \r\n \n\t\t\t\t\t\t", "date": "2018.10.17", "title": "Няма виновни за съборения тютюнев склад в Пловдив!"}
{"url": "http://www.bnews.bg/article/250491-spasi_sofiya_iska_ostavkata_na_zam_kmeta_po_transporta_evgeni_krusev", "text": "\n От неправителствената организация „Спаси София“ поискаха оставката на заместник-кмета на транспорта Евгени Крусев заради открити нередности при обществената поръчка за ремонт на релсовото трасе на ул. „Граф Игнатиев“. Материалите, които се използват за ремонта на улицата, не отговарят на първоначално поставените изисквания на търга, казаха от „Спаси София“. \r\n\r\n Според организацията, нарушенията са свързани и с разлика в цената на материалите. \r\n\r\n Борис Бонев обясни: „Те извършват съществено изменение на  обществената поръчка и на критериите в нея. Според Закона за обществените поръчки и според директивите на ЕС за обществените поръчки, това, което Столична община би трябвало да направи, е да прекрати изпълнението на договора и да възложи изпълнението на нова обществена поръчка.“ \r\n\r\n Организацията „Спаси София“ е сезирала европейската служба за борба с измамите ОЛАФ за ремонта на „Граф Игнатиев“. \r\n\r\n   \r\n \n\t\t\t\t\t\t", "date": "2018.10.17", "title": "\"Спаси София\" иска оставката на зам.-кмета по транспорта Евгени Крусев"}
{"url": "http://www.bnews.bg/article/250482-tsvetanov_otnovo_poe_kursa_kam_izgonvane_na_ruski_diplomati", "text": "\n Председателят на парламентарната група на ГЕРБ Цветан Цветанов открехна вратата за промяна на позицията на управляващите по случая \"Скрипал\". Цветанов отговори положително на въпрос дали има нови доказателства и уточни, че те вече са много по-ясни. \r\n\r\n Може да се каже, че трябва да се съобразим с това, което направиха всички развити европейски държави, каза той. Попитан дали и България трябва да изгони руски дипломати, той отбеляза, че не иска да изземва функциите на изпълнителната власт. \r\n\r\n До този момент правителството се въздържа от налагане на дипломатически санкции заради липса на достатъчно доказателства. Преди няколко дни имаше ново развитие по случая, когато британският посланик у нас Ема Хопкинс се срещна с премиера Бойко Борисов. От правителствената пресслужба оповестиха, че са предоставени подробности за разследването по \"Скрипал\", без да уточняват повече детайли. \r\n\r\n На въпрос дали има данни за шпионски и хакерски действия у нас Цветанов посочи, че една от потенциалните заплахи за региона и за държавите членки в ЕС са хибридните атаки. По думите му Русия е една от държавите, които са потенциална заплаха с хибридни атаки, които прилагат в Западните Балкани, в държавите членки на ЕС и държави извън съюза. \r\n \n\t\t\t\t\t\t", "date": "2018.10.17", "title": "Цветанов отново пое курса към изгонване на руски дипломати"}
{"url": "http://www.bnews.bg/article/250485-silvestar_staloun_e_v_bistritsa", "text": "\n Великият Силвестър Сталоун снима \"Рамбо 5\" в благоевградското село Бистрица. Тези дни екипите му се настаниха край селото за снимките на поредния епизод от филма, пише struma.com. След почти 12 часов работен ден снимките приключили. Заснет е епизод от \"Рамбо 5 - Последна кръв\". \r\n\r\n Снимките се правят освен в България, във Великобритания и Канарските острови. Първата част на филма е заснет пред 1982 година, продукцията струва 15 000 000 лева, а печалбата надхвърля 150 млн. лв. Според близки до екипа на 72 -годишния актьор, Силвестър Сталоун е поверил храненето си, докато снима у нас, на известната диетоложка Енджи Касабие, която го придружава по време на снимките. \r\n\r\n \"Не успях да дойда за снимките в село Бистрица, поради други ангажименти, но се грижа за храненето на актьора, който е силно дисциплиниран\", каза красивата Енджи Касабие. След проучване природата в село Бистрица силно е впечатлила продуцентите, които избрали именно благоевградското село за част от продукцията.  \r\n  \r\n \n\t\t\t\t\t\t", "date": "2018.10.17", "title": "Силвестър Сталоун е...в Бистрица!"}
{"url": "http://www.bnews.bg/article/250483-gerb_stresnati_ot_trusovete_pri_patreotite_treperyat_za_vota_na_nedoverie", "text": "\n ГЕРБ не скриха притеснението си от случващото се в малката управленска коалиция - тази на патриотите. Призна го шефът на ПГ на управляващата партия Цветан Цветанов. \r\n\r\n След раздора между НФСБ и \"Атака\" и поисканата оставка на Волен Сидеров, неговите 7 депутати може да поставят на карта вота на недоверие, внесен от БСП за провал в здравеопазването. Така коалицията, и по-скоро ГЕРБ остават със 114 депутата. \r\n\r\n Но Цветанов не се дава и се надява мнозинството да е монолитно при гласуването на вота на недоверие. \"Надявам се, че всеки, когато е слагал подпис за коалиционното споразумение и под управленската програма, ще изпълни ангажимента си. Поне към момента никой не е казал, че би се оттеглил от ангажимента си към 4-годишния управленски мандат и изпълнението на управленската програма. \r\n\r\n \"Убеден съм, че всяка една от партиите, които участват в коалиционното споразумение, има своя ангажимент към споразумението и към управленската програма. Има много теми, при които всеки отстоява различна теза, но различното мнение не означава по никакъв начин разпад на коалицията. Към настоящия момент няма партия, която да се отказва от ангажиментите под коалиционното споразумение и управленската програма\", заяви Цветанов. \r\n \n\t\t\t\t\t\t", "date": "2018.10.17", "title": "ГЕРБ стреснати от трусовете при патрЕотите, треперят за вота на недоверие"}
{"url": "http://www.bnews.bg/article/250479-politsai_zapechataha_dve_avtoshkoli_vav_vratsa", "text": "\n Две автошколи във Враца са били запечатани, заради установени нередности в тях, съобщиха от Областната дирекция на МВР в града. \r\nДо запечатването им се стигнало след извършени проверки на всички автошколи на територията на областта. В двете школи проверяващите са установили нередности във водената документация при подготовката на водачите, което поставя въпроса дали записаните за обучение са преминали реална теоретична подготовка. \r\nПри проверките си в двата пункта в дните и часовете, обявени за теоретична подготовка,проверяващите не са установили да се води такава подготовка, липсвали и курсистите. \r\nПроверена и иззета е водената в центровете за обучение на шофьори документация, която ще бъде задълбочено проверена и анализирана. Ще бъдат проверени и финансовите постъпления и начинът на тяхното отчитане пред НАП. Съставени са актове и са издадени заповеди за принудителна административна мярка. Към момента двете автошколи са запечатани. \r\nПроверките са били планирани и проведени по идея на ръководството на ОД на МВР-Враца. В тях са взели участие служители на сектор „Противодействие на икономическата престъпност“,  представители на Изпълнителната агенция „Автомобилна администрация“-София и НАП-Велико Търново. \r\n\r\n Извършените проверки във Врачанска област имат за цел да установят качеството на обучението в школите за шофьори, а една от причините е зачестилите катастрофи с жертви и пострадали в региона. \r\n \n\t\t\t\t\t\t", "date": "2018.10.17", "title": "Полицаи запечатаха две автошколи във Враца"}
{"url": "http://www.bnews.bg/article/250480-samo_den_pochivka_po_nova_godina_no_po_koleda_shte_imame_dalga_vakantsiya", "text": "\n Само ден почивка по Нова година, но за сметка на това по Коледа няма да работим цели 5 дни.Почивните дни за коледните празници започват още на 22 декември и продължават до 26 декември, включително. \r\nРаботни са 27 и 28 декември – четвъртък и петък. \r\nЗа сметка на това по Нова година ще почиваме само един ден. След като отработването и сливането на почивните дни отпадна като практика 31 декември, който се пада понеделник, си е официален работен ден. \r\nПочиваме на 1 януари, а първият работен ден за 2019 година е 2 януари. \r\n \n\t\t\t\t\t\t", "date": "2018.10.17", "title": "Само ден почивка по Нова година, но по Коледа ще имаме дълга ваканция"}
{"url": "http://www.bnews.bg/article/250481-izdirvat_zapodozreniya_za_vzriva_v_kerch", "text": "\n Полицията в Керч е обявила за издирване заподозрян извършител на взрива в Политехническия колеж в града, съобщи lenta.ru. Според описанието, става дума за рус младеж на видима възраст 20-25 години, в дънки и зелено спортно яке. \r\n\r\n След първоначалните прегледи на пострадали в болница е установено, че в телата им има части от болтове, пирони и други железни предмети, съобщи телевизия 360. Хора, намиращи се близо до колежа твърдят, че са чули не един, а няколко взрива. \"Имаше серия от взривове, около 4, в продължение на пет минути. Те бяха на първия етаж, където е столовата на колежа, чуваха се и изстрели\", разказва жена пред телевизията. \r\n\r\n Владимир Путин е информиран за случилото се и е дал разпореждане федералната служба за безопасност и следствените органи да изяснят причината за взрива, съобщи неговият прес-секретар Дмитрий Песков. Наредено е тежко ранените да бъдат транспортирани във водещи болници на Русия. \r\n\r\n По-рано първата версия за избухнал природен газ бе отхвърлена, след като предприятието за снабдяване с природен газ в Керч обяви, че сградата на колежа е била без захранване. \r\n\r\n На мястото вече е министърът на здравеопазването на Русия Скворцова. \r\n \n\t\t\t\t\t\t", "date": "2018.10.17", "title": "Издирват заподозрения за взрива в Керч"}
{"url": "http://www.bnews.bg/article/250475-kakvo_se_znae_za_izchezvaneto_na_sauditskiya_zhurnalist_hashogi", "text": "\n Обстоятелствата около загадъчното изчезване на саудитския журналист дисидент Джамал Хашоги в Истанбул занимава и за пореден ден американския печат. \r\nЧовек, разпознат от турските власти като един от отговорните за изчезването на Хашоги, е от антуража на саудитския престолонаследник принц Мохамед бин Салман, пише в. \"Ню Йорк таймс\". Според вестникът, който публикува няколко снимки в потвърждение на тези сведения, Махер Абдулазиз Мутреб е придружавал принца при посещенията му в САЩ през март и в Мадрид и Париж през април тази година, вероятно като телохранител. Турските власти разпространиха негова снимка от пристигането му на летището в Истанбул. \r\n\r\n \"Ню Йорк таймс\" посочва, че според очевидци или други източници трима други заподозрени - Абдулазиз Мохамед ал Хаусауи, Таар Галеб ал Харби и Мухамед Саад Алзахрани - са свързани със саудитските службите, които се грижат за сигурността на 33-годишния престолонаследник. \r\nПети заподозрян - съдебен лекар, идентифициран като Салах ал Тубайги - е заемал висши постове в саудитското вътрешно министерство и има солидни позиции в медицинските среди. Според вестника подобна личност би могла да бъде ръководена единствено от висш саудитски орган на властта. \r\n\r\n Ежедневникът отбелязва, че разполага с независими потвърждения, че поне деветима от 15-те заподозрени,идентифицирани от турските власти, са работели за саудитските служби за сигурност, за военните или други министерства. \r\n\r\n В. \"Вашингтон пост\" посочва, че 11 от 15-те заподозрени от турските власти саудитци са свързани със саудитските служби за сигурност. \r\nПрестолонаследникът и баща му, крал Салман, отричат да знаят нещо за съдбата и местонахождението на журналиста и продължават да твърдят, че той е напуснал свободно саудитското консулство в Истанбул, припомня изданието. \r\nСпоред \"Ню Йорк таймс\" позицията на заподозрените в саудитското правителство и връзките на мнозина от тях с принца престолонаследник може да направят трудно освобождаването му от отговорност. Присъствието на съдебен медик, специалист по аутопсиите, подсказва, че операцията, която турските власти смятат, че е извършена в консулството от пристигнал от Саудитска Арабия екип, е предвиждала смъртта на журналиста от самото начало. \r\nСпоред американски медии Саудитска Арабия възнамерява да признае, че 59-годишният журналист е починал при разпит в консулството, който взел неочакван лош обрат.  \r\nСаудитските ръководители няма да изключат никого от разследванията си за изчезването на журналиста Джамал Хашоги, заяви след разговорите си в Рияд държавният секретар на САЩ Майк Помпейо, цитиран от Франс прес. \r\nСаудитските лидери обещаха да потърсят сметка от всеки, който според разследването им дължи обяснения, каза Помпейо пред придружаващите го журналисти, преди да отпътува от Рияд за Анкара. Запитан дали този ангажимент се отнася и за представителите на саудитското кралско семейство, държавният секретар отговори, че саудитските власти съвсем ясно за заявили, че няма да правят никакви изключения.  \r\n \n\t\t\t\t\t\t", "date": "2018.10.17", "title": "Какво се знае за изчезването на саудитския журналист Хашоги?"}
{"url": "http://www.bnews.bg/article/250472-podgotvyat_zakonovi_promeni_za_nasarchavane_na_donorstvoto", "text": "\n Спешни законодателни промени, които да насърчат донорството ще предложат управляващите. Решението идва след среща на семейството на Адриан, който почина в чакане на белодробна трансплатация, с премиера, здравния министър и шефа на здравната комисия в парламента. \r\n\r\n Братът на Адриан - Алберт - обясни, че ще продължава да говори защо донорството е важно, за да се помогне на други болни. Здравният министър Кирил Ананиев разпореди спешна проверка и на министерството, и на Изпълнителната агенция по трансплантации, и на Комисията за лечение в чужбина за периода, в който се е лекувал Адриан - за да се разбере кой и защо не си е свършил работата и да си понесе отговорността. \r\n \n\t\t\t\t\t\t", "date": "2018.10.17", "title": "Подготвят законови промени за насърчаване на донорството"}
{"url": "http://www.bnews.bg/article/250484-likvidatsiyata_na_olimpik_be_otlozhena", "text": "\n Съдът в Никозия отложи за 26 октомври старта на ликвидацията на „Олимпик”. Отнемането на лиценза на Застрахователната компания от кипърския надзор засегна 200 000 българи и около 10 хиляди кипърци. \r\n\r\n Според временния ликвидатор Павлос Накузи години ще са нужни, за да се установи на колко хора компанията дължи пари и колко може да върне. \r\n\r\n Делото беше отложено заради оспорване дали тъкмо Накузи трябва да отговаря за ликвидацията на дружеството. \r\n\r\n Казусът „Олимпик” постави под въпрос работата на службата, която следи застрахователите в Кирър.  \r\n\r\n Властите в Никозия отказаха да отговарят на въпроси. \r\n\r\n В писмо от Сметната палата коментираха, че те са засекли проблеми с финансите на „Олимпик” още през 2015 г. и са предупредили надзора. \r\n\r\n След това компанията е продадена на „Хиспакол”, зад която стои Дието Гонзалес Алонсо. За него пък са предупреждавали испанските власти. Надзорът, обаче, разрешава сделката. \r\n\r\n Така се стига до това лято, когато се оказва че на „Олимпик” й се губят над 250 млн евро. \r\n\r\n Онези, които чакат да им се върнат пари запади анулираните застраховки, ще чакат дълго. \r\n\r\n „Процесът ще отнеме години. Трябва да съберем всички жалби. Не може да планирам на първия, просто защото е пръв. Не може и да разделяме клиентите на български и кипърски. Трябва да се плати пропорционално на всички. Например 10 цента за всяко дължимо евро”, обясни. \r\n\r\n „Ликвидаторът, който сега управлява компанията, беше посочен от Виктория Натар, която ръководи Надзора над застрахователите. Така някой, който не иска да се разкрие какво всъщвост се случва с „Олимпик” плодължава да я управлява”, заяви Михалис Теодороу, предаде БТВ. \r\n \n\t\t\t\t\t\t", "date": "2018.10.17", "title": "Ликвидацията на \"Олимпик\" бе отложена "}
{"url": "http://www.bnews.bg/article/250478-zapochva_ogled_na_myastoto_na_avariyata_v_arsenal", "text": "\n Разследване за трудова злополука с причинени средни телесни повреди започва Окръжна прокуратура в Стара Загора, съобщи Дичо Атанасов, окръжен прокурор на Стара Загора.  \r\nТой уточни, че тепърва започва оглед на местопроизшествието за изясняване на причините, довели до инцидента, при който който пострадаха шестима мъже от цех 120 на Завод 3 в \"Арсенал\". \r\nКъм момента няма яснота какво е предизвикало локалното запалване. Заводът, в който е възникнал инцидентът, работи със взривоопасни вещества и смеси. \r\nЧетирима от пострадалите остават за лечение в казанлъшката болница, съобщи Красимир Папазов, началник отдел „Охрана на труда и безопасни условия на труд“. Всички те са с повърхностни наранявания, вследствие на възникналото локалното запалване. Няма опасност за живота им. Единият от наранените, началникът на цеха, вече е с обработени рани и е пуснат за домашно лечение.   \r\nНай-тежко пострадалият 23-годишният Димитър Дългъчев е настанен за лечение в старозагорската болница. Той е със счупена ръка и множество наранявания в областта на главата. Младият мъж е в стабилно състояние, увери директорът на болницата проф. Йовчо Йовчев. \r\n\r\n По-рано тази сутрин при авария в цех 120 на завод 3 в „Арсенал“ в Казанлък пострадаха шестима мъже.  \r\n \n\t\t\t\t\t\t", "date": "2018.10.17", "title": "Започва оглед на мястото на аварията в „Арсенал\""}
{"url": "http://www.bnews.bg/article/250461-geroy_shofyor_spasi_13_detsa_v_poslednite_si_minuti", "text": "\n Вчера шофьор на училищен автобус получи инфаркт зад волана, в последния миг от живота си обаче успява да спаси живота на 13 деца, които прибирал към домовете им.  Днес семейството му го изпраща в последния му път. \r\n\r\n Инцидентът се случва в село Слокощица, Кюстендил. Шофьорът усеща, че му става лошо и за да омекоти удара се блъска в ограда на къща. В нея живее баща на едно от децата, пътували в автобуса. Той оказва и първа помощ на шофьора. \r\n\r\n „Бях в двора на къщата и чух силен удар, видях, че до оградата на къщата е паркиран автобуса с деца от Природо-математическата гимназия в Кюстендил, в него беше и дъщеря ми. Шофьорът беше полегнал на другата седалка, беше му станало лошо. Изведох децата и започнах оказване на Първа медицинска помощ.  Пристигнаха две линейки и екип на полицията”, заяви Румен Костадинов, родител. \r\n\r\n Детето на кмета на с. Слокощица също се намира в автобуса. Той заяви, че наклонът на улицата е над 30 градуса и е можело да стане голям инцидент.  \r\n\r\n „В деня след катастрофата, част от децата бяха в шок, други въобще не бяха разбрали – толкова добре се е справил шофьора в последните си минути. Ние направихме среща с психолог с всяко едно от децата. Те са възстановени, добре са, благодарение на геройството на чичо Румен”, заяви Екатерина Паскалева, директор на ПМГ. \r\n\r\n Община Кюстендил има намерение да присъди посмъртно званието „почетен гражданин” на шофьора Румен Архипов. \r\n \n\t\t\t\t\t\t", "date": "2018.10.17", "title": "ГЕРОЙ! Шофьор спаси 13 деца в последните си минути!"}
{"url": "http://www.bnews.bg/article/250467-sagata_s_neskoposaniya_remont_na_grafa_nyama_kray_nepodhodyashti_materiali_ili_oporochen_targ", "text": "\n Дни след като цялото обществено внимание беше приковано върху некачественото строителство на ул. Граф Игнатиев, наше разследване, след подаден сигнал, разгръща по-дълбоки и смущаващи нередности, явно нарушение на закона за обществените поръчки (ЗОП) и влагането на неподходящи материали със съмнителен ефект в проекта за над 22 млн. лв, изпълняван от фирма GP Group. Затова екипът ни се консултира с юристи и изпрати сигнали до редица български и европейски институции с настояване за незабавна проверка на предоставените доказателства. \r\n\r\n Сагата с ремонта на ул. Граф Игнатиев започна през октомври 2013 г., когато Столичната община обяви конкурс за проект за изграждане, възстановяване и обновяване на публични пространства от централна градска част на София. Година и половина по-късно конкурсът беше спечелен от архитектурно-дизайнерска агенция  АДА. Следвайки процедурата, Столичната община възложи изработването на подробен работен проект, a търгът за изпълнител бе обявен чак през март 2017 г. или близо 2 години след обявяването на победителя от конкурса за идеен проект. През май 2017 г. търгът бе прекратен със заповед на зам.-кмета по транспорт Евгени Крусев, заради “промени в техническите характеристики на основни материали”.След направените промени, през месец август, обществената поръчка бе пусната отново, като участват 4 фирми, а за победител през март 2018 г. бе обявена фирма GP Group. (Джи Пи Груп). Ремонтът започна в началото на май и трябваше да приключи на 3 октомври. \r\n\r\n \r\n\r\n Процедурата за избор на изпълнител на ремонта на пръв поглед отговаря на законовите изисквания. Внимателен анализ на документите и влаганите материали, обаче разкрива съвсем друга, далеч по-притеснителна картина. \r\n\r\n На 15-ти септември 2017 г., 4-ма участника подават своите оферти. Това са: “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма Джи Пи Груп. Още на 18-ти септември се събира и комисията на Столичната община, която следва да оцени подадените оферти и да избере победител. Съставът на комисията е разнороден – експерти, общински съветници и служители. Не за всички фирми обаче процедурата върви гладко – в доклада за работата на комисията откриваме причината, поради която една от тях – фирма ПСТ, е отстранена. В техническото предложение на всички участници, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе. В проекта за реконструкция е заложена така наречената еластична виброизолационна подложка за система „плаващи плочи” – елементът, който осигурява най-добра виброизолационна защита, а неговото качество и свойства са от особено значение за гъсто застроени и то със стари сгради улици, каквато е ул. Граф Игнатиев. Затова не е учудващо, че в техническите параметри на обществената поръчка от Столичната община залагат на високи критерии за този материал. Участникът ПСТ обаче предлага в своята техническа оферта материал, който не отговаря на минимално заложените критерии в търга и затова е отстранен. \r\n\r\n \r\n\r\n Обединение “ПСТ градска среда Зона 2” ДЗЗД участва в търга с материали на фирма Pandrol (Floating Slab Mats). За да бъде допуснато тяхното използване те трябва да отговарят на критериите в техническата документация на търга, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. \r\n\r\n Именно масата е показателят, определил резултатите от процедурата. Максимално допустимите стойности на масата на подложката са 5кг/м2. Всъщност в първоначалните документи не става ясно дали това са минимални или максимални стойности, но благодарение на отговор към участниците в процедурата, подписан лично от зам.-кмета Евгени Крусев, това бързо се изяснява. В Разяснение 8 от документацията четем: \r\n\r\n ”Конкретно за трасето по ул. Граф Игнатиев, където сградите са много близко до трамвайните коловози, се търси висока степен на еластична деформация на системата и понижаване на собствената ѝ честота на трептене, за да се отдалечи максимално тя от тази на сградите. Подобрение/предимство е намаляването на масата на подложката.” \r\n\r\n Както става ясно, 5кг/м2 е максималната маса и всяко по-ниско предложение ще се счита за предимство, а по-високо е недопустимо. Когато ПСТ предлагат продукта на Pandrol с маса от 15,6кг/м2 или над 3 пъти по-високи стойности от максималните, логично те са отстранени. В Доклада на Комисията за избор на изпълнител четем и мотивите: “За еластичната виброизолационна подложка за система “плаващи плочи”…стойността на един (маса) (б.а. критерий) е с по-лош показател спрямо базовия. Представена по този начин, офертата на участника не отговаря на изискванията, дефинирани от Възложителя в документацията за участие и не подлежи на оценка съгласно показателите за техническа оценка в тази методика.” В края на доклада, Комисията обявява и своето решение: “На основание чл.107, т. 2 буква „а” от ЗОП комисията предлага на Възложителя за отстраняване от участие в процедурата „ПСТ градска среда Зона 2” ДЗЗД, тъй като офертата на участника не отговаря на предварително обявените условия на поръчката.”. С това, участието за ПСТ приключва, но не и за материала, неотговарящ на минималните изисквания на търга. \r\n\r\n \r\n\r\n На 8-ми юни 2018 г., или повече от месец след началото на реалните строителни дейности по ул. Граф Игнатиев, в общината се получава становище от инж. Асен Тасев – председател на съвета на директорите на Столичен електротранспорт ЕАД.  Въпросният инженер само няколко месеца по-рано е част от комисията, която решава изхода от търга и подписва доклада за отстраняване на ПСТ заради предложената подложка, неотговаряща на критериите. В нея, той е назначен със специална заповед на зам.-кмета Евгени Крусев, за да замества друг член. \r\n\r\n \r\n\r\n   \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n Заради неочакваната и необяснима замяна на материала, след приключването на търга нашият екип се консултира с юристи с богата практика в материята на Закона за обществените поръчки. Според направения правен анализ, съществуват обосновани съмнения за съществени нарушения на Закона за обществените поръчки (ЗОП), и по-конкретно чл. 116(5) т.1, който е директна имплементация на чл. 72(4)(а) от Директива 2014/24/ЕЦ на Европейския парламент и Съвета. \r\n\r\n Чл. 116(5) т.1 от ЗОП гласи: \r\n\r\n (5) Изменение на договор за обществена поръчка се смята за съществено по смисъла на ал. 1, т. 5, когато са изпълнени едно или повече от следните условия: \r\n\r\n 1. изменението въвежда условия, които, ако са били част от процедурата за възлагане на обществена поръчка, биха привлекли към участие допълнителни участници или кандидати, биха позволили допускането на други участници или кандидати, различни от първоначално избраните, или биха довели до приемане на оферта, различна от първоначално приетата; \r\n\r\n Всъщност, след като един участник в търга (ПСТ) е отстранен заради това, че е предложил технология, която по-късно е използвана от Джи Пи груп, това означава, че е изпълнена хипотезата на чл. 116 (5) т.1, тъй като изменението на технологията би довело до допускането на други участници, а именно ПСТ, до оценяването на техническите и ценови предложения. Затова и изменението на договора на Джи Пи груп е съществено изменение на поръчката. В такива случаи, Възложителят, в случая Столичната община, следва да прекрати договора за обществена поръчка, както е според чл. 118(1) от ЗОП и чл. 73(1)(а) от Директивата – Налице е съществено изменение на поръчката, което налага провеждането на нова процедура за възлагане. Въпреки, че законът е достатъчно ясен в тази си част, досега Столичната община не е прекратила изпълнението на договора и не е възложила провеждането на нова процедура, с което се явява в продължаващо нарушение на закона. \r\n\r\n \r\n\r\n Заради направените разкрития, екипът ни подготви и внесе сигнали за установените нередности с обществена поръчка, финансирана със средства от ЕС до OLAF (Европейската служба за борба с измамите), Управляващия орган към МРРБ, Одитиращия орган към Министерството на финансите, Сметната палата, Финансовата инспекция и МВР. \r\n\r\n Освен подробно описание на случая и приложени документи, в сигналите се позовахме на европейската съдебна практика, заявявайки, че случаят противоречи на цялата логика на обществените поръчки, развита в практиката на Съда на Европейския съюз. По-точно, противоречи на принципите на Решение по дело C-496/99 P Commission of the European Communities срещу CAS Succhi di Frutta SpA. Параграф 116 от него гласи, че всякакви промени в поръчката, които биха довели до възможност за ново техническо и/или ценово предложение са забранени и трябва да доведат до прекратяване на договора. \r\n\r\n \r\n\r\n Всъщност материалът на Pandrol представлява подложка от рециклати направени от слепени пластмасови и гумени отпадъци. Предимството им се изразява в по-ниската цена, но недостатъците са сериозни: не са подходящи за трамвайни пътища, намиращи се в близост до стари сгради, тъй като крайният продукт е твърд и тежък, а с това капацитетът му за абсорбиране на вибрациите намалява. Точно затова, както вече стана ясно, Столичната община е заложила точкообразуващия критерий “маса” с максимална тежест от 5 кг/м2 в тръжните условия, за да се гарантира ползването на подходящи за улицата материали. Освен този критерий, обаче, материалът на Pandrol не отговаря и на още един, който макар и не точкообразуващ, също е част от техническите изисквания, а именно виборизолационната подложка да е изработена от нов материал. \r\n\r\n Същевременно, когато фирма Джи Пи Груп кандидатства, а впоследствие печели поръчката, участвайки с материала на Getzner, всички тръжни условия са изпълнени. Нещо повече, подложките на Getzner са направени от нови материали и се произвеждат по технология, гарантираща дълготрайност, максимална еластичност и добро виброизолиране. Продуктът се произвежда и в зависимост от спецификациите и изискванията на конкретното трамвайно трасе – конструкция, натоварване, разстояние до околните сгради и техните характеристики, степента на виброизолация, която се цели и т.н. Именно това, че е нов материал и може да бъде избрана най-подходящата му разновидност, за да се намалят максимално вибрациите по ул. Граф Игнатиев”, дава на продукта на Getzner предимство. Въпреки това, поръчка към австрийската фирма така и не се прави. \r\n\r\n Остава открит въпросът какво се е случило с разликата в цената на двата материала. По наша информация цената на 1 кв. метър от продукта на Getzner струва около 34 евро, докато цената на Pandrol e 24 евро. За целия обект разликата става близо 160 000 лева. Към момента не разполагаме с информация дали тази сума е приспадната от цената или е калкулирана в някоя от наложените от кмета Йорданка Фандъкова глоби на Джи Пи Груп. \r\n\r\n \r\n\r\n Освен нарушения в процедурата, промяната на виброизолационната подложка няма да намали въздействието върху сградите (каквато беше основната цел на проекта), разположени около трамвайното трасе на ул. Граф Игнатиев. Нашият екип успя чрез източници в НАГ да разгледа и внесено техническо сравнение на виброизолационни подложки, изготвено от първоначалният проектант на релсовия път по улицата. Според резултатите от направените анализи, виброизолацията на проектната подложка, ако беше приложена, щеше да намали с 14,3dBV или 80,7% вибрациите спрямо състоянието на релсовия път преди реконструкцията. Същевременно сериозно внимание проектантът обръща върху факта, че в представените изчисления пред ОЕСУТ (НАГ) има некоректни входни данни, тъй като когато се изчислява с колко се намалят вибрациите при използването на  предлагания продукт се приема, че натоварването на една трамвайна ос е 10т. \r\n\r\n Същевременно в София, максималното натоварване на който и да е модел трамвай в движение е едва 8т/ос. Това означава, че няма как да се окаже достатъчно голям натиск върху виброизолационната подложка, за да може тя да започне да работи и да намалява вибрациите. Всъщност правят се изводи, че използването на предложената подложка от рециклати не допринася с нищо за виброизолацията. Проектантът пише още, че в първите 2-3 години ще има снижение на вибрациите, заради новите релси с гладки повърхности, но след това ще започнат да се усещат негативите от взетото грешно решение за поставяне на този материал. Техническото сравнение завършва с предложение изобщо да не се поставя виброизолационна подложка от доставения тип материал. \r\n\r\n \r\n\r\n Цялата история става още по-заплетена, тъй като виждайки какви нередности са допуснати в процедурата по избор на технология за виброизолация на трамвайното трасе, първоначалният проектант на релсовия път си прави отвод и се отказва от  правото си за упражняване на авторски надзор върху проекта. Екипът ни се свърза с проектанта инж. Румен Борисов, който предпочете да ни изпрати писмено становище, в което са изложени следните мотиви: \r\n\r\n \r\n\r\n \r\n\r\n Завършваме историята за ул. Граф Игнатиев с нотки на международен скандал. Повече от месец след началото на ремонта от фирма Getzner все още не получават поръчка от Джи Пи Груп, откъдето впоследствие просто уведомяват, че няма да използват материалите, с които са участвала и спечелила търга. Неочакваните събития карат Николаус Шемер, главен мениджър на Getzner, отговарящ за Централна и Източна Европа, да внесе първото от общо трите официални писма до кмета г-жа Фандъкова. В писмата си от 7 и 18 юни фирмата моли Столична община, в ролята ѝ на Възложител, да предостави писмено изменението на проекта, подписано от зам.-кмета Евгени Крусев и членовете на комисията, както и мотивите им. Йорданка Фандъкова игнорира писмата и отговор няма. Точно затова на 11 юли държавната търговска камара на Австрия (WKO), чрез Австрийското посолство в България, изпраща трето писмо, отново адресирано до Йорданка Фандъкова и Евгени Крусев, в което се моли за отговор на писмата от фирма Getzner. 3 месеца по-късно отговори все още нямат и от посолството, и от фирмата. \r\n\r\n Всичко това се случва, докато кметът Фандъкова се снимка с посланика на Австрия пред Бронзовата къща (уж символ за приемственост между двете Европредседателства) и засвидетелства добри междудържавни отношения. \r\n\r\n \r\n\r\n Най-знаковият ремонт за целия мандат на Фандъкова се превърна във фарс. Столичната община и ръководената от Крусев администрация имаха 5 години да преценят какви тръжни условия ще гарантират максимално качествено и безпроблемно изпълнение на обекта. Разполагаха с достатъчно време да планират дейностите, така че да няма закъснение и да не се налага преправяне по няколко пъти на всеки квадратен метър. От забавено и мърляво изпълнение вреди търпят пешеходците, които се спъват на всяка крачка, бизнесът, докаран пред фалит и живущите в околните квартали, заради спрените трамваи. Предварителният план-график, подписан и одобрен от Столичната община, предвиждаше кошмарът да свърши на 3.10, но поредният “последен срок” е началото на март 2019 г. \r\n\r\n Ремонтът на “Графа” е последният от серията некачествени и хаотични ремонти, изпълнявани под ръководството на ресорния зам.-кмет Евгени Крусев. При ремонтите на знакови булеварди като Дондуков, Васил Левски, Раковска и Константин Величков… бяха констатирани съществени дефекти и сериозно забавяне. Приоритетите на 29 годишния Крусев включваха организирането на турнир по плажен волейбол на бул. Дондуков, вместо да следи за качествено изпълнение. Последствията от това са ежемесечен ремонт на ремонта, множество пропадания и разпадащи се улични елементи. В списъка можем да включим и неспазените обещания за ремонт на ключови трамвайни трасета – по бул. Цар Борис Трети, бул. Македония, ул. Каменоделска, бул. Джеймс Баучер, невъзможността му да се справи с адекватното въвеждане на БУС ленти и все по-пречещите “умни светофари”… \r\n\r\n Разкритията, които правим за ремонта на ул. Граф Игнатиев, преляха чашата, защото тук говорим за поредица от скандални решения, закононарушения и опасност за сградите по улицата. Единственото логично и правилно действие при толкова много и огромни провали е кметът Йорданка Фандъкова незабавно да поиска оставката на зам.-кмета Евгени Крусев, а на негово място да бъде назначен компетентен, амбициран и диалогичен човек, който в оставащите месеци до края на този мандат да се опита да спаси поне част от започнатите проекти. \r\n\r\n Всеки опит Евгени Крусев да бъде амнистиран, при положение, че неговият подпис стои под на практика всички документи ще представлява пълна загуба на легитимност от страна на цялото ръководство на Столичната община, начело с Йорданка Фандъкова. Оставката не е само акт на поемане на политическа отговорност заради несправяне с поставените задачи, но и единствената опция след толкова много провали! Нашият екип очаква в най-кратки срокове и резултатите от проверките на всички български и европейски институции, до които подадохме сигнали. \r\n\r\n \r\n \n\t\t\t\t\t\t", "date": "2018.10.17", "title": "Сагата с нескопосания ремонт на \"Графа\" няма край! Неподходящи материали, или опорочен търг?"}
{"url": "http://www.bnews.bg/article/250459-shestima_v_bolnitsa_sled_intsident_v_arsenal", "text": "\n Петима души са в болница  в Казанлък след локално запалване в завод 3 на оръжейната „Арсенал”. \r\n\r\n Пострадалите са на възраст от 23 до 60 години. Те са контактни, в момента минават на преглед, за да се установи степента на нараняването им. \r\n\r\n Тежко пострадал е един от ранените,  но опасност за живота му засега няма. \r\n\r\n Към мястото на инцидента пътуват окръжният прокурор на Стара Загора – Дичо Атанасов, областния управител Гергана Микова и директорът на полицията главен комисар Георги Хаджиев. \r\n\r\n Причината за инцидента все още не е ясна. \r\n \n\t\t\t\t\t\t", "date": "2018.10.17", "title": "Шестима в болница след инцидент в „Арсенал”"}
{"url": "http://www.bnews.bg/article/250458-prezidentat_nalozhi_veto_na_izmeneniyata_v_zakona_za_darzhavnata_sobstvenost", "text": "\n Президентът Румен Радев наложи вето върху част от Закона за изменение на Закона за държавната собственост. \r\n\r\n Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. Поради това законовите правила трябва ясно и точно да регулират разпореждането с държавната собственост, посочва президентът Румен Радев. \r\n\r\n Според него с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол. \r\n\r\n Президентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес. \r\n \n\t\t\t\t\t\t", "date": "2018.10.17", "title": "Президентът наложи вето на измененията в Закона за държавната собственост"}
{"url": "http://www.bnews.bg/article/250468-izlachvaneto_na_televiziya_alfa_be_vazobnoveno", "text": "\n Възобновено е излъчването на телевизия „Алфа“. Програмата на телевизията бе прекъсната на 15 октомври в 19.00 часа. Тогава на екрана се появи съобщението „Телевизия Алфа спря. Питайте правителството защо“. \r\n\r\n БиНюз припомня, че след преустановяването на излъчавне на телевизията,   на лидера на ПП \"Атака\" Волен Сидеров. \r\n \n\t\t\t\t\t\t", "date": "2018.10.17", "title": "Излъчването на телевизия \"Алфа\" бе възобновено! "}
{"url": "http://www.bnews.bg/article/250469-dvama_balgari_byaha_zadarzhani_v_yaponiya", "text": "\n Двама българи бяха задържани в Япония заради надписът Локо София, който се появи върху мемориала за жертвите от ядрената атака над Хирошима. Официални източници съобщиха за , че двамата мъже са служители на Националната опера, пише Нова. Външното ни министерство определи случилото се като  възмутително. \r\n\r\n Дипломатите ни поднасят извинения на  Япония. \r\n\r\n   \r\n \n\t\t\t\t\t\t", "date": "2018.10.17", "title": "Двама българи бяха задържани в Япония"}
{"url": "http://www.bnews.bg/article/250470-pravitelstvoto_odobri_proekta_na_zakona_za_horata_s_uvrezhdaniya", "text": "\n Правителството одобри проекта на Закона за хората с увреждания, в него правата на хората с увреждания са обезпечени с финансов ресурс от 486 млн. лв. Това каза министърът на труда и социалната политика Бисер Петков на брифинг в Министерски съвет. \r\n\r\n „Днес на редовното си заседание Министерски съвет одобри проекта на Закона за хората с увреждания. По този начин се изпълнява ангажиментът, който правителството пое в подписания на 9 октомври план за действие за приемане на законодателство за хората с увреждания“, каза още Петков и посочи, че проектът на Закона за хората с увреждания е бил приет във вида, в който е внесен. \r\n\r\n „В него се предвиждат и мерки за подкрепа на хората с увреждания – както финансова, така и подкрепа за изграждане на достъпна среда и подкрепа за работодателите за устройване и приспособявне на работни места за хора с увреждания. Искам да подчертая, че правата на хората с увреждания и мерките, предвидени в законопроекта, са обезпечени за следващата година с финансов ресурс общо от 486 млн. лв., който консолидира наличния финансов ресурс за тази политика в Министерството на труда и социалната политика, 133 млн. лв. от бюджета на Държавното обществено осигуряване, които се плащат сега като социални инвалидни пенсии в непълен размер, и допълнителните 150 млн. лв., които премиерът и правителството обещаха. Искам да благодаря на премиера и на колегите, че подкрепиха финализирането на законопроекта“, каза още социалният министър, цитиран от \"Фокус\". \r\n\r\n Петков обясни, че законопроектът ще бъде внесен до края на седмицата в Народното събрание, където ще започне неговото разглеждане. „И аз лично ще уведомя днес протестиращите майки и омбудсмана за взетото решение от Министерски съвет“, каза още министърът. Той посочи още, че Законопроектът за социалните услуги вече е на обществено обсъждане. „Очакваме в рамите на едномесечния срок за обществени консултации заинтересованите страни да представят становище, така че до края на годината и този законопроект да бъде внесен в парламента\", каза Петков. \r\n \n\t\t\t\t\t\t", "date": "2018.10.17", "title": "Правителството одобри проекта на Закона за хората с увреждания"}
{"url": "http://www.bnews.bg/article/250463-kak_i_zashto_ubiytsi_izbyagvat_tezhkite_nakazaniya", "text": "\n Благодарение на съкратено производство тежки престъпници, като убиеца на 29-годишната Виола Николова или обвинения за бруталното убийство на Виктория Маринова избягват доживотния затвор и често получават по-леки присъди. \r\n\r\n Съкратеното съдебно следствие  засяга първата инстанция на съда, в него обвинения има право да признае фактите в обвинителния акт – това е признаване на факти, а не признаване на вина, обясниха юристи пред Нова. По този начин се приключва съдебното дело пред първата инстанция в едно –две заседания, тоест делото не се точи с години. \r\n\r\n „При тази процедура обвиненият признава фактите и при определяне на наказанието, ако той бъде признат за виновен, доживотният затвор без замяна като вид наказание изобщо отпада, може да се наложи доживотен затвор, който автоматично се заменя с лишаване от свобода. Болшинството от колегите адвокати, когато имат такива случаи съветват своите подзащитни, което е естествено и нормално, да признаят фактите – особено, ако вече всичко е събрано качествено и  наистина се върви към осъдителна присъда. И това лице получава едно наказание, което задължително не е доживотен затвор”, обясни пред Нова бившият съдия Ивета Анадолска. \r\n\r\n „Когато разсъждаваме от гледна точка на обществото, трябва да мислим не само за правата на извършителя, но и за това какви са преживяванията на жертвата при убийство, съответно – на близките на жертвата. Затова в обществото остава впечатлението, че наказателното законодателство се грижи повече за извършителите на престъпления, а не за жертвите. Затова трябва да бъдем много прецизни и моето лично мнение е, че главата от НПК, която предвижда съкратено съдебно следствие трябва да бъде допълнена”,коментира проф. Петя Шопова, адвокат и преподавател по право. \r\n \n\t\t\t\t\t\t", "date": "2018.10.17", "title": "Как и защо убийци избягват тежките наказания?"}
{"url": "http://www.bnews.bg/article/250462-brekzit_osnoven_aktsent_na_sreshtata_na_varha_na_es", "text": "\n Брекзит ще бъде основният акцент на срещата на върха на Европейския съюз, която започва тази вечер в Брюксел. Постигането на споразумение за раздялата с Великобритания остава под въпрос до последния момент.  \r\nУсилията на преговарящите през последните седмици не дадоха желания резултат. Лидерите на ЕС се събират в 20ч. българско време. \r\n\r\n Британският премиер Тереза Мей е поканена, за да представи развитието в позицията на ръководеното от нея правителство. След това тя ще напусне заседанието и останалите 27 държавни и правителствени ръководители ще обсъдят възможните решения оттук нататък. \r\n\r\n Проблемът е в т.нар. „предпазна мрежа” между Република Ирландия и британската провинция Северна Ирландия. Това може да върне границата между тях, е основното опасение на Обединеното кралство. Но ЕС категорично настоява за защита на вътрешния му пазар. \r\n \n\t\t\t\t\t\t", "date": "2018.10.17", "title": "Брекзит - основен акцент на срещата на върха на ЕС"}
{"url": "http://www.bnews.bg/article/250460-efektat_brekzit_evropeytsite_otsenyavat_es_poveche_ot_vsyakoga", "text": "\n Европейците с рекордно одобрение към Европейския съюз. 68% пишат положителна оценка на Съюза. Това показва последното проучване на „Евробарометър” за общественото мнение в ЕС, проведено през септември 2018 г. \r\n\r\n Това е най-високият процент измерен през последните 25 години. В България подкрепата е значително по-ниска от средната за ЕС: 55% от анкетираните смятат, че членството на страната ни е нещо добро. В същото време, процентът на българите, които смятат, че България е спечелила от членството си в Европейския съюз е 60%, което представлява увеличение с три процентни пункта от проучването през април 2018 г.  \r\n\r\n Почти всички резултати, измерващи подкрепата за ЕС, показват значителен възход след референдума в Обединеното кралство през 2016 г., което предполага нарастващо безпокойство в целия континент по отношение на въздействието, което ще има Брекзит, както и все по-голямата осведоменост за ползите от членството в ЕС. \r\n\r\n 53% от анкетираните смятат, че Брекзит ще има отрицателни последици за Европейския съюз в бъдеще. В същото време, запитани как биха гласували ако утре в България се проведе референдум за членството на страната в ЕС, 54% от анкетираните българи биха подкрепили оставането в Съюза. Това е значително по-ниско от средния резултат за целия ЕС - 64%. \r\n\r\n Не всички новини от проучването обаче са добри. Въпреки значителната и нарастваща подкрепа за ЕС като цяло половината от анкетираните не са доволни от посоката, в която се движи Съюзът, като резултатите по отношение на собствената им страна са подобни. \r\n\r\n Що се отнася до имиджа на Европейския парламент в ЕС, близо половината от запитаните българи – 47% имат положително отношение към Европейския парламент, което е с 15% над средното за ЕС ниво. Една трета от анкетираните европейци имат положително мнение, една пета  – отрицателно мнение, а относителното мнозинство остават неутрални. \r\n\r\n Увеличава се информираността за европейските избори през следващата година, като 41% от европейците и 42% от българите правилно идентифицират датата на изборите през май 2019 г. – и в двата случая това е увеличение с девет пункта спрямо април т.г. Процентът на българите, които все още не могат да кажат кога ще се проведат изборите, обаче остава висок – 52% спрямо 44% от европейците. \r\n\r\n През изминалия шестмесечен период приоритетите на гражданите за предизборната кампания претърпяха съществено развитие. Имиграцията сега е на първо място в дневния ред на европейците, следвана от икономиката и  младежката безработица, докато борбата с тероризма е на четвърто място с 44%. В България икономиката продължава да бъде на първо място , следвана от имиграцията и социалната защита на гражданите. \r\n \n\t\t\t\t\t\t", "date": "2018.10.17", "title": "Ефектът Брекзит: Европейците оценяват ЕС повече от всякога"}
{"url": "http://www.bnews.bg/article/250466-nikolay_barekov_otpravi_pokana_kam_valeri_simeonov_i_krasimir_karakachanov_za_evropeyskiya_forum_v_kishinev_obyavi_che_shte_pokrie_razhodite_im_po_patuvaneto", "text": "\n Като лидер на единствената призната политическа партия в Европа /ПП „Презареди България”  и член на европейското ръководство на консерваторите  /АКРЕ/ с огромна тревога наблюдавам всекидневните скандали в консервативно-патриотичната част на българското управление. \r\n\r\n Не съм очаквал, че отправената от мен покана в качеството ми на европейски политик, получил международно признание, към трите политически партии да се присъединят към фундаментален патриотично-консервативен блок за европейските избори ще предизвика подобен емоционален изблик и дори проява на завист и агресия от лидерите на тези формации. \r\n\r\n Оказва се, че искайки да направя добро за консервативната идея в България и в Европа, съм на път да разпадна цяло правителство на „стабилността”, без дори да присъствам на територията на България, а много често и на територията на европейския континент. Надявам се случващото се пред очите ни да не е заради личното отношение на определени политици към моята персона. \r\n\r\n  Тук е мястото да отправя благодарност към Волен Сидеров и ПП „Атака”, че единствено откликнаха на поканата ми и ще присъстват на форума на консерваторите в Кишинев, на който ще представим идеята за създаване на голям консервативен блок, който да поведе битката срещу неолиберализма на предстоящите европейски избори. \r\n\r\n  Обръщам се към Валери Симеонов, лидер на НФСБ, и Красимир Каракачанов, лидер на ВМРО, с призива да обмислят събитията от последните дни, да откликнат също на моята покана и да вземат участие в най-висшия форум на европейските консерваторите. За целта публично обявявам, че ще покрия от личните си средства разходите им по пътуването до Кишинев. \r\n\r\n  Обръщам се и към колегите ми от България с молбата да не изпитват ревност към моята позиция, носеща ми легитимация в Европа, защото ще положа необходимите усилия опитът, натрупат в най-висшите консервативни среди, да бъде предаден на моите политически наследници в България. \r\n \n\t\t\t\t\t\t", "date": "2018.10.17", "title": "Николай Бареков отправи покана към Валери Симеонов и Красимир Каракачанов за европейския форум в Кишинев, обяви, че ще покрие разходите им по пътуването\r\n\r\n"}
{"url": "http://www.bnews.bg/article/250457-siderov_razmaza_toaletniya_ministar_soros_ima_svoya_vitsepremier_v_balariya_v_litseto_na_valeri_simeonov", "text": "\n Повече от 24 часа, след като излъчването на телевизия „Алфа“ беше преустановено, медията започна да „излъчва“ съобщения на партийния лидер на „Атака“ Волен Сидеров. \r\n\r\n На 15 октомври беше спряно излъчването на телевизията и на екрана се появи съобщението „Телевизия Алфа спря. Питайте правителството защо“. Вчера от СЕМ обявиха, че не са били уведомени за спирането на телевизията и поискаха да разбере от ръководството ѝ каква е конкретната причина. \r\n\r\n От снощи обаче на черен фон с бели букви едно след друго се появиха няколко съобщения, за чийто автор се посочва Волен Сидеров. В тях един от председателите на Обединени патриоти обяви коалиционния си партньор Валери Симеонов за човек на милиардера Джордж Сорос. \r\n\r\n Ето какво гласят съобщенията: \r\n\r\n „Сорос от десетилетия работи за разбиването с християнството, българската нация и идентичност. Той налага джендъризма и еднополовите бракове. Днес той има свой вицепремиер в българското правителство. Битката срещу соросоизма е битка на утрешния ден! Българи, определете а чия страна сте“. \r\n\r\n „Как Сорос още управлява България - Истанбулската конвенция щеше да мине под натиска на ГЕРБ - Цветанов и НФСБ - Валери Симеонов, ако не бях се противопоставил яростно“. \r\n\r\n „Как Сорос още управлява България - На 15 октомври вицепремиерът Симеонов по БНТ влезе в ерес по повод искането за разкол в Македония, нанесе удар по българската история и се постави над църковните канони с думите: „Не виждам защо канонът трябва да бъде спазван...“ Призовавам премиера да каже това позиция на българското правителство ли е“. \r\n\r\n „Човекът на Сорос в правителството - Валери Симеонов атакува Православието в разрез с всички църковни канони. Работи за разкол на църквите в Украйна и Македония. Призовах премиера да вземе отношение. Не взе“. \r\n \n\t\t\t\t\t\t", "date": "2018.10.17", "title": "СИДЕРОВ РАЗМАЗА тоалетния министър: Сорос има своя вицепремиер в Бълария в лицето на Валери Симеонов! "}
{"url": "http://www.bnews.bg/article/250453-putin_i_egipetskiyat_prezident_se_razhodiha_v_sochi", "text": "\n Руският президент Владимир Путин и египетският му колега Абдел Фатах ас Сиси се разходиха по крайбрежната улица на Сочи и разговаряха с почиващи в черноморския курорт руснаци, след което отидоха да вечерят в местен ресторант, предаде ТАСС. \r\nПръв на срещата дойде руският президент и около пет минути изчака египетския гост на открито. Путин предложи на египетсикя президент да се поразходят преди вечерята и го попита дали му харесва времето в Сочи и явно остана доволен от отговора. Вечерта в Сочи температурата на въздуха е 18 градуса, отбелязва агенцията. \r\n\r\n Путин попита президента на Египет как е преминал денят му в Москва и той разказа, че е успял да се срещне с премиера Дмитрий Медведев, с председателката на Съвета на федерацията Валентина Матвиенко и да положи цветя на Гроба на незнайния воин. \r\n\r\n По пътя към ресторанта \"Висота 5642\" (най-високата точка на Русия е връх Елбрус в Кавказ, с височина 5642 м) двамата срещнаха неколцина минувачи и Путин ги заговори, като ги попита откъде са, разказва кореспондентът на ТАСС. Някои отговориха, че живеят в Сочи, други - че са пристигнали на почивка от Москва или Урал. Путин ги попита дали са почивали в Египет, на което един мъж отговори утвърдително и каза, че много му е харесало там. Путин им представи египетския президент и той покани руснаците да посетят египетските курорти. \r\n\r\n След вечерята в ресторанта, която продължи около час, когато двамата президенти излязоха навън, бяха посрещнати с аплодисменти отново от гости на курорта, след което Путин изпрати египетския си колега до колата му. \r\n \n\t\t\t\t\t\t", "date": "2018.10.17", "title": "Путин и египетският президент се разходиха в Сочи"}
{"url": "http://www.bnews.bg/article/250476-skandalno_video_s_prilichashta_na_melaniya_geroinya_razgnevi_beliya_dom", "text": "\n Антуражът на първата дама на САЩ Мелания Тръмп призова да бъде бойкотиран рапъра Ти Ай, който в свой видеоклип показа жена, приличаща на г-жа Тръмп, да прави стриптийз в Овалния кабинет, предаде Франс прес. \r\n\r\n \"Това е недопустимо\", написа в Twitter Стефани Гришам, говорителка на американската първа дама. Скандалният клип беше публикуван от рапъра в Twitter, където Ти Ай има над 8,5 милиона потребители. \r\n\r\n Във видеото Ти Ай влиза в ролята на агент от охраната, който наблюдава как Доналд Тръмп напуска Белия дом с хеликоптер. Рапърът се озовава в Овалния кабинет, където присъства дама, приличаща на Мелания Тръмп. \r\nТя носи същото яке с надпис \"Не ми пука, а на вас?\", с което Мелания предизвика скандал при посещението си в център за деца мигранти, отделени от родителите си на границата между САЩ и Мексико. \r\n\r\n \r\n \n\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t", "date": "2018.10.17", "title": "Скандално видео с приличаща на Мелания героиня разгневи Белия дом!"}
{"url": "http://www.bnews.bg/article/250455-malta_oshte_predlaga_1_mln_evro_za_informatsiya_za_ubiystvoto_na_dafne_galitsiya", "text": "\n Наградата от 1 милион евро за информация за поръчителя на убийството на най-известния малтийски журналист остава в сила година след смъртта й, предаде Ройтерс. \r\n\r\n На 16 октомври 2017 г. Дафне Каруана Галиция, която списваше антикорупционен блог, беше убита при бомбен атентат. През декември бяха повдигнати обвинения на трима души за убийството, които те отхвърлиха. \r\nПолицията предполага, че нападението е поръчано от все още неизвестно лице. Министърът на правосъдието Оуен Боничи нарече атентата \"най-голямото престъпление, извършвано някога в Малта\". \r\nПремиерът Джоузеф Мускат, който беше честа мишена на писанията на Каруана Галиция, предложи наградата миналата година. \r\n \n\t\t\t\t\t\t", "date": "2018.10.17", "title": "Малта още предлага 1 млн. евро за информация за убийството на Дафне Галиция"}
{"url": "http://www.bnews.bg/article/250465-bageri_vlyazoha_v_plovdivskata_sheker_mahala", "text": "\n Масово събаряне на незаконни къщи в пловдивския квартал \"Шекер махала\" започва местната власт. Сред постройките, определени за бутане, има и масивни сгради. Акцията се провежда, след като за някои от нелегалните обекти години наред общината е водила дела и решението за премахването им, е одобрено от съда преди дни.   \r\n\r\n Заради напрежение сред жителите е засилено е полицейското присъствие в района. Още от рано сутринта се събраха недоволни хора, които казаха, че няма да позволят на багерите да съборят домовете им. \r\n\r\n В махалата пристигнаха два булдозера и множество камиони, които ще премахнат незаконните постройки днес. Част от обитателите, на постройките, са започнали сами да събарят домовете си преди да дойдат машините.  \r\n\r\n Пред камерите на NOVA, те обясниха, че общината ги е предупредила за събарянето едва преди месец.  Ромите откровено споделиха, че не плащат данъци, а само ток и вода. \r\n\r\n Засега ще бъдат бутнати 10 незаконно построени къщи, но се очаква разрушаването на постройките в махалата да продължи. \r\n\r\n “Незаконните постройки са общо 20 на брой. На времето тук имаше канал, който беше покрит преди десетина години. След това, изникнаха и постройките върху канала. Във връзка със строежа, има пропадане на канала, запушване, а водата не може да се изтича“, заяви кметът на район “Северен“ в Пловдив. \r\n \n\t\t\t\t\t\t", "date": "2018.10.17", "title": "Багери влязоха в пловдивската \"Шекер махала\""}
{"url": "http://www.bnews.bg/article/250464-zlaten_medal_za_balgariya_aleksandra_nacheva_stana_mladezhki_olimpiyski_shampion_na_troen_skok", "text": "\n Ново злато за България на младежката олимпиада в Буенос Айрес. Александра Начева спечели пети златен медал за страната от младежките олимпийски игри. 17-годишната ни състезателка триумфира в тройния скок на турнира по лека атлетика в аржентинската столица. \r\n\r\n Това е десети медал за България от младежката олимпиада. Страната ни вече има 5 златни, 3 сребърни и два бронзови отличия от Буенос Айрес. \r\n \n\t\t\t\t\t\t", "date": "2018.10.17", "title": "ЗЛАТЕН МЕДАЛ ЗА БЪЛГАРИЯ! Александра Начева стана младежки олимпийски шампион на троен скок!"}
{"url": "http://www.bnews.bg/article/250450-fermata_v_bolyarovo_e_obyavena_za_neligitimna", "text": "\n Сагата с чумата в Болярово продължава. От Агенцията по безопасност на храните заличиха документално стопанството, което беше обявено за огнище на чума, и разпоредиха евтаназия на животните. \r\n\r\n Фермата на Ани Петрова и Тодор Димитров е обявена за нелигитимна и регистрацията и е отнета. Така на практика тя работи извън закона. \r\n\r\n Причината са две положителни проби за чума в стадото, които стопаните оспорват от юни. \r\n\r\n От Агенцията по храните сезираха главния прокурор, че действията на фермерите пречат да бъде ликвидирано огнището на зараза в региона. \r\n\r\n Пред стопанството трети месец има лагер на протестиращи, както и постоянно полицейско присъствие. \r\n\r\n Преди месец в стадото починаха осем овце, според стопаните – от преяждане. \r\n\r\n \"При положение ,че са живи и здрави животните ми, до последно със зъби и нокти ще се боря, за да останат живи”, каза Ани Петрова, собственик на стопанството в Болярово. \r\n \n\t\t\t\t\t\t", "date": "2018.10.17", "title": "Фермата в Болярово е обявена за нелигитимна"}
{"url": "http://www.bnews.bg/article/250471-izvadiha_55_kilogramov_tumor_na_yaychnika_ot_patsientka_v_maychin_dom", "text": "\n 55-килограмов тумор на яйчника е бил изваден от пациентка след няколкочасова операция в специализираната болница \"Майчин дом\", съобщи БГНЕС. Жената е изписана в стабилно състояние след постоперативно лечение. В медицинските издания се споменава за само още два подобни случая в света. \r\n\r\n Случаят е толкова рядък, че може да се определи като исторически. 65-годишна жена е доведена от близките ѝ за преглед в „Майчин дом“ без болки, но със силно подут корем, който затруднява свободното ѝ придвижване. Пациентката е споделила, че е забелязала първите промени още през 2010 година, но в последните няколко години коремът ѝ нараства значително, което вече пречи на всекидневните ѝ занимания и на свободното движение без придружител. След прегледа се установява, че проблемите са предизвикани от гигантска туморна формация, прирастнала към предната коремна стена на жената. \r\n\r\n Спешно е сформиран екип, воден от д-р Алън Начев, който заключва, че това е карцином на яйчника, развивал се в продължение на 8 години. При сложната интервенция, продължила няколко часа, екипът на д-р Начев извежда от тялото на пациентката над 48 литра течност и отстранява изцяло туморната формация, като хистологичните резултати показват, че става въпрос за злокачествено раково образувание. \r\n\r\n Постоперативният период, продължил две седмици, също се оказва тежък за наблюдаващия екип и пациентката, тъй като огромният размер на тумора е предизвикал промяна в наляганията в организма и са приложени редица реаниматорни мероприятия с изключителна сложност от екипа на професор Силви Георгиев – завеждащ реанимацията на „Майчин дом“, които буквално спасяват и връщат към живота 65-годишната жена. \r\n\r\n „Този случай е изключително рядък и рекорден за територията на България. Поне ние не можахме да открием подобен казус в литературна и интернет справка, с изключение на един сходен в Бразилия и един в Нигерия, затова можем спокойно да заявим, че данните ще предизвикат вълнение в света на медицината. От всички ракови заболявания, ракът на яйчниците е сред често срещаните, но благодарение на добрата диагностика в последните години е почти невъзможно да попаднеш на случай на такъв растеж. Изключително горд съм от действията на екипа, който за пореден път доказва, че в „Майчин дом“ работят най-добрите специалисти“, заяви директорът на болницата професор Иван Костов.  \r\n \n\t\t\t\t\t\t", "date": "2018.10.17", "title": "Извадиха 55-килограмов тумор на яйчника от пациентка в \"Майчин дом\""}
{"url": "http://www.bnews.bg/article/250473-prokuraturata_poiska_20_godini_zatvor_za_dvoyno_ubiystvo_v_stolitsata", "text": "\n Пълни самопризнания направи пред съда бизнесменът Драгомир Драгомиров. Той е обвинен за двойното убийство в столичния кв. \"Витоша\" през май 2017-а. Тогава бяха убити строителният предприемач Вячеслав Коев и Стойка Мишева, която работела в строителния надзор. Тежко ранен бе и синът й - Станимир Михайлов. \r\n  \r\nПричината за стрелбата били забавени плащания към строителната фирма на Драгомиров. Той се предаде сам на полицията минути след стрелбата. \r\nДнес прокуратурата поиска 20 г. затвор за него, като заради самопризнанията му съдът трябва да намали присъдата с една трета. \r\n  \r\nАдвокатите на двамата убити поискаха най-тежкото наказание - доживотен затвор без право на замяна, който да бъде намален с присъда между 20 и 30 години. Очаква се по-късно през деня да бъде постановена и присъдата.  \r\n \n\t\t\t\t\t\t", "date": "2018.10.17", "title": "Прокуратурата поиска 20 години затвор за двойно убийство в столицата"}
{"url": "http://www.bnews.bg/article/250445-godsmak_otlagat_evropeyskoto_si_turne", "text": "\n „Годсмак” (Godsmack) са принудени да отложат предстоящото си европейско турне, заради неочакваната смърт на сина на китариста Тони Ромбола. \r\n\r\n В официално изявление Съли Ерна споделя становище на групата, касаещо последните събития: \r\n\r\n „С най-голямо съжаление от името на нашия китарист Тони и жена му Сю, пиша лично това съобщение до всички наши фенове по света, за да ви кажа, че Тони и семейството му преживяват загуба, която никой родител не заслужава. Синът на Тони и Сю – Джо Фей, почина неочаквано миналата седмица на ранната възраст от 34 години. Той беше един от най-добрите и мили хора, които някога съм срещал. И най-важното – Джо беше фен, както всички вас. Той буквално преживяваше успехите на „Годсмак”, чрез баща си. Винаги беше много развълнуван и горд да бъде около нас и ще ни липсва дълбоко. \r\n\r\n Докато още чакаме повече информация за случилото се, най-учтиво ви молим да уважите личното пространство на Тони и семейството му. \r\n\r\n Оценяваме търпението ви, молитвите и подкрепата в този момент. Обещавам ви, че ще се завърнем по-големи и по-силни в началото на 2019 г. и ще свирим на всички планирани концерти в Европа и по света. Бъдете готови!“ \r\n\r\n Европейското турне на „Годсмак” беше планирано да започне от Стокхолм на 29 октомври и да завърши в София на 27 ноември. Цялото турне сега се измества за началото на 2019 година, като детайлите ще бъдат съобщени съвсем скоро. \r\n\r\n Билетите, закупени до момента за концерта в София, ще важат за новата дата и без да е нужно презаверяване. След обявяването на новата дата всички, които нямат възможност да присъстват, ще могат да върнат своите билети“, споделя Алекси Калев от Bulgarian Live Music. \r\n \n\t\t\t\t\t\t", "date": "2018.10.17", "title": "„Годсмак” отлагат европейското си турне"}
{"url": "http://www.bnews.bg/article/250474-glavniyat_pregovaryasht_na_es_za_brekzit_iska_udalzhavane_na_prehodniya_period_s_1_godina", "text": "\n Ръководителят на екипа на Европейския съюз в преговорите за Брекзит Мишел Барние предложи преходният период след излизането на Великобритания от съюза да бъде удължен с една година, за да се деблокират преговорите, предаде Франс прес, като се позова на двама европейски дипломати. \r\nСпоред източниците удължаването на срока ще даде възможност да се договорят бъдещите отношения между Лондон и ЕС и да се реши въпросът с границата между Ирландия и Северна Ирландия - основния препъникамък в дискусиите. \r\n\r\n Източник: БТА \r\n  \r\n \n\t\t\t\t\t\t", "date": "2018.10.17", "title": "Главният преговарящ на ЕС за Брекзит иска удължаване на преходния период с 1 година"}
{"url": "http://www.bnews.bg/article/250477-osnovnata_prichina_za_tezhkite_patni_intsidenti_u_nas_e_skorostta", "text": "\n 480 души са изгубили живота си в 5374 тежки катастрофи към 16 октомври 2018 г. Това съобщи началникът на отдел „Пътна полиция” към Главна дирекция „Национална полиция” комисар Росен Рапчев на семинар за пътна безопасност в Правец. \r\n„За вчера имаме 26 тежки пътнотранспортни произшествия и нямаме загинали. Статистиката до вчерашния ден показва, че броят на тежките произшествия е с 57 по-малко, загиналите са с 33 по-малко. Това не е очакването, което ние имаме, а именно да намалим наполовина броя на произшествията, но само с контрол това няма как да се случи”, заяви Рапчев. \r\n  \r\nТой подчерта, че основната причина за възникване на пътните инциденти е скоростта, която според него е убиец. \r\n  \r\n\"Основните причини, довели до настъпване на пътнотранспортни произшествия са неправилните маневри, несъобразената и превишена скорост, отнемане на предимството, навлизане в лентите на за насрещно движение и неправилното изпреварване\", допълни още той. \r\n  \r\nКомисар Рапчев акцентира още, че нараства броят на инцидентите с деца и пешеходци. \"От 29 загинали деца на пътя през 2011 г. през 2017-а те вече са 36. Ранените през 2011 г. са 1077, а през 2017-а - 1110\", обяви началникът на отдел \"Пътна полиция\". \r\n \n\t\t\t\t\t\t", "date": "2018.10.17", "title": "Основната причина за тежките пътни инциденти у нас е скоростта"}
{"url": "http://www.bnews.bg/article/250448-ukrainski_iztrebitel_su_27_se_razbi_dvamata_piloti_sa_zaginali", "text": "\n Изтребител Су-27 от украинските ВВС е катастрофирал днес при учебен полет и двамата пилоти са загинали, предаде тв канал \"112 Украйна\", цитиран от ТАСС. \r\n\r\n Украинският генерален щаб, цитиран от Ройтерс, потвърди, че двамата пилоти са мъртви и телата им са намерени. \r\n\r\n ВВС на САЩ потвърдиха, че американски военнослужещ е бил \"участник в инцидента\" със самолета Су-27, който се разби днес във Виницка област. Според съобщението е започнало разследване. \r\n\r\n От Министерството на отбраната в Киев съобщиха, че около 17 ч. местно време вчера в район самолет Су-27 е паднал на земята между градовете Бердичив и Хмилник и се извършват издирвателно-спасителни действия. \r\n\r\n Според украински медии полетът е бил част от международните учения \"Чисто небе-2018\". \r\n \n\t\t\t\t\t\t", "date": "2018.10.17", "title": "Украински изтребител Су-27 се разби, двамата пилоти са загинали!"}
{"url": "http://www.bnews.bg/article/250449-pochina_bashtata_na_detskoto_kino_rezhisyorat_dimitar_petrov", "text": "\n На 93 години почина бащата на детското кино, режисьорът Димитър Петров, създал любими филми като \"Таралежите се раждат без бодли\", \"С деца на море\", \"Куче в чекмедже\". \r\n\r\n В дългогодишния си творчески път на сценарист и режисьор, той създаде и любимите на поколения зрители телевизионни сериали \"Фильо и Макензен\" и \"Васко Да Гама от село Рупча\". \r\n \n\t\t\t\t\t\t", "date": "2018.10.17", "title": "Почина бащата на детското кино, режисьорът Димитър Петров"}
{"url": "http://www.bnews.bg/article/250443-irish_times_za_balgariya_stranata_na_naglasenite_obshtestveni_porachki_i_neprozrachni_dogovori_i_shemi_za_iztochvane_na_milioni_evro_ot_subsidii", "text": "\n „Най-бързо стопяващата се страна в Европа”. Така е определена България в обширна статия на ирландския вестник Irish Times. \r\n\r\n Статията е посветена на нашата страна и е доста, доста задълбочена и интересна. \r\n\r\n „Населението на България наброява седем милиона души и се очаква да намалее до 5,4 милиона през 2050 г. и до 3,9 милиона до края на века. България вече е загубила почти два милиона души от 1989 г, когато в нея са живеели 8,9 милиона души. \r\n\r\n Подобна тенденция се наблюдава в още осем държави, които са принадлежали към разпадналия се Източен блок. България обаче е едноличен катастрофален пример – на първо място по смъртност и ниска раждаемост, в комбинация с масовата емиграция”, описва вестникът и отбелязва, че страната ни е и най-бедната в Европейския съюз. \r\n\r\n „Най-ниската средна заплата в ЕС - 575 евро на месец, най-ниската минимална заплата - 260 евро и най-ниската пенсия - едва 190 евро“, пише още изданието. От там уточняват още, че 17% от българските студенти отиват да учат в европейски страни. В статията е представен и Даниел Кадик, директор на фондация Фридрих Науман, който живее в София. \r\n\r\n Той посочва, че има три български действителности – три класи. Хора, вземащи средна заплата, чиито заплати стигат само за сметките, малка средна класа, която живее в предградията на града и висша класа, чиито представители имат луксозни коли и са членове на частни клубове и имат връзки с престъпния бизнес. „Живях в Берлин и никога не видях \"Майбах\". \r\n\r\n В София видях поне три\", отбелязва Кадик. Авторът на статията говори и за корупцията: 71-во в световен мащаб, между Южна Африка и Вануату. \r\n\r\n В страната има нагласени обществени поръчки, непрозрачни договори и схеми за източване на милиони евро от субсидии. \r\n\r\n Отбелязан е и фактът, че в България 81 процента от българите разполагат със собствено жилище, нещо, което го няма в цяла Европа. \r\n\r\n „В страната има места, където няма доктор в радиус от 50 км. Трябва да си носиш тоалетна хартия в болницата и още подобни неща”, казва Кадик. \r\n\r\n Накрая обаче отбелязва и връзката между българите. \r\n\r\n „Много българи, особено сред по-възрастните, разчитат на храната, която самите те отглеждат извън града. Тук семейната връзка е много силна и между роднини и приятели се наблюдава обмяна на помощи заради липса на качествени услуги\", е краят на разказа за нашата страна. \r\n\r\n \r\n  \r\n \n\t\t\t\t\t\t", "date": "2018.10.17", "title": "\"Irish Times\"  за България: Страната на нагласените обществени поръчки и непрозрачни договори и схеми за източване на милиони евро от субсидии!\r\n\r\n"}
{"url": "http://www.bnews.bg/article/250454-ostanki_ot_antichni_korabi_i_keramika_sa_otkriti_v_egeysko_more", "text": "\n Гръцко-американски археологически екип е намерил останки от три антични кораба с товар от керамика, както и от два по-късни кораба, на мястото на богато на останки древно корабно гробище в източната част на Егейско море, съобщава Асошиейтед прес, като се позовава на гръцкото министерство на културата. \r\nВсички находки са открити през миналия месец край остров Фурни и околните по-малки островчета в района между по-големите острови Икария и Самос. По-старите кораби датират от 4-и до 2-и в. пр. Хр., а по-новите - от 5-и и 6-и в. сл. Хр. \r\nС новите находки броят на потъналите кораби, открити край Фурни от 2015 г. насам, достига до 58. Мястото е известно като опасна точка по пътя на древното корабоплаване. \r\nОсвен товарите с амфори, водолазите са открили група теракотни лампи от 2-и в. сл. Хр. с гравирани имената на коринтските занаятчии, които са ги изработили. \r\n \n\t\t\t\t\t\t", "date": "2018.10.17", "title": "Останки от антични кораби и керамика са открити в Егейско море"}
{"url": "http://www.bnews.bg/article/250451-pensioneri_izlizat_na_protest_iskat_indeksirane_na_pensiite", "text": "\n 40 пенсионерски организации на протест пред Министерския съвет днес с искане за индексиране на пенсиите и премахване на тавана им. Решението е той да остане, но да се вдигне от 910 на 1200 лева. \r\n\r\n Полковник от запаса Пенко Бурлаков е първокласен пилот от изтребителната авиация с 27 години стаж при изключително натоварване. \r\n\r\n „Летците винаги сме били на 24-часово разположение. Нашите заплати винаги са били големи, осигуровките, които сме плащали, са 52 процента\", каза Пенко Бурлаков. \r\n\r\n При пенсионирането си получава 845 лева, в момента с увеличението пенсията е 2518 лева, но не я получава. \r\n\r\n Пенсионерските организации, които ще протестират, искат преизчисляване. \r\n\r\n Сред исканията са минималната пенсия да е 55% от минималната работна заплата, Закон за възрастните хора, които са 30% от населението и премахване на тавана на пенсиите. \r\n\r\n „Ако се повдигне таванът на пенсията до 1200 лв., ще останат 24 хиляди над тавана\", каза О.з. ген. Васил Върбанов. \r\n\r\n Днешният празник на авиацията полковник Бурлаков отбелязва с горчивина – казва, че пенсионерите като него са дискриминирани. \r\n\r\n „След като минеш този етап, 27 години, и виждаш, че това не е оценено, ти става много обидно, и тогава разбираш, че просто си употребен”, коментира о.з. полковник Пенко Бурлаков. \r\n\r\n От Министерство на финансите припомнят, че са планирали вдигане на тавана на пенсиите до 1200 лева, което според тях ще реши на 90% проблема с ограничаването на размера на парите. \r\n\r\n От осигурителния институт пък обясниха, че новият бюджет на общественото осигуряване ще бъде гледан от социалните партньори, в правителството и парламента, където би могло да претърпи промени. \r\n \n\t\t\t\t\t\t", "date": "2018.10.17", "title": "Пенсионери излизат на протест, искат индексиране на пенсиите"}
{"url": "http://www.bnews.bg/article/250446-800_miliona_evro_globa_za_avtomobilnata_kompaniya_audi", "text": "\n Солена глоба за автомобилната компания \"Ауди\". Тя ще трябва да плати 800 милиона евро. Глобата беше наложена от германската прокуратура. \r\n\r\n С нея се слага край на разследването срещу компанията за измами със софтуера, измерващ отделяните от автомобилите вредни газове. \r\n\r\n Скандалът избухна през 2015 година. \r\n\r\n Заради него компанията \"Фолксваген\", която е собственик на \"Ауди\", пoxapчи общо около 27 милиapдa евро зa глoби, oбpaтни изĸyпyвaния и дpyги наказателни такси. \r\n \n\t\t\t\t\t\t", "date": "2018.10.17", "title": "800 милиона евро глоба за автомобилната компания \"Ауди\""}
{"url": "http://www.bnews.bg/article/250456-deputatite_na_simeonov_sneha_doverieto_si_ot_siderov_razpadat_e_palen", "text": "\n Считано от 17.10.2018 г. народните представители на НФСБ снемат доверието от Волен Сидеров като изпълняващ длъжността председател на парламентарната група „Обединени патриоти“. \r\n\r\n Това се заявява в позиция на народните представители на ПП Национален фронт за спасение на България.  \r\n\r\n По повод поредното нарушение от Волен Сидеров на решението на Политическия съвет на Коалиция „Обединени патриоти“ от 11.09.2018 г., с което „се одобрява и подкрепя дейността на представителите на Коалицията – членове на Министерския съвет“, подписано от тримата председатели на партиите от Коалицията, НФСБ заявява и че считано от 17.10.2018 г. народните представители от НФСБ ще се представляват от заместник-председателите на партията Валентин Касабов и Борис Ячев.  \r\n\r\n Публичните изявления и поведението на Волен Сидеров в страната и чужбина (вкл. в Русия) по никакъв начин не следва да се обвързват с ПП НФСБ, се казва още в позицията. \r\n  \r\n \n\t\t\t\t\t\t", "date": "2018.10.17", "title": "Депутатите на Симеонов снеха доверието си от Сидеров! Разпадът е пълен!"}
{"url": "http://www.bnews.bg/article/250447-spasiteli_izdirvat_nad_1000_izcheznali_vav_florida_sled_uragana_maykal", "text": "\n Спасителните екипи и доброволци издирват над 1000 души, все още водещи се за изчезнали в северозападната част на щата Флорида, а десетки хиляди жители и днес бяха без електричество, след като районът беше опустошен от урагана \"Майкъл\" миналата седмица, предаде Ройтерс. \r\n\r\n Смята се че, откакто в сряда ураганът \"Майкъл\" връхлетя сушата, в четири американски щата са загинали най-малко 19 души. Това беше една от най-мощните регистрирани бури, връхлители континенталната част на САЩ, отбелязва Ройтерс. \r\n\r\n Доброволческата спасителна организация \"Крауд сорс рескю\" заяви, че екипите й се опитват да открият 1300 души, които все още са в неизвестност в зоната на бедствието в Северозападна Флорида. \r\n\r\n Според общинския съветник в град Мексико Бийч Рекс Пънто в населеното място има около 30-40 души, които все още са в неизвестност. \r\n\r\n Кметът на града с население от около 1200 жители, който беше пряко ударен от урагана, заяви, че има най-малко един загинал, докато Си Ен Ен съобщи, че вчера е бил намерен и втори. \r\n\r\n Повечето домове в Мексико Бийч вече са претърсени за оцелели и сега спасителните екипи използват кучета, за да търсят тела, които е възможно да са погребани под отломките. \r\n\r\n В югозападната част на САЩ над 200 000 души продължават да са без електричество. Жителите на пострадалите крайбрежни градове като Порт Сейнт Джо във Флорида бяха принудени да готвят на огън и грилове за барбекю. \r\n\r\n Към днешния ден поне 80% от клиентите в три окръга в Северозападна Флорида остават без електричество. Властите заявиха, че може да минат седмици, докато електроснабдяването бъде възстановено за най-тежко засегнатите райони. \r\n \n\t\t\t\t\t\t", "date": "2018.10.17", "title": "Спасители издирват над 1000 изчезнали във Флорида след урагана \"Майкъл\""}
{"url": "http://www.bnews.bg/article/250444-palen_absurd_prokuraturata_povdigna_obvinenie_sreshtu_mariya_gizdeva_ubila_nasilnika_si", "text": "\n Две години след убийството на Богдан Динев (Боньо Фаса) в Стара Загора, Окръжната прокуратура в града повдигна обвинение на 20-годишната Мария Гиздева за причиняване на смърт по непредпазливост вследствие умишлено нанесена тежка увреда. \r\n\r\n Тя е обвинена и затова, че за периода 25 – 26 юли 2016 г. е използвала шест пъти банковата карта на Динев, без съгласието на титуляра, като във всеки от случаите не е била изтеглена парична сума. \r\n\r\n На 25 юли 2016 г. Стара Загора осъмва с новината за намерен в дома си наръган с нож 62-годишен гражданин. Впоследствие се разбира, че 18-годишна ученичка е направила признания. \r\n\r\n В тях тя посочва, че загиналият мъж я е насилил и тя е действала в условията на неизбежна самоотбрана. \r\n\r\n 18-годишната тогава ученичка бе задържана. \r\n\r\n Междувременно в публичното пространство излизат подробности за самоличността на жертвата Богдан Динев. Става ясно, че той е лежал над 30 години в затвора за различни провинения, включително изнасилване. Динев обаче е реабилитиран по давност. \r\n\r\n Граждани поискаха от съда момичето да излезе от ареста и действително тя бе освободена с мярка \"парична гаранция\" от 500 лева. Парите бяха събрани от колеги на родителите и приятели на момичето. \r\n\r\n След малко повече от двугодишно разследване, вече 20-годишната жена е с повдигнати обвинения. Очаква се насрочване на дата на делото.  \r\n \n\t\t\t\t\t\t", "date": "2018.10.17", "title": "ПЪЛЕН АБСУРД! Прокуратурата повдигна обвинение срещу Мария Гиздева, убила насилника си!"}
{"url": "http://www.bnews.bg/article/250452-armenskiyat_premier_podade_ostavka", "text": "\n Премиерът на Армения Никол Пашинян обяви по националната телевизия, че подава оставка от поста, за да може парламентът да бъде разпуснат и да бъдат свикани предсрочни парламентарни избори, предаде Ройтерс. \r\n\"Подавам оставка. Пожелавам на всички успех на изборите. Ние гарантираме справедливи избори\", каза Пашинян, цитиран от ТАСС. \"Разбира се, оставката е формална, но въпреки всичко това е вълнуващ момент\", добави той. \r\n \n\t\t\t\t\t\t", "date": "2018.10.17", "title": "Арменският премиер подаде оставка"}
