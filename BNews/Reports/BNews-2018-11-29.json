{"url": "http://www.bnews.bg/article/252911-predostaveni_sa_materialite_na_komisiyata_proveryavashta_apelativniya_spetssad_zaradi_ivancheva_i_petrova", "text": "\n Апелативният спецсъд е предоставил всички необходими материали на комисията от ВКС, която трябва да провери съда заради публикации в медиите по повод разглеждането на исканията за промяна на мерките за неотклонение на Десислава Иванчева и Биляна Петрова, съобщиха от пресцентъра на съда. \r\nДнес стана ясно, че със заповед на председателя на ВКС комисия ще провери организацията на дейността на съда по делата срещу Иванчева и Петрова, колко на брой са те, как са се регистрирали и образували делата, как е бил избран съдия-докладчик и членовете на съдебните състави и спазени ли са сроковете за произнасяне. \r\nМалко след като това стана ясно, ръководителите на двете спецпрокуратури и наблюдаващите прокурори по делото изпратиха писмо до председателя на Апелативния специализиран наказателен съд. В него, с цел да се осигури безпристрастно решаване на казуса дали Иванчева и Петрова да излязат под \"домашен арест\" прокурорите предлагат то да не бъде предоставяно на проверяващите съдии от ВКС до постановяване на определение от съдебния състав. \r\nНа 16 ноември специализираният съд пусна двете подсъдими под домашен арест, а още същият ден прокуратурата протестира това решение на съда пред горната инстанция, която малко по-късно разгледа искането. Апелативният съд реши променената мярка да не се изпълнява, докато не му бъдат изпратени необходимите документи, които да позволят разглеждането на делото по същество. \r\nПроверката от ВКС трябва да приключи с изготвен и представен доклад с резултатите до 10 декември. \r\n \n\t\t\t\t\t\t", "date": "2018.11.29", "title": "Предоставени са материалите на комисията, проверяваща Апелативния спецсъд заради Иванчева и Петрова"}
{"url": "http://www.bnews.bg/article/252910-kitay_sprya_rabotata_po_gennoto_redaktirane_na_bebeta", "text": "\n Китайското правителство нареди медицинският екип, който обяви, че е създал първите бебета с редактирана ДНК в света, да спре работа, след като водещи експерти в тази област заявиха, че е прекалено рано за това, съобщиха Асошиейтед прес и АФП. \r\nЗаместник-министърът на науката и технологиите Сюй Нанпин заяви по държавната телевизия, че министерството не одобрява разработката, завършила с раждането на двете момиченца с редактирана ДНК този месец. \r\n\r\n Той нарече работата на екипа незаконна, неетична и неприемлива и каза, че е наредено разследване, без да уточнява конкретните взети мерки. \r\nПостоянните промени в ДНК се наследяват от поколенията и съществува риск да бъдат засегнати други гени. Затова подобни експерименти са забранени в много държави. \r\n\r\n Извършилият експеримента учен Хъ Цзянкуей още на 28 ноември обяви, че ще направи \"пауза\" в изследването заради изказаното неодобрение от най-авторитетните специалисти в тази област. \r\nТой обаче съобщи на конференцията в Хонконг, че втора жена е бременна с бебета с редактирана ДНК. \r\n\r\n   \r\n \n\t\t\t\t\t\t", "date": "2018.11.29", "title": "Китай спря работата по генното редактиране на бебета"}
{"url": "http://www.bnews.bg/article/252905-ukrayna_zatvori_granitsata_na_krim_za_chuzhdentsi", "text": "\n Държавната гранична служба на Украйна затвори входа на Крим за всички чуждестранни граждани. За това съобщи Би Би Си по данни на украинска служба, съобщава БГНЕС. \r\n\r\n \"Украйна съобщи, че от четвъртък само граждани на Украйна могат да преминават границата с Крим\", се казва в текста.  \r\n\r\n По-рано днес стана ясно, че две украински пристанища на Азовско море - Бердянск и Мариупол, са ефективно блокирани от Русия, която не позволява на никакви съдове да влизат и излизат от тях.  Общо на 35 кораба не се разрешава да извършват нормалните си операции. Допускат се само кораби, пътуващи към руски пристанища на Азовско море, съобщи Ройтерс. \r\n\r\n Според украинския министър на инфраструктурата Володимир Омелян целта на Русия е да изтласка Украйна от нейната собствена територия.  \r\n \n\t\t\t\t\t\t", "date": "2018.11.29", "title": "Украйна затвори границата на Крим за чужденци"}
{"url": "http://www.bnews.bg/article/252909-kakvo_obsadiha_premierat_borisov_i_marokanskiyat_mu_kolega", "text": "\n Задълбочаване на съвместното сътрудничество в сферата на сигурността. За това се обяви министър-председателят Бойко Борисов на среща с мароканския си колега Саад Еддин Ел Отмани в Рабат. \r\n\r\n След разговора на четири очи визитата на българския премиер в Мароко продължи с посещение на най-голямата забележителност в града мавзолеят на крал Мохамед V. Паралелно с посещението на Борисов, в Казабланка се провежда и българо-марокански икономически форум.  \r\n\r\n Оръжейната, машиностроителната и металообработващата промишленост. Това са икономическите сфери, които двамата премиери са обсъдили.Те са заявили и взаимен интерес  към реализирането на съвместни проекти по програми на ЕС, изпълнявани от африканската страна. За първите седем месеца на тази година стокообменът между двете държави възлиза малко на над 141 милиона долара, показва статистиката. \r\n\r\n \"Най-голям интерес от страна на мароканския бизнес пък към България е в областта на привличането на български туристи\", уточни почетният консул на Кралството у нас Светослав Глосов. \"Затова трябва да се помисли върху възстановяване на редовните полети между страните\", допълни още той. \r\n\r\n Официалното посещение на българската делегация в Мароко, в която влизат още външният министър Екатерина Захариева и социалният министър Бисер Петков, продължава тази вечер с лекция на премиера Бойко Борисов, посветена на нашето европредседателство. \r\n  \r\n \n\t\t\t\t\t\t", "date": "2018.11.29", "title": "Какво обсъдиха премиерът Борисов и мароканският му колега?"}
{"url": "http://www.bnews.bg/article/252904-mis_balgariya_2002_s_palat_za_800_000_dolara_v_sasht", "text": "\n „Мис България” 2002 Теодора Бургазлиева е горда собственичка на палат в слънчева Калифорния, САЩ, за 800 000 долара. На стената си във фейсбук красавицата се похвали, че заедно със съпруга си – бившия автомобилен състезател Симеон Иванов, вече имат свой дом. „Уикенд” разузна, че дворецът е в елитния квартал „Нордридж” на Лос Анжелис. \r\nТака само два месеца, след като стана майка на близнаци – Емма и Раян, Теди Бургазлиева една от най-красивите ни миски сбъдна своята мечта да притежава къща в Града на ангелите, където живее от години. „Последните няколко седмици бяха много натоварени и изтощителни за нас, защото се местим в нашия първи истински дом в Ел Ей с моето мъжле и бебетата. Почти сме готови с преместването и нямам търпение скоро да ви споделя какво е да съм майка на близнаци“, написа Теди, като дори се похвали със снимки от интериора на новото жилище. \r\nБлизък до 33-годишната изкусителка от Поморие разкри, че разкошната къща на Теди и Симеон се намира в престижния „Нордридж”, само на десетина минути с кола от Холивуд. Цените в района са доста солени – за двуетажния дом миската изтеглила банков кредит за $ 800 000, който ще изплаща 20 години. \r\nПоморийката сподели още, че с мъжа и бебета са били опасно близко до опустошителните пожари, захапали Калифорния, които взеха близо 300 жертви, а други почти 1300 се водят безследно изчезнали. Стихията изпепели и над 12 000 жилищни сгради. За щастие Теди и семейството ѝ са добре. \r\n„Мис България” гушна близнаците Ема и Раян през септември. Радостната новина дойде малко след премиерата на автобиографичната ѝ книга „Невъзможно“. Текстът описва както опита, така и грешките на манекенката по пътя към върха. Книгата събира истории от времето, когато миската спала в малка стаичка без мебели на матрак на пода, докато работи на три места в САЩ, до момента, в който успяла да се реализира без чужда помощ. \r\n„Тотално различен човек бях, много разглезена. Очаквах, че всичко ще ми се поднася на готово, отваряха ми се много врати, бях познато име, просто ми беше много лесно. Изведнъж дойдох в Щатите, никой не ме познава, не познавам никой, английският ми беше доста зле. Това беше училище, което ме направи силна“, изповяда се сексапилната брюнетка. \r\n  \r\n \n\t\t\t\t\t\t", "date": "2018.11.29", "title": "\"Мис България 2002\" с палат за 800 000 долара в САЩ"}
{"url": "http://www.bnews.bg/article/252869-babata_na_azis_se_varna_kam_sharlatanskite_si_praktiki", "text": "\n Най-известната пророчица в Костинброд–бабата на Азис, отново гледа. Известната ясновидка доста време отказваше да приема посетители, тъй като здравето й беше нарушено, а и умората от постоянния поток желаещи срещи си казваше думата, научи HotArena \r\nПреди няколко месеца гадателката бе приета в болница с грип, който обаче породи усложнения. „Станка е по-добре, продължава да се лекува. От години се бори с белодробните проблеми, които се появиха заради пушенето и цигарите”, споделя дъщеря й баба Стефка. \r\nЗаради нуждата от почивка, семейството на възрастната жена доста време отказваше да й позволява да приема посетили. Сега тя има право да разчита съдбите на хората, но със строго фиксирано работно време–само до 6 вечерта, пише \"България днес\". \r\nДори през предстоящите празници гадателката ще работи. „Ще почива само на Бъдни вечер и на Коледа, но другите дни ще приема нуждаещи се”, коментира Стефка. \r\nВ родния си Костинброд Станка е по-известна като гадателка, а не като бабата на Азис. Но след като певецът оповестява координатите й, от цяла България започват да идват и да й се обаждат. \r\nВъзрастната жена открива дарбата си на 13 години и оттогава не е спирала да гледа и лекува. Не отказва помощ на никого, но когато види смърт или голяма трагедия в картите таро, не я казва. \r\nЗа отглеждането на Азис си спомня с усмивка, но също така казва, че е и доста палаво дете. Заради това се случвало често да получи някой шамар, но въпреки това Васко си остава любимият й внук и често я навестява. \r\n  \r\n \n\t\t\t\t\t\t", "date": "2018.11.29", "title": "Бабата на Азис се върна към шарлатанските си практики"}
{"url": "http://www.bnews.bg/article/252913-orban_izprevari_balgariya_i_si_garantira_mediite_s_ogromna_fondatsiya", "text": "\n Собствениците на много от проправителствените медии в Унгария ще дарят компаниите си на една и съща фондация и така ще бъде създаден огромен медиен конгломерат с дясна политическа ориентация, предаде Асошиейтед прес. \r\n\r\n Собственост на Централноевропейската фондация на печата и медиите ще станат новинарски телевизии и сайтове, таблоиди и спортни вестници, включително всички регионални вестници и списания. \r\n\r\n Агнес Урбан, медиен анализатор от базираната в Будапеща организация \"Мертек Медия Монитор\", заяви, че днешните \"безпрецедентни\" събития \"обезсмислят разговорите за свобода на медиите в Унгария\" , имайки предвид огромната мощ, с която ще разполага новият конгломерат. На няколкото останали независими медийни компании ще им е много, много по-трудно, защото ще имат срещу себе си един и то огромен конкурент. \r\nФондацията казва, че една от целите ѝ е да помогне за оцеляването на унгарските печатни медии. \r\n\r\n Фондацията ще бъде оглавена от вестникарския издател Габор Лискай, известен с лоялността си към премиера Виктор Орбан. \r\nСлед завръщането на Орбан на власт през 2010 г. свободата на медиите в Унгария е намаляла значително, сочат международни проучвания. \r\n \n\t\t\t\t\t\t", "date": "2018.11.29", "title": "Орбан изпревари България и си гарантира медиите с огромна фондация"}
{"url": "http://www.bnews.bg/article/252899-200_leva_globa_ako_yadosash_slavi", "text": "\n Умопомрачителни глоби раздава на непослушните си подчинени Слави Трифонов, пише „Уикенд”. Шоуменът, който от 18 години радва зрителите на Би Ти Ви, е въвел строги правила за екипа си и всеки, който волно или неволно ги потъпче, плаща 200 лева за неблагоразумието си. \r\n\r\n „Слави е строг, но справедлив шеф”, обсъждат го в телевизионните среди. Повод за коментарите е фактът, че глобите били еднакви за всички без значение с какъв статус са в шоуто на Трифонов. Наказанието било без оглед и на сериозността на провинението. Отделно разглеждал всяка молба за напускане като предателство и след като я подписвал, избягвал всякакъв контакт с подателя й.  \r\nРекордьори по глоби били Виктор Калев и Цветелина Грахич, които отдавна не са в екипа на Дългия. Те били наказвани поне по веднъж в седмицата. Въпреки това не го приемали драматично, обръщали го на майтап, разказват хора от екипа. Санкциите често били и към сценаристите. Слави редовно си наумявал, че те пишат тъпи смешки и кастрел от заплатите им. Неотдавна тлъста глоба отнесла беквокалистката на бенда Невена Цонева. Певицата бе поканена като гост заедно с колежката си Лилия Стефанова в рубриката „Нещо лично”. Улисана в истории за студентските си години, Невена напсува в ефир. „Ей сега си *ба мамата”, изцепи се Цонева. Заради нецензурните думи шоуто било глобено от СЕМ. За Трифонов не било проблем да извади парите от джоба си, но поискал да даде урок на Невена и ги удържал от заплатата й. „Вече си публична личност, трябва да се съобразяваш”, порицал я шоуменът. \r\n\r\n Че водещият е въвел строга наказателна, но и поощрителна система в предаването си, разкри преди време бившата беквокалистка в „Ку-ку бенд” Алекс Раева. Певицата, с която Дългия имаше продължителна любовна афера, призна все пак, че глобите, които е отнасяла от строгия Трифонов са я направили по-дисциплинирана.  Жестоки глоби е плащал кажи-речи всеки от екипа на Слави. Именно това е и причината да си тръгне Любо Нейков. Той редовно отнасял санкции по 100-200 лева. Решението си да се раздели с Дългия актьорът взел по време  лятната ваканция на „Шоуто на Слави” след шестия сезон. \r\n\r\n Трифонов не само че налагал железни санкции, но и щедро поощрявал всеки от екипа си, когато му даде повод. Въпреки шегите по повод стиснатия му нрав преди всяка Коледа, Слави връчвал плик с пари на всеки от екипа си. Той обичал да изненадва с подаръци подчинените си. Най-щедър бил към любимците си от „Ку-ку бенд”. Преди 4 години шашнал Годжи и Цветан Недялков с щедрия си подарък – специално изработени китари за по 8000 евро.  \r\n  \r\n \n\t\t\t\t\t\t", "date": "2018.11.29", "title": " 200 лева глоба, ако ядосаш Слави "}
{"url": "http://www.bnews.bg/article/252906-godishniyat_razmer_na_subsidiyata_za_partiite_ostava_11_leva_za_deystvitelen_glas", "text": "\n Годишният размер на държавната субсидия за един получен действителен глас, съгласно Закона за политическите партии, за 2019 г. остава 11 лв.. Това прие без дебат парламентът с гласувани текстове от закона за държавния бюджет за 2019 г., предаде БТА.  \r\n\r\n Минималният размер на фискалния резерв към 31 декември 2019 г. е 4,5 млрд. лв., а държавният дълг не може да надвишава 22,2 млрд. лв, одобри Народното събрание. Максималният размер на новия държавен дълг, който може да бъде поет по реда на Закона за държавния дълг, е 1 млрд. лв.  \r\n\r\n За 2019 г. приходите, разходите, вкл. за сметка на националното съфинансиране, както и елементите на финансирането, свързани с държавните инвестиционни заеми и държавните инвестиционни заеми с краен бенефициент - търговско дружество, администрирани и управлявани от разпоредители с бюджет по държавния бюджет, са планирани по централния бюджет като общият лимит на разходите е в размер до 77 780 200 лв. \r\n\r\n Депутатите записаха също, че средствата за ликвидация на Министерството на Българското председателство на Съвета на Европейския съюз, са планирани в централния бюджет и се предоставят с акт на Министерския съвет по предложение на заместник министър-председател. Националното съфинансиране на средствата от помощта, предоставена от ЕС и от други донори по Европейския фонд за регионално развитие, Европейския социален фонд, Кохезионния фонд и др., се предоставя като трансфер от държавния бюджет по сметката за средствата от Европейския съюз на Националния фонд. При необходимост възстановяването на средства към Европейската комисия по предприсъединителните финансови инструменти, Европейския фонд за регионално развитие, Европейския социален фонд, Кохезионния фонд и др. е за сметка на трансфера от централния бюджет и/или на такъв от минали години по сметката за средства от Европейския съюз на Националния фонд. \r\n \n\t\t\t\t\t\t", "date": "2018.11.29", "title": "Годишният размер на субсидията за партиите остава 11 лева за действителен глас"}
{"url": "http://www.bnews.bg/article/252912-petkova_pred_protestirashti_nadyavam_se_do_kraya_na_godinata_derogatsiyata_za_tets_maritsa_iztok_2_da_bade_fakt", "text": "\n Енергийният министър Теменужка Петкова се надява до края на годината дерогацията за ТЕЦ \"Марица изток 2\" ЕАД да бъде факт. \"Правителството стои твърдо зад българските енергетици и полага всички усилия за осигуряване на безпроблемна работа на комплекса \"Марица изток\", е казала министър Петкова, цитирана от пресцентъра на ведомството, пред енергетици от КТ \"Подкрепа\", които протестираха в София в защита на работните си места, съобщава БТА. \r\n\r\n Министър Петкова е уверила протестиращите, че никой не би си позволил да посегне на въглищните централи, които осигуряват 46 на сто от електроенергията в страната, а през зимата този процент достига до 60 на сто. По думите на енергийния министър българската електроенергетика разчита на въглищните централи за нормалното си функциониране. \r\nТя е запознала присъстващите и с позицията на правителството за предстоящия форум в Катовице, Полша, свързан с климатичните промени. България категорично не подкрепя по-амбициозни цели, свързани с въглеродните емисии, гласи официалната позиция, одобрена от Министерския съвет, се припомня в съобщението. \r\n\r\n Енергийният министър е информирала присъстващите още, че една четвърт от необходимите квоти за работата на ТЕЦ \"Марица изток 2\" ЕАД вече са купени, а до 21 декември ще бъдат осигурени и останалите. \r\nВчера на протеста на миньори и енергетици в Раднево министър Петкова информира присъстващите,  че Министерството на околната среда и водите работи за предоставяне на безсрочна дерогация на ТЕЦ \"Марица изток 2\" ЕАД.  \"Това означава, че централата отговаря на съвременните екологични норми и може да продължи да работи\", поясни енергийният министър. В края на ноември изтича срокът за обществено обсъждане на новите комплексни разрешителни, с които се предоставя дерогацията. \r\n \n\t\t\t\t\t\t", "date": "2018.11.29", "title": "Петкова пред протестиращи: Надявам се до края на годината дерогацията за ТЕЦ \"Марица изток 2\" да бъде факт"}
{"url": "http://www.bnews.bg/article/252895-vlizaneto_v_evrozonata_ne_e_sprint_a_maraton", "text": "\n Румъния може да \"вдига скоростта\", за да фиксира валутния си курс към еврото през 2024 година, но не се състезава с България по пътя към еврозоната, тъй като първо трябва да бъде сигурна, че икономиката й е достатъчно стабилна, съобщава Bloomberg. \r\n\r\n Трите най-нови страни членки на ЕС - България, Румъния и Хърватия - чертаят планове за преминаване към еврото в момент, в който представители на ЕС настояват за по-строго проучване на потенциалното членство в блока. България, чиято валута вече е фиксирана към еврото, не успя тази година да влезе в т.нар. чакалня на еврозоната или европейския валутен механизъм ERM-2, след като ЕС постави допълнителни, по-строги условия. \r\n\r\n \"Това не е надпревара за определяне на най-бързия. Това е маратон,\" посочи управителят на румънската централна банка Мугур Исъреску. \r\n\r\n Това е политическо решение с огромна отговорност. Трябва да разберем, че не можем да се провалим и трябва да предупредя, че еврозоната не е област на сближаване като Европейския съюз, допълни той. \r\n\r\n Според Исъреску Румъния и България са най-бедните страни членки на ЕС и трябва да направят така, че икономиките им да преодолеят разликите в благосъстоянието с по-богатите страни от еврозоната. \r\n\r\n След присъединяването към ЕС през 2017 година Румъния е най-бърза в настигането на по-богатите страни членки на ЕС, удвоявайки брутния си вътрешен продукт (БВП) на човек от населението до 60 процента от средния за ЕС тази година, каза той. \r\n\r\n Макар България също да стартира от около 30 процента от средния (бел.ред. за ЕС БВП на глава от населението), тя напредва по-бавно и ще постигне само около половината от БВП на глава от населението на ЕС, допълни той. \r\n\r\n Ако кажем, че 2024 година е оптималната дата за присъединяване към ERM-2, това означава, че оттам насетне това е единственият път напред и може да отнеме две или повече години, изтъкна Исъреску. \r\n\r\n Държим на силата на икономиката и не го правим, за да се състезаваме с България, която има друга парична система и иска да се присъедини колкото може по-бързо, допълни той. \r\n\r\n Съпоставим пример и предупреждение за Исъреску е Словения. Тя се присъедини към еврозоната миналото десетилетие, но опустошителна повторна рецесия \"изтри\" оттогава около 5 процента от БВП на човек от населението. \r\n\r\n Бях там на 10-тата годишнина от присъединяването на Словения към еврозоната и да ви кажа не беше празник, каза Исъреску.  \r\n \n\t\t\t\t\t\t", "date": "2018.11.29", "title": "Влизането в еврозоната не е спринт, а маратон"}
{"url": "http://www.bnews.bg/article/252873-varnaha_kuchetata_na_bivshata_na_yuksel_kadriev", "text": "\n „Върнаха ми шест от осемте кучета, които бях обявила за общодържавно търсене, тъй като смятах, че са откраднати”. Това сподели бившата съпруга на Юксел Кадриев—Бонка Георгиева. В момента тя се занимава с дресура на кучета и има повече от 15 животни в къщата си в Субота, Сърбия. Преди дни обаче стана ясно, че 8 от тях са изчезнали и тя ги обяви за издирване. \r\nЗаедно с втория си съпруг—Янош Ласло от години ходят по киноложки изложби. Унгарецът дори печели награди за някои от дресираните от тях животни, пише „България днес”. \r\n„Кучетата са любовта на живота ми и са най-голямата ни инвестиция. За мен беше учудваща кражбата им, макар че вече сме взели мерки като видеонаблюдение, охранителна техника и други, за да не се повтори пак случката. \r\nШест от помераните се върнаха, останаха само две—мъжки и женски. Надявам се и те да дойдат”, споделя още Бонка. \r\n  \r\n \n\t\t\t\t\t\t", "date": "2018.11.29", "title": "Върнаха кучетата на бившата на Юксел Кадриев"}
{"url": "http://www.bnews.bg/article/252889-ep_e_razdelen_v_otsenkata_za_sporazumenieto_s_velikobritaniya", "text": "\n Европейският парламент обсъди постигнатото предварително споразумение с Лондон по оттеглянето на Великобритания от ЕС. \r\nСпоред групата на Европейската народна партия (ЕНП) споразумението, което подлежи на одобрение от ЕП, трябва да бъде подкрепено, защото е единствената възможна договореност. ЕНП отбеляза, че днес Великобритания е разделена, а ЕС е останал единен. По мнението на тази политическа група оттеглянето ще нанесе на британците щети, по-големи от кризата преди десет години. \r\n\r\n Групата на социалистите и демократите изрази готовност да подкрепи постигнатата сделка и я окачестви като най-добрата и единствено възможната. Ако Великобритания промени решението си, ЕС остава с отворени обятия, добавиха социалистите. \r\nГрупата на Европейските консерватори и реформатори (ЕКР) коментира, че ЕС не е направил нищо, за да се избегне напускането на Великобритания. Според ЕКР, ЕС е бил неотстъпчив в преговорите и това е довело до лоша сделка, от която ще има повсеместни отражения. \r\nГрупата на Зелените бе на мнение, че предварителното споразумение не е перфектно, но поне осигурява правила за раздялата. Друга сделка няма да има, изборът сега е между напускане по споразумение или да няма напускане изобщо. Ако Великобритания се откаже да напуска, ще я приемем с удоволствие, а раздяла без сделка би било проява на безотговорност, добавиха Зелените. \r\n\r\n Групата на Европейската обединена левица призова за готовност за раздяла без споразумение. Групата \"Европа на свободата и пряката демокрация\" определи предварителното споразумение като добро за ЕС и най-лошото в британската история. Британският парламент с ясно мнозинство ще отхвърли предложеното споразумение, прогнозираха авторите на идеята за \"Брекзит\". \r\nГрупата \"Европа на народите и свободата\" настоя Европейският съд да няма думата по въпроса може ли Великобритания едностранно да се откаже от намерението си за оттегляне от ЕС, за да не поставя под въпрос резултатите от британския референдум. \r\nГлавният преговарящ на ЕС Мишел Барние благодари на България, Естония и Малта като преходни председатели на Съвета на ЕС в хода на преговорите с британската страна. Той заяви, че ЕС е проявил много силно единство. Пред нас е труден път, но осигурихме предвидимост. В бъдещите преговори с Лондон ЕС ще продължи да защитава интересите си, без агресия, без опит за реванш и наказание. Ще работим с необходимото уважение към голяма държава, която ще остане наш съюзник, заяви Барние. \r\nМиналата седмица председателят на ЕП Антонио Таяни съобщи, че очаква в ЕП да има мнозинство в подкрепа на проекта на споразумението ЕС-Великобритания. ЕП, който също трябва да ратифицира документа, ще изчака първо решението на парламента в Лондон.  \r\n \n\t\t\t\t\t\t", "date": "2018.11.29", "title": "ЕП е разделен в оценката за споразумението с Великобритания"}
{"url": "http://www.bnews.bg/article/252908-katastrofa_s_uchilishten_avtobus_dve_detsa_sa_raneni", "text": "\n Автобус на Професионалната гимназия в град Бяла се сблъска челно с бус с холандска регистрация. Две деца са леко ранени. Автобусът се е движел по маршрута град Бяла - село Джулюница.  Инцидентът е станал преди русенското село Джулюница.  \r\n\r\n От МВР официално съобщиха, че в 14:28 часа на тел. 112 е постъпил сигнал за катастрофа между бус и ученически автобус по пътя между селата Пиперково и Джулюница. На местопроизшествието веднага са изпратени екипи на районното управление в гр. Бяла, районната служба „ПБЗН“ в града и Спешна помощ. \r\n\r\n Бус, управляван от 20-годишен водач, е навлязъл в насрещното и се е блъснал челно в ученическия автобус, управляван от 62-годишен водач. Това сочи първоначалната информация на полицията. \r\n\r\n Екипът на Спешна помощ е откарал две от пътничките в автобуса - момичета на 15 и 17 г., за преглед в болницата в Бяла. Малко след това за оказване на медицинска помощ е отведен и 20-годишен пътник от буса.  \r\n \n\t\t\t\t\t\t", "date": "2018.11.29", "title": "Катастрофа с училищен автобус, две деца са ранени "}
{"url": "http://www.bnews.bg/article/252897-sazdadoha_mini_platsenta_v_laboratoriya", "text": "\n Британски учени създадоха органоиди - миниатюрни функционални клетъчни модели на най-ранните стадии от развитието на човешка плацента, съобщиха Ройтерс и Франс прес. Въпросните органоиди могат да допринесат да се разбере защо някои жени имат усложнения по време на бременността си или не успяват да износят плода си. \r\n\r\n \"Когато плацентата не функционира както трябва, това може да предизвика сериозни проблеми, като например прееклампсия или помятане. Познанията ни за плацентата обаче са ограничени, защото липсват добри експериментални модели\", заяви Маргерита Турко от екипа. \r\n\r\n Медиците обикновено тестват първо върху животни потенциала и надеждността на нови лечения, предназначени за хората. \r\n\r\n \"Човешката плацента обаче е твърде различна от тази на другите видове, следователно животинските модели не са от полза\", поясни ръководителят на изследването Ашли Мофет от Кембриджкия университет, който от повече от 30 години работи над отглеждането на култура от плацентни клетки. \r\n\r\n Екипът му успял да изолира и да създаде култура от клетки, известни като трофобласти. Те се формират само няколко дни след оплождането и впоследствие се превръщат в плацента и пъпна връв. Така били създадени мини плаценти, които възпроизвеждат ин витро функционирането на истинска плацента и отделят хормони и протеини, променящи метаболизма у жените по време на бременността. \r\n\r\n Учените се надяват, че създаденият от тях модел ще позволи да се изследват аномалии в развитието на плацентата, които могат да предизвикат проблеми по време на бременността. \r\n\r\n Резултатите от изследването са публикувани в сп. \"Нейчър\". \r\n \n\t\t\t\t\t\t", "date": "2018.11.29", "title": "Създадоха мини плацента в лаборатория"}
{"url": "http://www.bnews.bg/article/252877-totsa_izbra_ime_za_bebeto_razhda_prez_yanuari", "text": "\n Мис България 2009 Антония Петрова – Батинкова, която вече е в напреднала бременност показа наедрялото  си коремче. Според запознати тя и съпругът й вече са избрали екип и лечебното заведение. Щастливото събитие се очаква през януари. Единственото, което Антония споделя е, че синът й няма да носи така популярните напоследък интернационални имена, по-скоро ще заложат на типично българско звучене. \r\nАнтония Петрова бе забелязана от репортер на „Телеграф“ на откриване на нова болница в София, която е част от структурата към МБАЛ „Света София“, в която раждат много от родните знаменитости – Двси Слава, Мария Илиева и др. \r\n \n\t\t\t\t\t\t", "date": "2018.11.29", "title": "Тоца избра име за бебето, ражда през януари"}
{"url": "http://www.bnews.bg/article/252907-razsledvat_sluzhiteli_na_doyche_bank_za_prane_na_pari", "text": "\n Мащабна полицейска операция в офисите на Дойче банк във Франкфурт. Според германските прокурори, служители на една от най-големите банки в Европа са заподозрени за пране на пари. \r\n\r\n Разследването се провежда след изтичането на данни за така наречените Панамски документи от 2016 г. Около 170 полицейски служители и следователи са претърсили офисите на банката във Франкфурт и околностите на града. \r\n \n\t\t\t\t\t\t", "date": "2018.11.29", "title": "Разследват служители на \"Дойче банк\" за пране на пари\r\n"}
{"url": "http://www.bnews.bg/article/252903-vitseto_na_valeri_simeonov_go_udari_na_avtoreklama_snimki", "text": "\n Вицето на Валери Симеонов Марияна Николова го удари на автореклама, което ясно се вижда от фейсбук профилът ѝ. Въпросната дама е поканила студенти, на които да обясни какви са възможностите в държавната администрация. \r\n\r\n Примерът със самата нея е повече от удачен, тъй като с нейното назначение, не само държавната администарция, но и България се превърнаха в зони с неограничени възможности.Вероятно точно този опит е искала да предаде Николова на младите студенти. \r\n\r\n Естествено вече на всички би трябвало да е ясно, че този пост е абсолютно ненужен и българсйия данъкоплатец ще плаща издръжка и заплата на въпросната дама за точно такива фотосесии. \r\n\r\n \r\n  \r\n \n\t\t\t\t\t\t", "date": "2018.11.29", "title": "Вицето на Валери Симеонов го удари на автореклама! (СНИМКИ)"}
{"url": "http://www.bnews.bg/article/252894-simfonichniyat_orkestar_na_bnr_s_izklyuchitelen_uspeh_v_prestizhnata_lote_hol_v_seul", "text": "\n С изключителен успех премина първият концерт на Симфоничния оркестър на БНР в Лоте Хол в Сеул. В една от най-престижните концертни зали в света Радиосимфониците с главния диригент Марк Кадин изпълниха на 27 ноември произведения на Бизе, Дворжак, Лехар, Пучини и Рахманинов. Програмата завърши с Осма симфония на Антонин Дворжак, която българската публика чу първа на откриването на празничния 70-ти концертен сезон 2018/2019. \r\n\r\n \"Изключителен успех на Симфоничния оркестър на БНР тази вечер в престижната нова Lotte Concert Hall в Сеул. Три пъти на бис ме направиха много горд с българската музикална култура,\" коментира извънредният и пълномощен посланик на Република България в Сеул Н. Пр. г-н Петър Андонов, който се срещна с Радиосимфониците и маестро Кадин. \r\n\r\n Турнето на Симфоничният оркестър на БНР с маестро Кадин в Южна Корея включва концерти в Мокпо, Дегу и Сеул и завършва на 28 ноември с втори концерт в Лоте Хол. На него корейската публика ще чуе произведения на Бетовен, Пучини, Офенбах и Чайковски, както и Девета симфония на Антонин Дворжак, която българската публика чу първа в началото на ноември. \r\n \n\t\t\t\t\t\t", "date": "2018.11.29", "title": "Симфоничният оркестър на БНР с изключителен успех в престижната Лоте Хол в Сеул"}
{"url": "http://www.bnews.bg/article/252898-besarabski_balgarin_sred_plenenite_ukrainski_moryatsi", "text": "\n Владимир Варимез от село Бановка е един от 24-те моряци, които бяха арестувани, след като с три украински кораба опитаха на 25 ноември да преминат през Керченския проток, съобщи bTV. \r\n\r\n Информацията беше потвърдена за телевизията от кмета на селото Виктор Генчев. Той допълни, че бащата на Владимир все още е в Бановка, но е възможно да замине за Севастопол, където да направи опит за среща със сина си. \r\n\r\n В неделя Русия обстрелва и задържа три украински бойни кораба край бреговете на Крим, след като те отказали да отговорят на сигналите и призивите да спрат. \r\n\r\n Съдът в Симферопол нареди всички 24 моряци да бъдат задържани за 2 месеца. На базата на разследване на руската Федерална служба за сигурност украинските моряци са заподозрени в извършване на престъпление по част 3, чл. 322 от Наказателния кодекс (\"Незаконно преминаване на държавната граница на Руската федерация)\", се казва в изявлението, което цитира ТАСС. На моряците засега не са повдигнати обвинения. \r\n\r\n Ден след инцидента Киев настоя пленените украинските моряци да бъдат разглеждани като военнопленници. Тогава говорителят на Кремъл Дмитрий Песков заяви, че те са нарушители на границата, а такива се преследват в строго съответствие със законодателството. \r\n \n\t\t\t\t\t\t", "date": "2018.11.29", "title": "Бесарабски българин сред пленените украински моряци"}
{"url": "http://www.bnews.bg/article/252901-deputat_ot_bsp_otnovo_vkara_balgarskiya_shahmat_v_sadebni_sporove", "text": "\n Опитите на депутата от БСП - Васил Антонов да сложи ръка върху българския шахмат бяха порязани от българския съд.  Софийският градски съд се произнесе в свое Решение № 6020/20.11.2018 г., че вписването на всички решения на събранието в Плевен в Агенцията по вписванията се спира до постановяването на влязъл в сила акт по делото, образувано по искова молба № 151974 по описа на СГС. \r\n\r\n Както вече ви информирахме в предходен материал, шахматните клубове вече разказаха за мутренските похвати,които са разигравани в плевенския хотел \"Ростов\" и вече е видно, че са предприели и съдебни процедури за озаптяване мераците на бесепарския депутат да сложи ръка върху българския шахмат. \r\n\r\n От шахматната федерация информираха, че за членове на управителния съвет са избрани и бизнесмените Николай Гигов и Калоян Матеев, с което е попълнена и квотата на управителния съвет. \r\n\r\n Предстои доста сериозна работа пред ръководството на федерацията за приемането на родният ни шахмат за член на Европейския шахматен съюз. За съжаление предизвиканите съдебни спорове не влияят добре върху имиджа, което според много от клубовете е целта на депутата от БСП, според тях неговата крайна цел е  родния шхмат да бъде политизиран и да бъде използван по време на европейските избори. \r\n\r\n За сега всички тези планове като че ли са осуетени от председателя  на федерацията д-р Руслан Тошев и неговите колеги от управителния съвет.  \r\n  \r\n \n\t\t\t\t\t\t", "date": "2018.11.29", "title": "Депутат от БСП отново вкара българския шахмат в съдебни спорове! "}
{"url": "http://www.bnews.bg/article/252893-stud_v_nachaloto_na_dekemvri_no_koledata_shte_e_topla_i_bezsnezhna", "text": "\n Най-ниските температури през декември у нас ще бъдат между минус 15 и минус 10 градуса, а най-високите - между 10 и 15 градуса, съобщи за БТА Марияна Попова - синоптик в Националния институт по метеорология и хидрология при БАН. \r\n\r\n По думите й тази година през декември се очаква средната месечна температура да бъде около и под нормата, която в Северна България и по високите полета е 0-1 градуса, в Горнотракийската низина - 2-3 градуса, по Черноморието и в най-южните райони - около 4 градуса, а в планините - от минус 8 до минус 3 градуса. \r\n\r\n Месечната сума на валежите ще бъде около нормата, която в по-голямата част от страната е между 40 и 60 литра на квадратен метър, в планините и в най-южните райони - между 70 и 120 литра на квадратен метър. \r\n\r\n Декември ще започне без валежи, със спокойно, но студено време. Ще бъде предимно слънчево, но на много места в равнинната част от страната и в котловините сутрин ще има мъгла или ниска облачност, а в отделни райони те ще се задържат по-дълго. В Северна България ще има снежна покривка и дневните температури ще остават под нулата. Все пак, тенденцията е към затопляне, по-чувствително ще е в планинските райони. Около средата на първото десетдневие се очаква промяна на циркулацията и до края на периода вероятността за валежи е голяма - ще има и дъжд, и сняг. В края на десетдневието температурите ще се понижат. \r\n\r\n През повечето дни от второто десетдневие ще преобладава облачно време, с намалена видимост в равнините, с температури около и под нормата. Превалявания ще има главно в началото на десетдневието. Повече слънчеви часове ще има в планините и в планинските райони около средата на периода. През втората половина от десетдневието слабо ще се затопля. \r\n\r\n Към края на второто и в началото на третото десетдневие на декември отново има повишена вероятност за валежи, предимно от сняг. В средата на десетдневието - около Коледа, изгледите са за време без валежи, а впоследствие ще започне повишение на температурите, но отново с валежи, прогнозира метеорологът Марияна Попова. \r\n \n\t\t\t\t\t\t", "date": "2018.11.29", "title": "Студ в началото на декември, но Коледата ще е топла и безснежна"}
{"url": "http://www.bnews.bg/article/252892-reno_nisan_i_mitsubishi_motars_potvardiha_angazhimenta_si_kam_obedinenie", "text": "\n Рено (Renault), Нисан (Nissan) и Мицубиши мотърс (Mitsubishi Motors) са \"изцяло ангажирани\" с обединението, в което участват, обявиха компаниите на първата среща в Амстердам на техни високопоставени представители след ареста на архитекта на алианса Карлос Гон, предадоха световните агенции. \r\n\r\n В кратко съвместно изявление трите компании посочват, че техните съвети на директорите са потвърдили отново силния си ангажимент към алианса, като се допълва, че обединението е постигнало несравним успех през последните две десетилетия, допълва вестник в.\"Уолстрийт джърнъл\", цитиран от БТА. \r\n\r\n Изявлението бе направено, след като на 19 ноември бившият председател на съвета на директорите на Нисан (Nissan) Карлос Гон бе арестуван за предполагаеми финансови злоупотреби. Японските автомобилопроизводители Нисан и Мицубиши освободиха след това Гон от председателското място на съветите си. Рено назначи временен председател, но остави Гон, отправяйки искане за повече информация от Нисан по случая, припомня Асошиейтед прес. \r\n\r\n Проблемите на Гон породиха спекулации за проблеми в самия алианс, който обяви, че е продал над 10,6 милиона автомобила в близо 200 страни през 2017 година. \r\n\r\n Прокуратурата все още не е обвинила официално Гон, който е в ареста в Токио. \r\n \n\t\t\t\t\t\t", "date": "2018.11.29", "title": "Рено, Нисан и Мицубиши мотърс потвърдиха ангажимента си към обединение"}
{"url": "http://www.bnews.bg/article/252878-kakata_na_lili_ivanova_vodi_delo_za_122_leva", "text": "\n Каката на Лили Иванова -  Магда води дело срещу застрахователна компания за 122 лева и 44 стотинки \r\n82-годишната Магда е получила по банковата си сметка 5500 лева, с които я компенсират от застрахователната компания, в която е застрахован микробусът, който я блъсна на улицата пред дома й. Тя обаче държи да вземе парите с лихвата за около една година – времето от инцидента и решението на съда. По делото са се натрупали и разходи от 650 лева към които ищцата към момента няма претенции. \r\nНа последното заседание съдията е предложил двете страни да се споразумеят  извънсъдебно, но сестрата на Лили показала чепатия си характер и отказала, пише „Телеграф“. \r\n \n\t\t\t\t\t\t", "date": "2018.11.29", "title": "Каката на Лили Иванова води дело за 122 лева "}
{"url": "http://www.bnews.bg/article/252890-uzhas_otkriha_obesen_mazh_do_golyam_hotel_v_tsentara_na_sofiya", "text": "\n Тяло на мъж е открито тази сутрин в парка между голям столичен хотел и музея \"Земята и хората\". \r\n\r\n Сигналът на тел.112 е подаден около 8 часа от случайни минувачи, съобщиха от МВР. \r\n\r\n Мъжът е намерен обесен на дърво. Той е на видима възраст около 40 години. По първоначална информация по тялото му няма следи от насилие. \r\n\r\n Случаят се разследва, като се очакват и резултатите от аутопсията, но от полицията уточниха, че най-вероятно се касае за самоубийство. \r\n\r\n Не са известни причините, накарали мъжа да посегне на живота си. Не е ясно и дали е намерено предсмъртно писмо. \r\n \n\t\t\t\t\t\t", "date": "2018.11.29", "title": "УЖАС! Откриха обесен мъж до голям хотел в центъра на София"}
{"url": "http://www.bnews.bg/article/252886-kali_napadna_geri_nikol_za_novata_y_pesen_imam_sashtoto_parche_i_klip", "text": "\n Младата R&B певица Гери-Никол пусна фото, с което оповести, че новата й песен „Устни“ ще излезе съвсем скоро \r\n\r\n Снимката изобразява мъж, който е с гръб към камерата и който е вдигнал и прегърнал Гери-Никол във въздуха. Като че ли двамата се намират върху покрив на сграда, съдейки по фона. \r\n\r\n Сред коментарите, в които феновете написаха, че нямат търпение да чуят и видят новото музикално предложение на Гери, се появи такъв и на фолк певицата Кали, придружен с плачещи от смях емотикони: \r\n\r\n „Имам песен със същото заглавие. И съм я снимала на покрив на хотел!“, изфуча чалгаджийката, след което добави, че пожелава успех на парчето, „в което не се съмнява“. \r\n\r\n Армията на Гери като че ли не остана доволна от вметката на Кали и не й остана хич длъжна. „Вие всички се копирате една друга, спокойно“, „Едва ли точно от теб е видяла. Добре, че беше да коментираш, че да се сетя за теб. Изчакай да излезне песента и виж как се прави хит“, „Ти открадна една камара мелодии от сърби, албанци и турци и пя по тях на български, а се хващаш, че Гери-Никол има песен със същото име... Ти си ебати наглото копеле“, гласяха нападателните коментари към Кали в профила на варненката в Инстаграм. \r\n \n\t\t\t\t\t\t", "date": "2018.11.29", "title": "Кали нападна Гери-Никол за новата й песен: Имам същото парче и клип!"}
{"url": "http://www.bnews.bg/article/252874-zloveshto_mazh_se_obesi_v_park_v_sofiya", "text": "\n Тяло на мъж е било намерен рано тази сутрин да виси на дърво в парка между хотел \"Хилтън\" и Музея \"Земята и хората\" в София. \r\n\r\n Той е бил около 40-годишен, случаят най-вероятно е самоубийство, съобщиха от МВР. \r\n\r\n Обесеният е бил намерен към 8 ч. тази сутрин след сигнал от минувачи. Случаят се разследва, но следи от насилие няма и е почти сигурно, че мъжът сам е посегнал на живота си. \r\n\r\n   \r\n \n\t\t\t\t\t\t", "date": "2018.11.29", "title": "Зловещо: Мъж се обеси в парк в София!"}
{"url": "http://www.bnews.bg/article/252885-oshte_pet_zheni_dadoha_pokazaniya_za_seksualni_posegatelstva_sreshtu_lyuk_beson", "text": "\n Френското правосъдие получи нови свидетелства относно сексуалните посегателства на режисьора Люк Бесон спрямо негови сътруднички и познати, предаде Франс прес. \r\n\r\n Агенцията изтъква, че към обвиненията на белгийско-холандската манекенка и актриса Санд ван Рой, предявени през месец май тази година, са се прибавили показанията на още пет французойки. \r\n\r\n За недопустимото поведение на Бесон съобщиха две сътруднички в ръководената от него компания \"Европакорп\", две бивши студентки от киноцентъра на Бесон и манекенката Карин Изамбер, единствената от пострадалите, която излезе с името си. \r\nПо отношение на една от тъжителките, бивша сътрудничка на Бесон, били предприети три пъти действия, които могат да се характеризират като секс по принуда. Всички събития, включени в новите обвинения на Бесон, датират от периода 1995-2016 година. \r\n\r\n Бивша студентка от киноцентъра на Бесон, разположен на територията на компанията му \"Европакорп\" в департамента Сен Дени, е дала показания в полицията в средата на месец юли. \r\n  \r\nТя е била подложена на сексуални посегателства през 2016 година, когато е провеждала стаж на снимачната площадка на филма \"Валериан и градът на хилядите планети\". \r\n\r\n Франс прес припомня, че през месец май тази година манекенката Санд ван Рой подаде иск срещуБесон с твърдение, че е била изнасилена от него в парижки хотел. Впоследствие тя предяви и допълнителни обвинения срещу режисьора. \r\n \n\t\t\t\t\t\t", "date": "2018.11.29", "title": "Още пет жени дадоха показания за сексуални посегателства срещу Люк Бесон"}
{"url": "http://www.bnews.bg/article/252880-zadarzhaha_shefa_na_gorskoto_v_silistra_s_podkup", "text": "\n \r\nВ късния следобед вчера, 28 ноември 2018 г., в служебния си кабинет е бил задържан директорът на Териториалното поделение „Държавно горскостопанство“ в Силистра инж. Георги М., след като поискал и приел дар в размер на 4600 лева, които не му се следват, за да не извърши действия по служба като длъжностно лице, заемащо отговорно служебно положение. Парите са поискани и приети като „такса спокойствие“. \r\n\r\n Деянието е извършено чрез изнудване посредством злоупотреба със служебно положение, като директорът на Териториалното поделение „Държавно горско \r\nстопанство“ е искал по 500 лева на камион от концесионер, извършващ дърводобив в държавни гори. \r\n\r\n Днес, 29 ноември 2018 г., Окръжната прокуратура в Силистра е повдигнала обвинение на Георги М. за престъпление по член 302, т. 1 и 2 във връзка с \r\nчлен 301, ал. 1 от Наказателния кодекс, което се наказва с лишаване от свобода от 3 до 10 години, глоба до 20 000 лева и лишаване от право да заема \r\nопределена длъжност и да упражнява определена професия по член 37, ал. 1, т. 6 и 7 от НК. С постановление на наблюдаващ прокурор от Окръжната \r\nпрокуратура в Силистра обвиняемият е задържан за срок до 72 часа с цел довеждането му пред съда. \r\n\r\n \r\nПровеждат се активни действия по разследването по досъдебното производство, което е под наблюдението на Окръжната прокуратура в \r\nСилистра. Те се извършват съвместно с органите на ОД „Полиция“ в МВР в града. След анализ на събраните доказателства наблюдаващият прокурор в Окръжната прокуратура в Силистра ще внесе искане в Силистренския окръжен съд за определяне мярка за неотклонение „Задържане под стража“ спрямо \r\nГеорги М. \r\n  \r\n \n\t\t\t\t\t\t", "date": "2018.11.29", "title": "Задържаха шефа на Горското  в Силистра с подкуп"}
{"url": "http://www.bnews.bg/article/252883-vks_iska_proverka_na_deloto_na_ivancheva_spetsprokurorite_otkazvat", "text": "\n \r\nПо повод публикации в медиите, според които председателят на Върховния касационен съд е разпоредил проверка на въззивните производства по НОХД № 2617/2018 г. с подсъдими Десислава Петрова Иванчева и Биляна Емилова Петрова, и.ф. административният ръководител на Специализираната прокуратура, и.ф. административният ръководител на Апелативна Специализирана прокуратура, наблюдаващият делото прокурор в първоинстанционната прокуратура и въззивният прокурор изпратиха писмо до председателя на Апелативния специализиран наказателен съд, съобщиха от Спецпрокуратурата. \r\n\r\n С цел да се осигури безпристрастно решаване на делото, прокурорите  предлагат то да не бъде предоставяно на проверяващите съдии от ВКС до постановяване на определение от състава на АСпНС по протеста на прокуратурата за отмяна на определението на СпНС по изменение на мерките за неотклонение на Иванчева и Петрова от „Задържане под стража“ в „Домашен арест“. \r\n\r\n Писмото на прокурорите може да прочетете  . \r\n\r\n \r\nКомисия от ВКС ще извърши проверка на Апелативния специализиран съд по повод исканията за промяна на мерките за неотклонение на Десислава Иванчева и Биляна Петрова, съобщиха от ВКС. \r\n\r\n Проверката трябва да бъде извършена в периода 29.11.2018 – 05.12.2018 г., като в срок до 10.12.2018 г. комисията следва да изготви и представи доклад за резултатите.  \r\n\r\n Председателят на Върховния касационен съд (ВКС) нареди със своя заповед от 28.11.2018 г. да се извърши проверка на организацията на дейността на Апелативния специализиран съд (АСНС) по въззивни наказателни частни дела, образувани и разгледани по частни жалби, респективно частни протести, срещу определения на първоинстанционния съд, постановени по реда на чл. 270, ал. 1 от НПК по искания за промяна на изпълняваните спрямо подсъдимите Десислава Иванчева и Биляна Петрова мерки за неотклонение. \r\n\r\n При проверката трябва да бъдат установени: броят на образуваните въззивни наказателни частни дела със същите подсъдими лица; администрирането на сезиращите документи от страна на първоинстанционния съд по частните дела, постъпването им в АСНС; регистрирането и образуването на делата; изборът на съдия-докладчик и на членовете на съдебните състави; сроковете за произнасяне. \r\n\r\n Извършването на проверката се възлага на комисия в състав: председател - Галина Захарова – заместник-председател на ВКС и ръководител на Наказателната колегия, и членове - Капка Костова – председател на Първо наказателно отделение, Галина Тонева – съдия във Второ наказателно отделение. \r\n\r\n   \r\n \n\t\t\t\t\t\t", "date": "2018.11.29", "title": "ВКС иска проверка на делото на Иванчева, спецпрокурорите отказват"}
{"url": "http://www.bnews.bg/article/252881-kandidat_deputatka_dzhaz_pevets_i_it_spets_zameseni_v_krazhbata_na_kriptovaluta", "text": "\n Пазарджиклийката Милена Митева, известна в града като кандидат-депутат от коалиция „Достойна България“ и Коалиция СДС, е сред задържаните от ГДБОП за групата, „дръпнала“ 5 млн. лв. криптовалута, съобщава „Телеграф“.   \r\n\r\n Специализираната прокуратура повдигна обвинения, освен на Митева, и на съгражданина ѝ Димитър Карбанов, и на Любомир Болчев, след като на 22 ноември бяха иззети ползвани от тях компютри и флашпамети, хардуерни портфейли, тефтери с данни за множество акаунти на съществуващи и фиктивни физически лица, които са били използвани в незаконната схема за придобиване на криптовалута.   \r\n\r\n Митева е добре позната в Пазарджик, след като се занимавала в града с рекламна дейност и застраховане, а няколко години се пробваше и в политиката – на местно и централно ниво.   Другият с обвинение е в групата е младият джаз певец Димитър Карбанов, който е завършил Академията за музикално, танцово и изобразително изкуство в Пловдив. Третият – Любомир Болчев, пък е учил компютърни науки във филиала на Техническия университет в града под тепетата. \r\n  \r\n \n\t\t\t\t\t\t", "date": "2018.11.29", "title": "Кандидат-депутатка, джаз певец и IT  спец замесени в кражбата на криптовалута!"}
{"url": "http://www.bnews.bg/article/252882-danachen_zagazi_mnogo_spipaha_go_na_myasto_s_podkup_ot_15_bona", "text": "\n Служител на НАП е заловен в момента на получаване на подкуп от 15 хил. лева. Това каза административният ръководител на Софийска градска прокуратура Емилия Русинова на брифинг във връзка с образувано досъдебно производство срещу служител на НАП за подкуп. \r\n\r\n Русинова обясни, че образуваното досъдебно производство е след успешна акция на служители на ГДБОП под ръководството на Софийската градска прокуратура. В рамките ѝ е задържано лице, служител на НАП, който е заловен в момент на получаване на първия транш от поискан от него сума. \r\n\r\n Прокурор Русинова поясни, че служители на НАП са били определени със заповед да извършат ревизия на търговско дружество. В последствие въпросните служители са провели няколко срещи с управителя на дружеството. При първата от тях те са го уведомили, че по отношение на неговото дружество са установени недекларирани печалби в размер на 800 хил. лева. Служителите са предложили да му бъде изготвен акт само за 16 до 20 хил. лева. За целта управителят на дружеството е трябвало да им предостави сумата от 45 хил. лева. \r\n\r\n Сигналът за поискания подкуп е подаден от самия управител и в последствие служителят на НАП е заловен при получаването на първия транш от 15 хил. лева, които са му били предадени в центъра на столицата. \r\n\r\n Емилия Русинова уточни, че служителят е задържан за 72 часа и предстои да бъде поискано постоянното му задържане под стража, а процесуално следствените действия по случай продължат, като има и още заподозрени, предаде Канал 3. \r\n \n\t\t\t\t\t\t", "date": "2018.11.29", "title": "Данъчен загази много! Спипаха го на място с подкуп от 15 бона!"}
{"url": "http://www.bnews.bg/article/252884-mazhat_na_skandalnata_oda_zhon_umryal_po_vreme_na_orgiya_s_kokain_i_prostitutki", "text": "\n Една изложба се превърна в централна тема у нас миналата седмица заради вулгарния коктейл за откриването й. Творчеството на Михаела Дановска, представяща се с артистичния псевдоним Ода Жон, дадено й от покойния възрастен мъж – перверзния художник авангардист Йорг Имендорф, нашумя покрай стегнатата софра от няколко вида меса, шунки, луканки, зелки и карфиоли, подредени под формата на женски тела в Националната художествена галерия. \r\nНатюрморт вечерята, която събра точно 100 топ гости - български интелектуалци и чуждестранни арт представители, бе заклеймена не само заради разхищението на хранителни продукти по „време на чума”, но и заради  тезата на авторката, която смята, че обществото ни консумира женското тяло по един варварски недостоен начин. Месищата по софрата символизират плътта на дамите, които са обиждани и малтретирани. Гипсовите отливки на женски тела, върху които са редени мезетата, били в различни пози, част от тях отправяли заявка към случките в „Кама сутра”. Плюскането във вид на почерпка за откриването на изложбата на Дановска, озаглавена „Сърцевина”, е струвало на авторката над 40 000 лева. \r\nТравматичен брак на младата художничка с доста по-възрастен от нея мъж интелектуалец вероятно е ключа към творчеството й. Ода Жон, оказва се, е била съпруга на гений-перверзник, любител на наркотиците и груповия секс. След като още от ученичка се мести със семейството си в Германия, едва на 17 години Михаела Дановска се омъжва за преподавателят си в университета - скандалния Йорг Имендорф, влиятелен художник, който е с 34 години по възрастен от нея. Той е точно на 52, когато вижда крехката българка, почти дете, и й предлага брак. Имендорф е известен не само с това, че е ученик на големия Йозеф Бойс, но и с това, че е любимият художник на знаменития канцлер на Германия Герхард Шродер и негов официален портретист. \r\nПреподавателят-съпруг на българката обаче е много по-прочут с бурния си промискуитетен живот, който скандализира дори разкрепостената и развратна Германия. Той е известен като непоправим любител на качествените наркотици и бурни сексуални оргии. Посещава клубове за садо-мазо секс и без свян си поръчва проститутки, които дрогира и понякога измъчва, за да се вдъхновява. Макар и в инвалидна количка, пороците не са му чужди. Има колекция от над 60 вибратора, някои от които са с чудовищни размери. \r\nНа 18 август 2003 г., 2 години след като е сключил брак с Михаела и тя му ражда дъщеричка, немската полиция нахлува в стая № 207 в дюселдорфския луксозен хотел „Щайгенбергер Паркхотел” по сигнал на възрастна двойка евреи. Те чуват неописуеми звуци и стонове от наетия в съседство луксозен апартамент, който по това време струва 1100 евро на нощ, и се обаждат в полицията. Преди това подали оплакване на рецепцията, но от там отказали да смущават любимия си клиент Йорг Имендорф, пише в свой репортаж жълтия в. „Берлинер цайтунг” в броя си от 20 август.  \r\nКогато ченгетата нахълтват в стая №207, се натъкват на невиждана дори в най-бруталните порно фирми секс-оргия. Вътре е художника в компанията на девет проститутки и голямо количество кокаин. Някои от момичетата са с качулки на главите, една е завързана с метална верига, а две уринират върху зачервения от страст Йорг. Навсякъде е разпръснат кокаин. Медиата не уточнява дали в стаята е съпругата му – днешната звезда на българската арт сцена Ода Жон, но има и такива намеци. \r\nНа 20 юли 2004 г. Йорг Имендорф (вече на инвалидна количка) е на подсъдимата скамейка заради деянието си. При разразилия се обществен скандал българката Михаела заявява пред медиите: „Журналистите ми задаваха много въпроси, но \r\nаз само им казах, че твърдо заставам зад съпруга си и нямам намерение да го напускам.\" Тя така и не отговаря на въпроса дали е наблюдавала и участвала в гнусните оргии на съпруга си, пише \"Уикенд\". \r\nПо времето на делото, Йорг Имендорф признава, че се е вихрил в около 30 подобни оргии. Държи да се уточни, че всички момичета са се включвали доброволно и им е било заплащано за това. Според медиите обаче, сред тях е имало и непълнолетни, а някои девойки са били заставяни от сводниците си да се отдават на перверзника. Всички взимали наркотици, които осигурявал твореца. Самият художник признава пред съда, че взима кокаин от началото на 90-те години. С него притъпявал болката от тежката болест, която го връхлетяла – АЛС. \r\nПо думите на съветника и кум на Имендорф – Хелг Ахенбах, цитиран от кьолнския в. „Експрес”, художника често му е искал суми от порядъка на 25 000 евро за заплащане на скъпи медицински процедури, които впоследствие се оказват чутовни сексуални оргии. Усъмнило го това, че искал парите в брой. \r\nВсъщност, според мълвата, Йорг Имендорф умира именно вследствие на сексуална оргия. На 28 май 2007 г. той издъхва в болница. Часове преди това обаче пак се вихри в само-мазо клуб, където взима голяма доза кокаин и колабира, докато наблюдава и участва в групов секс с проститутки и травестит. Художникът е едва на 61-годишна възраст и се придвижва с инвалидна количка, което не е пречка да ограничава най-гнусните си сексуални щения. \r\nВнезапната смърт на Йорг Имендорф, представена от семейството му като „нещастен случай”, прави българката Михаела доста богата. Наследството му е в размер на 15 милиона евро, а колекцията му от картини и скулптури се оценява на над 40 милиона евро. Броени месеци след това Ода Жон се мести в Париж, тъй като спомените с перверзника я задушават. По-късно, когато всичко отзвучава, тя заявява пред медиите: „Чувствам се освободена от миналото. За мен всичко свърши!\" \r\nЛюбопитен щрих е, че синът от първия брак на Йорг Имендорф води дело срещу вдовицата за наследството. Той твърди, че тя е подправила завещанието, възползвайки се от неговото нестабилно здравословно състояние (от 1998 г. художника страда от амиотрофична латерална склероза (АЛС), при която болните не живеят дълго). Така единствени наследници на авангардиста остават Михаела и дъщеря й Ида. \r\nУ нас Ода Жон е докарана от Христина Бобокова, съпруга на един от собствениците на „Приста ойл”. Бизнесдамата-галеристка е неотлъчно до нея от лятото и с удоволствие лансира проекта й „Прегръдката”. Почти през целия ноември „движещата” се статуята на можеше да бъде наблюдавана от пътуващите с влака през Искърско дефиле в района на село Заселе, край Вазавота пътека, в „опасна близост” с каменния паметник на дядо Йоцо. След това акостира в двореца „Врана”, където по-любопитните столичани могат да й се радват. \r\nВсъщност, темата на изложбата, последвана от арт плюскането в Националната галерия, е „Болезненото съществуване на жената”. Предвид всичко, което Ода Жон е преживяла, може би следва да сме по-снизходителни към нея... \r\n  \r\n \n\t\t\t\t\t\t", "date": "2018.11.29", "title": " Мъжът на скандалната Ода Жон умрял по време на оргия с кокаин и проститутки "}
{"url": "http://www.bnews.bg/article/252867-eto_koi_agentsii_kolko_pari_shte_poluchat_dans_s_nay_golyam_byudzhet", "text": "\n Без дебат парламентът прие бюджета на държавните агенции и комисии за догодина. \r\n\r\n  заради въвеждане на машинно гласуване, предизвика спорове в залата. \r\n\r\n Комисията за противодействие на корупцията и за отнемане на незаконно придобитото имущество ще разчита на приходи, помощи и дарения в размер на 40 000 лв. Заложените разходи са 20 453 000 лв. \r\n\r\n Заложените харчове на ДАНС са 115 689 400 лв. като за персонал са 101 721,900 лв, а приходите - 200 000 лв. \r\n\r\n В бюджета на НСО са записани приходи от 300 000 лв., разходи - 40 482 000 лв. \r\n\r\n За Държавната агенция \"Разузнаване\" за 2019 г. са предвидени разходи от 37 389 000 лв. \r\n\r\n Разходите на Комисията по досиетата са в размер на 3 791 000 лв. \r\n\r\n За Комисията за защита на личните данни са заложени приходи от 100 000 лв. \r\n\r\n НС определи приходи на НСИ от 950 000 лв., разходи - 23 801 000 лв. \r\n\r\n Бюджетът на Комисията за защита на конкуренцията за 2019 г. - приходи 6 000 000 лв., разходи - 4 988 700 лв. \r\n\r\n За КРС догодина депутатите одобриха приходи от 63 200 000 лв., разходи от 11 079 900 лв. \r\n\r\n Бюджетът на СЕМ е: приходи - 1 200 000 лв., разходи от 1 669 700 лв. \r\n\r\n КЕВР - приходи от 12 000 000 лв., разходи - 8 132 300 лв. \r\n\r\n Заложените приходи за Агенцията за ядрено регулиране са 8 603 800 лв., разходи - 6 837 000 лв. \r\n\r\n Разходите на Държавната комисия по сигурността на информацията, одобрени от парламента са 10 042 500 лв. \r\n\r\n В бюджета на Държавната агенция \"Държавен резерв и военновременни запаси\" са залегнали постъпления от 2 050 000 лв. Разходите са общо 121 468 300 лв. \r\n\r\n КФН - приходи от 20 770 000 лв, разходи - 18 470 000 лв, реши НС, предаде Дир.бг. \r\n \n\t\t\t\t\t\t", "date": "2018.11.29", "title": "Ето кои агенции колко пари ще получат, ДАНС с най-голям бюджет!"}
{"url": "http://www.bnews.bg/article/252868-turski_potok_shte_se_zabavi_s_1_godina_v_evropa", "text": "\n \r\nПродължението на газопровода \"Турски поток\" в Европа ще бъде готово с минимум една година забавяне, съобщи руската агенция Интерфакс. \r\nИзточници свързват това със забавянето на изграждането на съответната газотранспортна инфраструктура в Централна и Източна Европа. \r\nВ резултат руският държавен газов гигант Газпром ще бъде принуден да чака не по-малко от една година след завършването на строителството на \"Турски поток\", за да може да реализира втория етап от проекта за доставка на газ в Европа. \r\nГазопроводите, свързващи \"Турски поток\" с Югоизточна Европа, ще бъдат готови не по-рано от януари 2021 г., съобщили пред Interfax Natural Gas Daily източници, близки до проектите. В същото време и двете линии на морския газопровод \"Турски поток\" трябва да заработят в края на 2019 г. \r\n\r\n Според източник, близък до дъщерната компания на Газпром Gastrans, и сръбският, и българският участък от продължението на \"Турски поток\" ще бъдат готови не по-рано от края на 2020 г. и съответно ще могат да заработят през януари 2021 г. \r\n  \r\n \n\t\t\t\t\t\t", "date": "2018.11.29", "title": "\"Турски поток\" ще се забави с 1 година в Европа"}
{"url": "http://www.bnews.bg/article/252860-robart_de_niro_progovori_za_razvoda", "text": "\n Робърт де Ниро потвърди раздялата със съпругата си Грейс Хайтауър след 21 години брак. \r\n\r\n Преди седмица стана ясно, че 75-годишният актьор и 63-годишната му съпруга вече не живеят заедно. \r\n\r\n В позиция, разпространена вчера, той казва: \"Грейс и аз имаме 2 красиви деца. Влизаме в период на промяна на нашата връзка, който е труден, но конструктивен процес. Уважавам Грейс като чудесна майка и моля да уважавате личното ни пространство в процеса на развитие на ролите ни като партньори в родителството.\" \r\n\r\n Робърт и Грейс имат 20-годишен син и 6-годишна дъщеря. Миналата седмица той се появи на събитие в MoMa без половинката си. Де Ниро и Хайтауър бяха заедно последно на 72-рите годишни награди \"Тони\". \r\n\r\n Това не е първата раздяла на двойката, която се ожени през 1997 г. Робърт и Грейс подновиха брачните си клетви през 2004 г. пред гости и приятели, сред които Мартин Скорсезе, Мерил Стрийп и Бен Стилър. \r\n \n\t\t\t\t\t\t", "date": "2018.11.29", "title": "Робърт де Ниро проговори за развода\r\n\r\n"}
{"url": "http://www.bnews.bg/article/252870-prezidentat_prizova_bnb_kam_visok_profesionalizam_i_nezavisimost_ot_politicheski_vmeshatelstva", "text": "\n Людмила Емилова официално встъпи в длъжност като член на Управителния съвет на Българска народна банка. \r\n\r\n На церемонията присъства президентът Румен Радев. Важна е подкрепата на президента, тъй като БНБ е една от основните институции на страната, гарантиращи финансова стабилност на българската валута. С тези думи управителят на БНБ Димитър Радев откри церемонията. \r\n\r\n По Конституция президентът назначава с указ 221 членовете на УС на БНБ. Людмила Емилова се закле да спазва законите на страната, да съдейства за осъществяването на функциите на БНБ и да пази служебната, банковата, търговската и други правозащитни тайни, включително и след прекратяване на правомощията. Най-новият член на банковата институция е юрист с дългогодишен стаж в Министерство на финансите и с опит в МВФ. \r\n\r\n Считам, че в тази отговорна задача г-жа Елкова ще даде своя принос. Убеден съм, че госпожа Елкова ще е достоен член на Управителния съвет на банката\", каза още държавният глава. \r\n\r\n Президентът Радев благодари за възможността да представи своята номинация за член Управителния съвет. \"Доказан професионалист и морален човек, тя ще даде своя принос в работата на висококачествени институция\", посочи той. \r\n\r\n През годините на преход и промени БНБ премина през сериозни сътресения,като кризата с КТБ и масовите фалити през 1996, припомни Радев. По думите му БНБ е призвана да бъде един от стожерите на държавата и да гарантира финансовата и банковата стабилност в държавата. Това предполага висок професионализъм и независимост от политически вмешателства. \r\n\r\n \"БНБ е първата публична институция в следосвобожденска България и е доказала, че е стълб на държавността, както и пример за служба в националния интерес. Така ще бъде и за напред, аз дълбоко вярвам в това\", заяви Елкова. Интересен момент за страната ни е, че сме заявили желанието ни за присъединяване в еврозоната. Това предполага нови предизвикателства за банката в много динамичен период, който освен за БНБ и страната ни, е интересен и за целия свят с промяната на регулаторните и надзорни разпоредби, коментира още тя. \"За мен е чест и привилегия да се присъединя към екипа на Народната банка\", подчерта Людмила Елкова. \r\n\r\n Мъдра преценка и устойчивост в предизвикателствата пожела президентът Радев на всички членове на УС на Народната банка, предаде Нюз.бг. \r\n \n\t\t\t\t\t\t", "date": "2018.11.29", "title": "Президентът призова БНБ към висок професионализъм и независимост от политически вмешателства"}
{"url": "http://www.bnews.bg/article/252871-bezplatni_bileti_za_izmraznalite_patnitsi_na_bdzh", "text": "\n \"БДЖ–Пътнически превози” ЕООД ще компенсира всички свои клиенти, които са пътували с бързия влак № 3623 от София за Бургас на 28.11.2018 г., съобщиха от дружеството. \r\n\r\n Във вчерашния ден пътниците се наложи да изтърпят 192-минутно закъснение заради обледен пантограф на локомотива и невъзможност на железничарите да осигурят друг навреме. \r\n\r\n Превозвачът ще възстанови сумата за билета на всички, които са се отказали от пътуването, а тези, които са проявили по-голямо търпение и са тръгнали с „бързия” влак, ще получат по един двупосочен билет за избран маршрут в страната. \r\n\r\n Компенсацията ще важи в срок от 3 месеца на билетните каси на всяка гара у нас, като за целта ще трябва да се представи билетът от вчерашното пътуване. \r\n\r\n Към момента движението на влаковете в страната се извършва в условията на зимна обстановка, като някои композиции се движат със закъснения. Няма прекъснато движение в нито един железопътен участък, предаде БТВ. \r\n \n\t\t\t\t\t\t", "date": "2018.11.29", "title": "Безплатни билети за измръзналите пътници на БДЖ"}
{"url": "http://www.bnews.bg/article/252872-kubrat_pulev_zalozhil_na_macha_si_sreshtu_fyuri", "text": "\n Най-добрият ни професионален бокьор в тежка категория Кубрат Пулев разкри пред Канал 3, че е спечелил близо 100 000 лв, след като е заложил за себе си в мача срещу Хюи Фюри. Кобрата направи и интересна прогноза за чакания с голям интерес бой между Дионтей Уайлдър и Тайсън Фюри, който ще се проведе на 1 декември.  \r\n\r\n \"Мога да кажа, че Фюри ще загуби, Уайлдър ще победи, но няма да му е лесно. Тази прогноза не е 100% сигурна. Хората да внимават как залагат. Но определено Уайлдър ще победи според мен. Видяхте и прогнозата между мен и Фюри, и залозите. Много хора заложиха за мен и победиха. И аз включително заложих, и само от залог спечелих към 100 000 лева за мен\". \r\n \n\t\t\t\t\t\t", "date": "2018.11.29", "title": "Кубрат Пулев заложил на мача си срещу Фюри"}
{"url": "http://www.bnews.bg/article/252891-shefat_na_ukrainskite_vms_shte_iskame_zatvaryane_na_bosfora_za_ruski_korabi", "text": "\n Украйна ще се обърне към световната общност с искането да се затвори Босфорския пролив за руски кораби във връзка с пленяването от страна на Русия на военни ураински машини и моряци при инцидента в Керченския пролив. Това съобщава УНИАН, като цитира командващия Военно-морските сили на Украйна Игор Воронченко в речта му на втората Международна конференция по въпросите на морската безопасност в Киев. \r\n\r\n \"Искам сега да подчертая важна подробност относно последващите действия във връзка с инцидента в Керченския пролив. Аз, като командващ Военно-морските сили, моля и изразявам увереност, че световната общност все пак ще вземе решение и ще признае, че бе извършена агресия против Украйна\", заявил Воронченко. \r\nВ тази връзка и на база членове от конвенцията от Монтрьо, а именно - член 19, ще поискаме Турция да затвори Босфорския пролив за руски кораби, за да разберат руснаците как се нарушават нормите на международното право\", подчертава командващият. \r\n\r\n Има ли проблеми за преминаването през Керченския пролив? \r\n\r\n Кремъл остро разкритикува призива на президента на Украйна Петро Порошенко към НАТО да разположи кораби в Азовско море. Порошенко отправи този призив по-рано днес в интервю за германския в. \"Билд\". Говорителят Дмитрий Песков заяви, че искането на украинския президент \"ясно цели да предизвика повече напрежение\" и е водено от \"предизборните и вътрешнополитическите мотиви\" на украинския лидер, предаде Асошиейтед прес, цитирана от БТА. \r\n\r\n На всекидневния брифинг Песков отхвърли твърденията на Украйна, че Русия ограничава корабоплаването близо до Крим, предаде Ройтерс. По-рано днес украинският министър на инфраструктурата Володимир Омелян каза, че две украински пристанища на Азовско море - Бердянск и Мариупол, са ефективно блокирани от Русия, която не позволява на никакви съдове да влизат и излизат от тях. Песков отговори, че не знае за никакви подобни проблеми и че трафикът на корабите през Керченския проток, разделящ Черно от Азовско море, е нормален. Говорителят на Кремъл допълни, че понякога има закъснения в района, но те са резултат от лошото време. \r\n \n\t\t\t\t\t\t", "date": "2018.11.29", "title": "Шефът на украинските ВМС: Ще искаме затваряне на Босфора за руски кораби"}
{"url": "http://www.bnews.bg/article/252876-misis_balgariya_svyat_2018_yana_sredkova_s_oshte_12_000_leva_shte_pomognem_na_semeystva_s_reproduktivni_problemi", "text": "\n Още 12 000 лева, които бяха събрани на Благотворителния Коледен бал в подкрепа на семейства с репродуктивни проблеми под патронажа на „Мисис България Свят 2018“ Яна Средкова ще бъдат разпределени между семейства, които искат да заченат свое дете по програма ин витро. \r\n\r\n На 20 ноември Яна и фондация „Мечта за дете“ събраха над 200 гости, които подкрепиха благородната кауза. Още тогава три семейства получиха чекове, връчени им лично от председателката на фондация „Мечта за дете“ Ивелина Рускова. \r\n\r\n „Останаха още 12 000 лева, които ще дарим на семейства, кандидатствали по ин витро програма. Това е най-трудната част от кампанията, защото ни се иска да подпомогнем всички нуждаещи се, но парите не са достатъчни“, споделя красавицата и допълва, че продължава с благородното дело, с което се е захванала. \r\n\r\n Вече три години от живота си, Средкова е посветила на благородната инициатива да помага на семейства да сбъдната мечтата си за свое дете. Това не е първа подобна кампания за Средкова. Зад гърба си миската има още две инициативи, посветени на двойките с репродуктивни проблеми. Една от тях вече се е увенчала с успех и първото бебе заченато с помощта на Яна и Фондация „Мечта за дете“ – Калоян радва своите родители. Яна Средкова е омъжена, има три деца. Тя развива успешен бизнес със със здравословни храни, безглутеново и клетъчно хранене. Собственик е на ресторант Green Bsket. \r\n \n\t\t\t\t\t\t", "date": "2018.11.29", "title": "\"Мисис България Свят 2018“ Яна Средкова: С още 12 000 лева ще помогнем на семейства с репродуктивни проблеми"}
{"url": "http://www.bnews.bg/article/252900-vodeshtiyat_kandidat_na_ekr_yan_zahradil_startira_predizbornata_si_kampaniya_za_predstoyashtiya_evrovot", "text": "\n Водещият кандидат на Групата на европейските консерватори и реформисти (ЕКР) за председател на Европейската комисия (ЕК) и лидер на Алианса на консерварваторите и реформистите (АКРЕ) Ян Захрадил официално откри своята предизборна кампания на площад “Люксембург” в Брюксел. \r\n\r\n От българска страна единствено покана за събитието са получили евродепутатът Николай Бареков и политическият съветник към секретариата на ЕКР Георги Балабанов. \r\n\r\n Понастоящем ЕКР е третата по големина фракция в Европейския парламент със 73 места. Брекзит обаче ще се отрази неблагоприятно на формацията, тъй като 18 от консерваторите в Групата са от Обединеното кралство, респективно ще напуснат ЕП след четири месеца. \r\n\r\n Ян Захрадил обаче е убеден, че, въпреки загубата на най-голямата национална делегация, ЕКР ще оцелее след загубата. Лидерът на АКРЕ вярва, че всяка от страните-членки на ЕС, която има представители в ЕКР, ще се представи по-добре на предстоящите европейски избори през месец май. \r\n\r\n \"Ние ще запълним пропастта от нашите собствени ресурси\", катерично заяви Захрадил и добави, че очакваните загуби за групата на ЕНП и ПЕС ще бъдат част от \"голямо разместване\" в ЕП. “Има много свободно пространство и бихме искали да се възползваме от това\", каза още той. \r\n\r\n В програмата на EКР е залегнало основно преразглеждане на правомощията на ЕС, включително задълбочено преразглеждане на Дипломатическата агенция на ЕС, Европейската служба за външна дейност и на финансирането на агенциите на ЕС. \r\n\r\n Той предлага също така по-голям контрол върху националните парламенти спрямо законодателството на ЕС. Това би включвало процедура на \"червена карта\", съгласно която 1/3 от националните събрания биха могли да блокират нов закон на ЕС и клауза за преразглеждане, която да позволи на парламентите да предложат отмяна на закон на ЕС. \r\n\r\n “Ще искаме също така да бъдат изменени договорите на ЕС, за да се даде на страните правото да останат извън еврозоната или да напуснат еврозоната, както създаване на едно единствено място за Европейския парламент, който понастоящем има две седалища - в Брюксел и в Страсбург”, обяви Ян Захрадил. \r\n\r\n Лидерът на АКРЕ заяви още, че ще насърчава ЕКР ще насърчава свободната търговия. Следващата Европейска комисия трябва да подпише поне десет споразумения за свободна търговия със страни от Азия, Африка и Латинска Америка, категоричен е Захрадил. \r\n \n\t\t\t\t\t\t", "date": "2018.11.29", "title": "Водещият кандидат на ЕКР Ян Захрадил стартира предизборната си кампания за предстоящия евровот"}
{"url": "http://www.bnews.bg/article/252879-sartseto_na_andrea_shte_se_prasne_ot_lyubov", "text": "\n Сърцето на Андреа е огромно – не че може да побере много хора, просто е пълно с любов. От слънчева Калифорния половинката на Кубрат ни поучава с любовни мисли: \r\n\r\n  „Не исках да го харесвам и да мразя това, което правя, а той дори не е мой тип, но не мога да помогна, че не мога да мина един час без да говоря с него или че той е единственият, който ме кара да се усмихвам толкова много. и може би тези, които никога не сме искали са тези, от които се нуждаем най-много\". \r\n \n\t\t\t\t\t\t", "date": "2018.11.29", "title": "Сърцето на Андреа ще се пръсне от любов"}
{"url": "http://www.bnews.bg/article/252863-ako_upravlyavashtite_ne_manipulirat_izbori_da_osiguryat_50_mln_leva_za_mashinno_glasuvane_gerb_otkaza_da_dade_parite", "text": "\n Ако управляващите не манипулират избори, трябва да осигурят 50 млн. лв. за машинно гласуване. Това каза заместник-председателят на ПГ на \"БСП за България\" Драгомир Стойнев по време на дебатите по бюджета на ЦИК за 2019 г. \"Тези 50 млн. лв. са необходими за закупуване на машини. Ако не ги осигурим, означава, че за пореден път българският парламент няма да спази законодателството и съответно ние се отказваме от машинното гласуване\", допълни Стойнев. \r\n\r\n Той призова депутатите от ПГ на ГЕРБ да заявят дали са за машинното гласуване или не. По думите му, ако не се отпуснат 50 млн. лв. за машини, това ще означава, че политиците не чуват българските избиратели, които ясно и категорично заявяват, че искат машинно гласуване. \"Ако не манипулирате избори, трябва да осигурите тези средства\", заяви още Стойнев. Според него крайно време е да се влезе в 21 век. \r\n\r\n Според Данаил Кирилов от ГЕРБ не трябва да се бърза с машинното гласуване. Според него цената на машините е твърде висока, а има възможност държавната фирма \"Информационно обслужване\" да ги изработи на много по ниска цена - на цената на един персонален компютър. \r\n\r\n С машините нито спестяваме време, нито премахваме рисковия период, който да ограничи възможността за манипулация на вота. Това каза председателят на Правна комисия и депутат от ГЕРБ Данаил Кирилов. \"Тъй като сме свидетели на опит да се политизира разпоредбата, която обсъждаме, ще дам много данни и обстоятелства, които са известни на колегите, но те предпочитат да не ги споменават, за да можем да усетим полъха на умната реформаторска красота, която слушахме в миналия парламент. От опозицията трябва да си спомнят, че възложихме на ЦИК две групи дейности\", каза Кирилов. \r\n\r\n По думите му едните касаят дистанционното гласуване, а другите машинното. \"Този състав на ЦИК направи два анализа, като ги изпрати на парламента\", допълни още Кирилов. По думите му ЦИК не може, не трябва, не бива и няма смисъл да организира изпращане на машини във всяка една секция, дори тези, които са за гласуване извън България. \"Няма как да изпрати машина във всеки кораб. Няма смисъл, подвижните СИК също да бъдат оборудвани с машини. Това е изключително нецелесъобразно и по никакъв начин не помага за истината на вота\", каза Кирилов. \r\n\r\n Той обърна внимание, че с машините нито се спестява време, нито се премахва рисковият период, който да ограничи възможността за манипулация. \r\n\r\n Кирилов заяви, че по тази причина ГЕРБ са предложили да се обсъди отпадането на машинното гласуване само за критичната категория секции. \"Ще видите, че това не се предпочита като способ за гласуване от избирателите\", допълни още Кирилов. \r\n\r\n Машинното гласуване е записано в закона и той трябва да се спазва, такъв какъвто е, категоричен бе Стойнев. \r\n\r\n Апелирам дебатът за бюджета на ЦИК да не се превръща в дебат \"за\" и \"против\" машинното гласуване. Това каза народният представител от ПГ на ДПС Йордан Цонев по време на дебатите по бюджета на ЦИК за 2019 г.. \"Смятам, че в тази зала има консенсус, че машинното гласуване трябва да бъде въведено в пълен обем. Разбира се, със съответните изключения за подвижните секции и с малък брой избиратели\", заяви още Цонев. \r\n\r\n Според него 5 млн. лв. не стигат за машина, но и цифрите от порядъка на 50 млн. лв., каквото е предложението на БСП също са нереални. \"Машинно гласуване трябва да има, трябва да бъде обезпечено, но тези неща трябва да се случат тук по възможно най-икономичния и директен път за това\", посочи още депутатът от ДПС. \r\n\r\n Цонев попита министърът на финансите Владислав Горанов как предпочита да бъде обезпечена ЦИК с пари за направата на такива машини като се промени бюджета или като каже как ще ги даде от резерва и добави, че техниката да има резерв е предпочитан модел на сегашното управление, предаде Дир.бг. \r\n \n\t\t\t\t\t\t", "date": "2018.11.29", "title": "Ако управляващите не манипулират избори, да осигурят 50 млн. лева за машинно гласуване, ГЕРБ отказа да даде парите!"}
{"url": "http://www.bnews.bg/article/252888-angela_merkel_otpravi_apel_za_sdarzhanost_kam_kiev", "text": "\n Германската канцлерка Ангела Меркел прикани Киев да прояви сдържаност, след като украинският президент Петро Порошенко призова НАТО да изпрати кораби в Азовско море, за да подкрепи Украйна срещу Русия в конфликта около Крим, предаде Франс прес.  \r\n\"Отправяме молба към Украйна да запази благоразумие, тъй като ще можем да решим нещата само ако останем все тъй разсъдливи и разговаряме помежду си. Тези противоречия не може да бъдат решени с военна сила\", заяви Меркел на германско-украински икономически форум в Берлин. \r\nТя увери, че ще обсъди ситуацията в Азовско море с президента на Русия Владимир Путин на срещата на върха на Г-20 в Аржентина, отбелязва ТАСС. \r\nМинските договорености за уреждане на ситуацията в Украйна не доведоха до окончателен успех, но Франция и Германия ще работят и занапред по въпроса в т. нар. нормандски формат, посочи Ангела Меркел. \r\n\"Минск\" позволи да се избегне сериозна ескалация в Донбас, но изобщо не съдейства за по-скорошно политическо решаване на проблема и \"всеки ден там загиват хора\", отбеляза тя. \r\n\r\n За Европа е от значение Украйна да запази ролята си на газов транзитьор и след като влезе в експлоатация тръбопроводът \"Северен поток-2\", посочи пред форума федералната канцлерка. Тя припомни, че Украйна запази тази функция и след влизането в строя на първата тръба от \"Северен поток\". \r\n \n\t\t\t\t\t\t", "date": "2018.11.29", "title": "Ангела Меркел отправи апел за сдържаност към Киев"}
{"url": "http://www.bnews.bg/article/252861-sayt_za_obuvki_lazhe_dancho_stalbitsata", "text": "\n Сайт за обувки лъже с доставка радиолегендата Данчо Стълбицата. Това се ожали самият той в социалните мрежи. \r\n„Преди повече от седмица поръчах черните кожени боти и тогава нямахте номер 44. Преди няколко дни вече имаше и ги поръчах в офиса на Еконт на ул. Любляна в столицата като оставих и телефон за връзка. И ни вест, ни кост! Не знам какво да мисля, гледам, че отново няма моя номер!“, пише Йордан Георгиев. \r\n„Бъдете търпелив господине, много сте припрян, спокойно.“, отговаря на публикацията му потребител на Фейсбук, пише “Телеграф“. \r\n \n\t\t\t\t\t\t", "date": "2018.11.29", "title": "Сайт за обувки лъже Данчо Стълбицата "}
{"url": "http://www.bnews.bg/article/252887-boyko_borisov_pristigna_na_ofitsialno_poseshtenie_v_maroko", "text": "\n Министър-председателят Бойко Борисов пристигна на официално посещение в Кралство Мароко. Той беше посрещнат лично от премиера на Кралството Саад Еддин Ел Отмани, съобщават от пресцентъра на Министерски съвет.  \r\n\r\n По-късно двамата министър-председатели ще проведат среща на четири очи, на която ще обсъдят задълбочаването на двустранните отношения и новите възможности за сътрудничество в различни области от взаимен интерес. \r\n\r\n В Рабат българският премиер Бойко Борисов ще разговоря и с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС. \r\n\r\n В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов. \r\n  \r\n \n\t\t\t\t\t\t", "date": "2018.11.29", "title": "Бойко Борисов пристигна на официално посещение в Мароко "}
{"url": "http://www.bnews.bg/article/252875-firmi_za_barzi_krediti_mamyat_klientite_si", "text": "\n Фирми подлъгват потребителите да плащат за допълнителни услуги, а те оскъпяват заемите двойно. Наближава голямото празнично пазаруване и коледния пик на бързите кредити, съобщи Нова тв. \r\n\r\n „Имах нужда от средства да помогна на човек. Изтеглих 1500 лева. Изплатил съм 10 721 лева”, разказва пожелал анонимност потърпевш, който ще наричаме Камен. \r\n\r\n В този капан - този мъж попада след като е принуден да подпише проект на договор, който да отиде в централата на фирмата. Много от полетата в него обаче били празни. \r\n\r\n  „Там реално се дописваха клаузи в договора, които не бяха договорни – много по-високи лихви, много по-високи срокове на кредита”, обяснява адвокат Десислава Филипова. \r\n\r\n „Просто се предоверих. Не бях достатъчно грамотен в тази област и не предполагах, че могат да съществуват такива работи”, споделя Камен. \r\n\r\n След като празните полета в договора били попълнени - разбира, че трябва да върне 5364 лв. – заедно с лихвите и таксите. Истинският проблем обаче започва след като закъснява с вноските. \r\n\r\n  „Не успях да платя 3-4 вноски и кредитът стана предсрочно изискуем”, казва той. \r\n\r\n Той е подведен да подпише споразумение, което не му е й представено. \r\n\r\n „ Те просто идват със споразумението и казват: „Подписваш или си на арбитраж”. Нямаш мърдане, ще плащаш – ако не – на съд, съдия изпълнител\", спомня си Камен. \r\n\r\n След финансовите затруднения Камен продължава с вноските. Докато не достигнали  10 721 лв. и станали непосилни за джоба му. Тогава отново започва битка с фирмата. Този път – в съда. \r\n\r\n Решението на съда все още се чака. При адвокат Десислава Филипова идват непрекъснато клиенти с такива сигнали. А схемите, с които се подвеждат кандидатите за кредит, стават все по-нагли. Особено след като държавата сложи таван на годишния процент на разходите. За да заобикалят това законово изискване, фирмите прилагат най-различни схеми. Най-новата: на клиентите се предлага пакет с атрактивни услуги, които щели значително да облекчат връщането на заема. Цената на допълнителните, уж, екстри обаче рядко е обявявана. \r\n\r\n Кредитните експерти  ги представят като вид много изгодна в тяхна полза застраховка. Тези „услуги” се плащат в цялост, което води и до ново споразумение. А лицето може да не използва нито една от тези услуги или само една. \r\n\r\n Според адвокат Филипова - фирмите притискали потребителите и с допълнителни такси. Като такса „гарант”, която трябвало да плащат, ако не осигурят поръчители. Често обаче изискванията към гарантите са  непосилни, а  на практика  таксата се превръща в задължителна. \r\n\r\n  „Експресното разглеждане на молбата за кредита  също оскъпява и може да стигне до стотици проценти на годината. Ние не го виждаме, защото обикновено сумата е малка, но е в пъти по-голяма”, обясни Стойне Василев, финансов консултант. \r\n\r\n „Видите ли такса „бързина”, такса „поръчител” – трябва да бъде нащрек и да попитате за размера им, това е сериозен разход.  Доста често тези такси се разбират от потребителите на по-късен етап”, обяснява финансовият анализатор Десислава Николова, „Моите пари”. \r\n\r\n Делата с бързите кредити не приключват бързо в съда. Но често са в полза на потребителите. \r\n\r\n За да не падаме в капаните на бързите кредити – внимателно трябва да проучваме търговците, от които ще искаме заем. А всички условия по кредита трябва да се изписват в стандартния европейски формуляр. По закон – без дребен шрифт. Специалистите съветват: \r\n\r\n  „Да се доверяваме само на утвърдени имена, да проверяваме в сайта на БНБ дали фигурира в списъка на небанковите финансови институции, да не се доверяваме на хора, които ни се обаждат на телефона”, казва Василев. \r\n \n\t\t\t\t\t\t", "date": "2018.11.29", "title": "Фирми за бързи кредити мамят клиентите си"}
{"url": "http://www.bnews.bg/article/252823-priyatelkata_na_wosh_mc_vlyubena_v_drug", "text": "\n Приятелката на Стефан Иванов – Wosh MC се казва Мария Коцева и заради нея той проля горчиви мъжки сълзи в Къщата на „Биг Брадър“. Мума, както я наричат всички, е внучка на актьора Борис Луканов, студентка е по педагогика, а в свободното си време се изявява като фотомодел. Мария и Стефан са заедно от няколко години. Но докато любовта на Wosh се засилва, чувствата на гаджето му започнали все повече да изстиват, разказват близки на рапъра. Само няколко дни преди изпълнителят да влезе в „Биг Брадър“, приятелката му го изненадала с думите: „Искам да си дадем почивка“, писа „Галерия“. \r\n\r\n Мума смятала, че връзката им е започнала да се изчерпва и щяло да е по-добре и за двамата известно време да не се виждат. Близки на Wosh обаче споделят за нов човек в живота на Мария, който е повлиял на решението й. \r\n\r\n Момчето също е от модните среди и коренно се различава от рапъра – вероятно това е и причината Мума да залитне по него. \r\n\r\n „Исках поне веднъж да чуя от нея, че ме обича. А тя не го казва“, през  сълзи сподели Стефан пред своите съквартиранти. Според близките му той е премълчал, че всъщност връзката му с девойката е на финала и той е с разбито сърце за пореден път.   \r\n \n\t\t\t\t\t\t", "date": "2018.11.29", "title": "Приятелката на WOSH MC влюбена в друг"}
{"url": "http://www.bnews.bg/article/252856-spored_general_na_gerb_remontat_na_mig_29_neobhodim_no_ne_e_badeshteto_na_vvs", "text": "\n Бъдещето на българските ВВС не е МиГ-29, но в момента не можем без тях. Бюджетът за отбрана за 2019 г. е рекордно голям и е разпределен правилно. Има ръст на 10% на заплатите в сектора, като за две години увеличението е 20%. \r\n\r\n Това заяви по БНТ председателят на комисията по отбрана към НС и бивш командир на ВВС Константин Попов. \r\n\r\n Бюджетът позволява инвестиции в сектора и ефективно планиране на средствата, допълни Константин Попов. “Българската армия е стълб на държавността, характеристика на държавата. Ако нямаш стабилна армия, се повдига въпросът каква ти е държавата“, каза той. \r\n\r\n В момента протичат проекти за поддръжка на съветските изтребители на въоръжение МиГ-29 и Су-25, като за това са отделени 128 млн. лв. По думите на Константин Попов, целта е да се осигури бойна способност на изтребителите на въоръжение в момента до закупуването на нови. \r\n\r\n „Това са едни доказани самолети, които имат способности, но не можем да разчитаме на тях за средно и далечно бъдеще. Бъдещето на българските ВВС не е МиГ-29, но в момента не можем без тях“, подчерта той. \r\n\r\n Трябва да се използват всички способности на българската военна индустрия, но и тя трябва да положи усилия да участва. Така Константин Попов коментира искането на „Авионамс“ да поддържа щурмовиците Су-25. Той допълни, че ремонтът на бойните изтребители МиГ-29 трябва да се извършва с условието, че модернизацията на авиацията ще се изпълни. \r\n\r\n Попов отказа да посочи кой е най-добрият изтребител от предложените за модернизирането на българските ВВС. Той посочи, че му се иска процесът да е по-бърз, като изрази надеждата новите изтребители да пристигнат до 2-3 години. „България има нужда от една съвременна армия“, убеден е той. \r\n\r\n Разположените комплекси С-400 в Крим са за противовъздушна отбрана и Русия има правото да ги разполога, но превъоръжаването на такова малко пространство буди тревога, заяви Константин Попов.  \r\n \n\t\t\t\t\t\t", "date": "2018.11.29", "title": "Според генерал на ГЕРБ: Ремонтът на МиГ-29 -  необходим, но не е бъдещето на ВВС"}
{"url": "http://www.bnews.bg/article/252859-ukrainskiyat_poslanik_na_chist_balgarski_obyasni_che_rusiya_pravi_opit_za_palzyashta_aneksiya_na_azovsko_more", "text": "\n \r\nРусия прави опит за „пълзяща” анексия на Азовско море, като за първи път прибягва към открита военна агресия спрямо Украйна и една от причините за това може да е желанието на Владимир Путин да вдигне рейтинга си, който в момента е на 4-годишно дъно. Това коментира в студиото на „Тази сутрин” посланикът на Украйна у нас Виталий Москаленко. \r\n\r\n По отношение на морския инцидент от почивните дни, който приключи с арест на украински кораби и ранени моряци, дипломатът беше категоричен, че сънародниците му не са навлезли в руски води с цел провокация: „Какви са тези териториални води на Руската федерация около Крим? Крим е признат от целия свят като територия на Украйна, която сега е окупирана и анексирана”. Той уточни, че ранените украински моряци са били шестима и са били в тежко състояние. \r\n\r\n Дипломатът отбеляза, че това е нова стъпка на ескалация в конфликта – Крим е бил окупиран от „зелени човечета или вежливи хора”, в Донбас Русия е подпалила конфликта, но „това беше хибридна война, сега вече имаме открита военна агресия на Русия против Украйна”. Именно заради това и е на мнение, че появилите се „самопризнания” на арестувани украински матроси са в резултат от натиск и побой. \r\n\r\n Москаленко отбеляза, че действията на Москва в Азовско море не се ограничават до последния инцидент – от април до момента над 200 кораба, сред които има и български, са били спирани и проверявани с дни наред, като това се отразява на икономическото състояние на Източна Украйна. В момента 35 плавателни съда са блокирани в Мариупол и в Бердянск, а се пропускат само кораби към Ростов на Дон. \r\n\r\n Посланикът беше категоричен, че в такава ситуация би било „лудост” президентът Петро Порошенко да подпали военен конфликт, за да си вдигне предизборно рейтинга. Той допълни, че обявеното военно положение е в съкратен срок и само в пограничните области, като даже там не се ограничават всички граждански свободи и няма да се пречи на политическите процеси. Целта е единствено да има готовност за евентуална руска агресия, подчерта дипломатът. \r\n\r\n „Конфликт” предполага равнодействащи страни. Какъв може да е конфликтът между Фашистка Германия и Полша или между Германия и Чехословакия?”, запита Москаленко. \r\n\r\n През цялото интервю той говори на български – бил е част от дипломатическата мисия на страната си у нас през 90-те, а след това – и посланик в Македония. \r\n \n\t\t\t\t\t\t", "date": "2018.11.29", "title": "Украинският посланик на чист български обясни, че Русия прави опит за \"пълзяща\" анексия на Азовско море"}
{"url": "http://www.bnews.bg/article/252807-niki_mihaylov_se_fuka_s_yake_za_10_bona", "text": "\n Луксозното яке бе демонстрирано при подписването на договора с „Левски”. Вратарят се върна на „Герена” след 12 години отсъствие. Синът на Боби Михайлов винаги се е славел с вкус по отношение на модата. Той пазарува само в елитни бутици, а неговият любим дизайнер е Филип Плейн. \r\nЗимното яке, с което Михайлов дефилира, е доста дебело и има естествена лисича кожа по предната част и реверите. Експерти оценяват дрехата като дело на водещия дизайнер, а освен това споделят, че не се продава в никой от бутиците му. \r\nМихайлов обожава не само немския дизайнер, но и италианските му колеги. Неслучайно Милано е любимият му град. Поне няколко пъти в годината заедно с Николета Лозанова посещават столицата на модата, а бившата тв водеща се връща с куп пълни чанти от там, пише \"България днес\". \r\nМеждувременно, от „Левски” с нетърпение очакват отново да зърнат тъмнокосата красавица, която се е превърнала в своеобразен талисман за спортистите. Тя не е идвала на „Георги Аспарухов” от времето, когато бе омъжена за Валери Божинов и го подкрепяше по време на мачовете му с националите. \r\nОт тима се надяват нейното присъствие, както и участието на Михайлов в отбора да вдигнат посещаемостта. А мнозина тайно си мечтаят и да я зърнат отблизо. Снимка вижте \r\n \n\t\t\t\t\t\t", "date": "2018.11.29", "title": "Ники Михайлов се фука с яке за 10 бона "}
{"url": "http://www.bnews.bg/article/252862-rumen_radev_balgariya_ne_mozhe_da_dopusne_zaguba_na_konkurentosposobnost_v_energetikata_i_shte_raboti_za_zapazvaneto_na_sotsialnite_prava_na_raboteshtite_v_sektora", "text": "\n След изявлението по-рано днес на синдикатите и заплахата , както и предстоящата им среща с президента Румен Радев, той публикува съобщение в профила си във Фейсбук. \r\n\r\n *Публикуваме без редакторска намеса. \r\n\r\n \"На 3-4 декември 2018 г. в Катовице, Полша, ще представя позицията на страната ни на Конференцията на страните по Рамковата конвенция на ООН за изменението на климата. \r\n\r\n България подкрепя Споразумението от Париж 2015 г. и споделя решението, че мерките за борба с климатичните промени са необходими и неотложни. В същото време тези мерки следва да се запазят в рамките на постигнатите вече договорености, без допълнително повишаване на изискванията и при отчитане на състоянието и перспективите за развитие на националните енергийни системи. България не може да допусне загуба на конкурентоспособност в енергетиката и ще работи за запазването на социалните права на работещите в сектора. \r\n\r\n Отстоявам тази позиция от встъпването си в длъжност като президент и я представих на заседанията на Европейския съвет в началото на 2017 г., още преди сформирането на настоящото правителство. По мое указание служебният министър Костова я постави на заседанието на Съвета на министрите по околна среда на ЕС, на което страната ни призова за постигане на укрепена схема за търговия с емисии, с ясни и предвидими правила и защита на конкурентоспособността на индустрията. Още тогава България не прие възможността за ревизия на вече определената цел за намаляване на емисиите. Заявих категорично тази позиция и на пресконференцията след срещата ми с президента на Полша Анджей Дуда преди няколко дни. \r\n\r\n Утре, 30 ноември, предстои да приема представители на КНСБ и КТ „Подкрепа“ по тяхна молба, за да чуя мнението на синдикатите, което, убеден съм, ще бъде в съзвучие с вече изразената от мен позиция.\" \r\n \n\t\t\t\t\t\t", "date": "2018.11.29", "title": "Румен Радев: България не може да допусне загуба на конкурентоспособност в енергетиката и ще работи за запазването на социалните права на работещите в сектора!"}
{"url": "http://www.bnews.bg/article/252850-zhalt_kod_v_23_oblasti_vizhte_kade", "text": "\n Днес преди обяд все още на места, главно в Южна България ще превалява сняг, но в процес на отслабване и спиране. След обяд над Западна България облачността временно ще се разкъса и намалее. Ще духа умерен, в Източна България силен до бурен вятър от север-североизток и с него застудяването ще продължи. Максималните температури ще са от минус 5°- минус 2° в Северна до минус 1° - плюс 4° в Южна България. Това съобщи дежурният синоптик Красимир Стоев от НИМХ. \r\n\r\n Атмосферното налягане ще продължи да се повишава и ще бъде значително по-високо от средното за ноември. По Черноморието ще остане ветровито със силен до бурен вятър от север-североизток. След обяд и в южните райони валежите ще спират. Температурите ще продължат да се понижават и максималните ще са от минус 1 до 2°, само в най-южните райони до 5°. Температурата на морската вода е 10-13°. Вълнението на морето ще бъде 4-5 бала. В планините в сутрешните часове все още ще вали слаб сняг, но до обяд в повечето места ще спре. \r\n\r\n След обяд над масивите от Западна България облачността временно ще се разкъса и намалее. Най-късно ще спрат снеговалежите в Рило-Родопската област и Странджа и Сакар. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°. \r\n\r\n Жълт код за ниски температури и вятър е обявен в 23 области на страната, сочи справка на сайта на НИМХ. Предупреждението за ниски температури е в сила за областите Кюстендил, София град, София област, Видин, Враца, Монтана, Плевен, Ловеч, Габрово, Велико Търново, Русе, Търговище, Шумен, Силистра, Смолян. Жълт код за ниски температури и вятър е обявен в Добрич, Варна, Бургас, Сливен, Ямбол, Хасково, Кърджали. В тези райони ще духа север-североизточен вятър, като усещането ще е за много студено време. По Черноморието ще духа силен и бурен север-североизточен вятър. Във всички области с обявена жълта степен на опасност дневните температури ще са под нулата. \r\n  \r\n \n\t\t\t\t\t\t", "date": "2018.11.29", "title": "Жълт код в 23 области! Вижте къде!"}
{"url": "http://www.bnews.bg/article/252858-geri_nikol_styaga_svatba", "text": "\n Тийнидолката Гери Никол и новото й гадже стягат сватба. \r\nПровокативната певица има връзка от повече от 4 месеца с младежа Мариян, който е известен на широката аудитория с прякора си Капо Верде. Той е рапър и е част от хип-хоп формацията БНР (\"Бандата на ръба\"). Певицата дълго тръбеше, че няма време за гадже и се е съсредоточила само върху кариерата си. Това вече не е така и Герито е лудо влюбена в колегата си Капо Верде. \r\nПрез времето, откакто са заедно, двамата са неразделни и буквално всичко правят заедно - ходят си на участията и пазаруват, но остава мистерия дали делят един покрив. Голямата страст, която изживяват, ги провокира все по-често да говорят за сериозно обвързване. Затова и двамата разкриват, че обмислят сватба, която да направят пролетта или лятото на следващата година. Близки и приятели ги убеждават, че са прекалено млади за такава сериозна стъпка, но подвластни на любовта двамата са решени да се обвържат вечно. \r\nДата, час и място на тържественото събитие все още няма, но плановете тепърва предстоят. Гери Никол мечтаела за сватба от приказките, в която да се почувства като истинска принцеса. И била готова да не щади средства, за да изпълни голямото си желание. Една от последните им съвместни стъпки е едновременно да си направят татуировки. \"България Днес\" научи, че по-рано тази седмица Гери Никол и Капо Верде посещават студио за телесни рисунки в столицата на татуистката Ивета Тошева. За младата певица това е първа татуировка - изображението е на ръката, но не е завършено окончателно и й предстои още няколко пъти да посети студиото, пише \"България Днес\". \r\nКапо Верде вече сериозно се е изрисувал, като последната му татуировка представяла самурай, който държи отрязана глава. Бруталното изображение е само на сантиметри от надписа \"ЦСКА София\" с череп и две преплетени саби. Мариян е ревностен почитател на \"червените\" и не пропуска техен мач. Покрай него Гери Никол също се запали да ходи на двубоите от родното първенство. Двамата дори бяха заснети в сектора на агитката, като тогава за пръв път се заговори, че между двамата има нещо повече от приятелство. \r\nМечтата на Капо Верде е целият да се изрисува с татуировки, като половинката му също възнамерява да продължи с телесните рисунки. Въпреки слуховете, че си е правила много татуировки, досега тялото й беше неопетнено. Двамата стоически изтърпяват няколко часа да ги бодат с игли, но са готови да се жертват за крайния резултат. Любопитна подробност е, че откакто певицата е с рапъра, сложи край на разголванията си и вече се облича далеч по-прилично. Покрай любовната си авантюра тя беше изпаднала в музикално затишие и от лятото не е пускала нова песен. Този сух творчески период беше прекратен с анонса на новата й песен \"Устни\". Дебютът на парчето тя анонсира в социалните мрежи, а феновете й задъхано се питаха каква изненада ще им поднесе този път ексцентричната изпълнителка. \r\nСтремглаво нагоре върви и кариерата на Капо Верде и групата му БНР. Младежите станаха популярни в интернет и това предизвика дискотеките да започнат да ги канят по участия. Безспорен хит им е парчето \"BG Реалност\", в което те открито се подиграват на чалгата, използвайки за фон на римите си популярни фолк ритми (виж карето). Рапърите са облечени като чалга изпълнители от 90-те години на миналия век, а покрай тях се полюшват танцьорки, типични за кръшния жанр. В реалния живот Капо Верде не слуша попфолк, но гаджето му има често участия в чалготеки. \r\n  \r\n \n\t\t\t\t\t\t", "date": "2018.11.29", "title": "Гери Никол стяга сватба "}
{"url": "http://www.bnews.bg/article/252855-zashto_stachkuvat_energetitsite_i_shte_ostanem_li_bez_tok", "text": "\n Миньори и енергетици излизат на протест в София. Митингът се организира от синдиката КТ \"Подкрепа\". Работещите в „Мини Марица-изток\" и ТЕЦ \"Марица-изток 2\" вчера са събраха в Раднево с настояване за яснота как ще продължи да работи енергийният комплекс. \r\n\r\n Ако комплексът затвори, ще останем без ток. Ако случайно имаме, той ще бъде безбожно скъп. Няма алтернатива и никой няма да ни предложи ток на по-ниска цена от тази, която произвеждаме”, заяви в „Здравей, България” президентът на КТ „Подкрепа” Димитър Манолов. \r\n\r\n „По темата енергетика има образувана една коалиция от потърпевшите страни и ние настояваме България да бъде част от нея. Сред засегнатите страни са Германия и Полша”, допълни той. \r\n\r\n „Миньорите и енергетиците ясно казаха за какво се борят. Искат бъдеще за енергийното сърце на България. Там се произвежда около 45% от електроенергията”, коментира от своя страна президентът на КНСБ Пламен Димитров, допълвайки, че са се срещнали с премиера Бойко Борисов и предстои да говорят и с президента Румен Радев. \r\n\r\n „Тази мантра, че ТЕЦ-овете цапат е лъжа. Цапаме с въглищата и дървата в домакинствата. Еврокомисията има наказателна процедура срещу България заради фините прахови частици, които са над нормата. Ако има негативно решение с въглищните централи, това цапане ще стане доста по-голямо. Тоест екологичният аргумент не действа”, заяви Димитров. \r\n\r\n Той е на мнение, че ако няма устойчиво решение на въглищните централи, България няма да издържи на никакъв друг сценарий за осигуряването на ток. Президентът на КНСБ допълни, че ако до февруари няма решение, следващият протест ще бъде в Брюксел. \r\n \n\t\t\t\t\t\t", "date": "2018.11.29", "title": "Защо стачкуват енергетиците и ще останем ли без ток?"}
{"url": "http://www.bnews.bg/article/252857-globiha_politsaya_parkiral_na_myasto_za_hora_s_uvrezhdaniya", "text": "\n Полицай от Велинград беше глобен, след като колата му беше заснета от гражданин, паркирана на място за хора с увреждани в града. Санкционираният служител е младши автоконтрольор. \r\n\r\n \"В областната дирекция получихме информация и снимков материал, че има нарушение, извършено от полицейски служител, който е паркирал на място за хора с трайни увреждания. Установи се, че става въпрос за полицай от Велинград. Беше разпоредена проверка. Колегата беше извикан в районното управление от началника и му беше съставен акт. Със сигурност ще му бъде наложена парична санкция\", коментира пред Нова телевизия говорителят на ОДМВР-Пазарджик Мирослав Стоянов. \r\n\r\n Той заяви, че подобни прояви са недопустими и уточни, че нарушения са разрешени единствено от служебни автомобили, обозначени, че са в специален режим. \r\n\r\n Младши автоконтрольорът е подписал акта без възражения. \r\n \n\t\t\t\t\t\t", "date": "2018.11.29", "title": "Глобиха полицая, паркирал на място за хора с увреждания"}
{"url": "http://www.bnews.bg/article/252853-osadiha_za_terorizam_balgarin_v_avstriya", "text": "\n Българин бе осъден на 7 години затвор в Австрия, след като у него били открити планове за терористична атака, предаде Франс прес, като се позова на прокуратурата. \r\n\r\n 24-годишният мъж се прибрал от Сирия през 2015 г. При операция в неговия дом е открита флаш памет, съдържаща инструкции как да се използват взривни вещества и химическо оръжие, включително как да се взривят устройства с мобилен телефон.  \r\n\r\n Според държавното обвинение става дума за \"курс за терористи\", докато позицията на защитата беше, че става дума просто за съдържание от интернет, свалено от любопитство. \r\n\r\n По същото дело 38-годишен австриец с българо-турски корени бе осъден на 8 години затвор за това, че убедил две двойки и общо деветте им деца да се присъединят към джихадистката групировка \"Ислямска държава\" в Сирия. Според прокуратурата той имал \"централна идеологическа роля\" в религиозна група и убедил семействата \"да отидат директно в Ада\".  \r\n\r\n Въпросните две двойки, които впоследствие се върнали от Сирия в Австрия, също вече са били осъдени. \r\n\r\n От 2011 г. около 300 души от Австрия са отишли в Сирия и Ирак или са се опитали да го направят. Петдесетина от тях са загинали, а стотина са се върнали, според данни на австрийското министерство на вътрешните работи. \r\n \n\t\t\t\t\t\t", "date": "2018.11.29", "title": "Осъдиха за тероризъм българин в Австрия"}
{"url": "http://www.bnews.bg/article/252851-svinskiyat_grip_doyde_koi_vazrastovi_grupi_sa_nay_uyazvimi", "text": "\n Майка и детето й са установени с т.нар. свински грип. Стотици хиляди всяка година у нас заболяват от грип, а за част от тях заболяването се оказва фатално. \r\n\r\n „Преди два дни Националната реферетна лаборатория доказа първите случаи на грип в София. За последната седмица в рамките на ЕС се доказва четири пъти по-често грип от този щам”, обясни в „Здравей, България” проф. Тодор Кантарджиев, директор на Националния център по заразни и паразитни болести. \r\n\r\n Характерно за него е, че боледуват предимно младите хора. Изследвания показват, че усложнението при грипа засягат белия дроб. \r\n\r\n „През последните години едно от усложненията на тежката пневмония при грипа се явява системната аспергилоза”, поясни проф. Кантарджиев. \r\n\r\n По думите му в момента в почти цялата страна хората се оплакват от кашлица, която продължава с месеци. Това обаче са други вируси, които са характерни за есента. Все още не са дошли характерните за зимата вируси. Тези хора, които са с кашлица, трябва да са по-внимателни, защото са по-податливи на грипа. \r\n\r\n Симптомите са температура, болки в ставите, главоболие и дразнене на очите от светлината, поясни проф. Тодор Кантарджиев. Грипът се развива бързо – в рамките на няколко часа. \r\n\r\n „Той, за разлика от всички вирусни зимни инфекции, най-често има кратък инкубационен период – ден, ден и половина. Човек е заразен от пет до седем дни”, поясни още директорът на Националния център по заразни и паразитни болести. \r\n \n\t\t\t\t\t\t", "date": "2018.11.29", "title": "Свинският грип дойде! Кои възрастови групи са най-уязвими?"}
{"url": "http://www.bnews.bg/article/252852-patishtata_veche_chisti_no_ima_oshte_mesta_bez_tok", "text": "\n \"Към момента всички автомагистрали и първокласни пътища са отворени за движение. Причина за притеснение няма\", каза в предаването \"Преди всички\" Денислав Пейчев - дежурен в ситуационния център на Агенция \"Пътна инфраструктура\". От агенцията не очакват сериозни проблеми през деня: \r\n\"Всички машини по снегопочистване работят. Републиканските пътища са обработени. По тях може да се пътува внимателно, при зимни условия\", каза Пейчев и добави, че към момента няма места, за които се препоръчва да се избягват. \r\n\r\n В цяла София улиците са обработени със смеси срещу заледяване. Над 140 снегопочистващи машини са на терен. Обработват се трасетата на обществения транспорт, основни улици в кварталите, стръмни участъци и мостове и частично вътрешноквартални улици, съобщават от Столична община. На Витоша е извършено опесъчаване и снегопочистване. Всички линии на обществения транспорт се движат по обичайните си маршрути. Аварийни екипи са реагирали на 4 сигнала за паднали на пътното платно клони на дървета.  \r\nПрез нощта във всички райони на Столичната община са направени обработки със смеси срещу заледяване. Извършват се обработки в южни райони като Младост, Изток, Витоша. Всички линии на обществения транспорт се движат по обичайните си маршрути, съобщиха от общината.  \r\nМежду 10 и 15 см сняг натрупа по проходите в Смолянска област. Според данни на Областното пътно управление, пътищата на републиканската мрежа са почистени и обработени с пясък и сол.  \r\nВ Шуменско, пет села са без ток, няма затворени пътища в областта и в област Русе, няма проблем с движението по Дунав мост след вчерашните затруднения заради снеговалежа. \r\nВ Добрич и района се очаква силен североизточен вятър, в откритите полета ще доведе до натрупване на преспи. Минути преди 7 ч. е подаден сигнал за закъсал микробус до село Сенокос, тръгнал да превозва пациент за хемодиализа.  \r\nВсе още няма ток в някои села в Монтанско, работи се по отстраняване на проблема. \r\nВ област Враца е обявен предупредителен код за очаквани ниски температури, преодолени са проблемите с електроснабдяването на селища в общините Враца и Роман. \r\n  \r\n \n\t\t\t\t\t\t", "date": "2018.11.29", "title": "Пътищата вече чисти, но има още места без ток"}
{"url": "http://www.bnews.bg/article/252854-maykite_uspyaha_a_borisov_yadosan_na_deputatite_si", "text": "\n Текстове в Закона за личната помощ ще бъдат преразгледани и ще бъдат гласувани от парламента отново в петък. Това съобщи Вера Иванова – майка на дете с увреждане и един от инициаторите на „Системата ни убива“, след среща с премиера Бойко Борисов в Министерския съвет. \r\n\r\n Ядосаха ме днес малко депутатите за това, че едните пари децата с увреждания са сложили на едно място в бюджета, а другите - на друго. \r\n\r\n Това заяви премиерът Бойко Борисов след срещата с майките на деца с увреждания. \r\n\r\n Спешната среща се случи, след като майките заплашиха да излязат отново на протест заради притеснения дали ще има достатъчно финансиране за дейностите в Закона за личната помощ. Те изразиха и притеснения, че парите не са записани в правилното перо.  \r\n\r\n „Благодаря за срещата, макар че беше доста припряна – от една страна хората с увреждания, от друга синдикатите, работодателите, енергийният бранш. Има и много проблеми от десетилетия в енергетиката, които трябва да се решават, както и проблема с ТЕЛК. Наследени проблеми. Безумните договори, които са сключени за топлоелектрическите централи. Сега се чудим как да ги оправим, а те не могат да се оправят. Три часа това сме говорили“, каза Борисов, цитиран от \"Фокус\". \r\n\r\n „Цялото ми уважение към майките на деца с увреждания. През цялото време съм се отнасял с уважение и те се отнесоха с уважение, защото приеха извинение. Ядосаха ме днес малко депутатите за това, че едните пари сложили на едно място, другите на другото място. Ясно поехме ангажимент за този бюджет със 150 млн. лв. повече да има за хората с увреждания. Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчера става скандал и се налага по нощите да се събираме и да уточняваме, че всъщност това, което сме поели като ангажимент, е свършено“, допълни той.  \r\n\r\n \"Оттук нататък можем да си бъдем и полезни с инерцията и гражданското доверие, които имат тези не уж кресливи жени, тези дами да го наречем. А именно дали парите, които се изливат в ТЕЛК, навсякъде отиват точно до мястото и човека, където трябва, дали няма злоупотреби\", каза още Борисов.  \r\n\r\n В същото време депутатите гласуваха специално, за да преместят парите за дейностите в Закона за личната помощ - 71.5 млн. лв., в бюджета на Министерството на труда и социалната политика, както настояха майките. \r\n \n\t\t\t\t\t\t", "date": "2018.11.29", "title": "Майките успяха, а Борисов ядосан на депутатите си"}
{"url": "http://www.bnews.bg/article/252819-kim_kardashiyan_omazhih_se_pod_vazdeystvieto_na_ekstazi", "text": "\n Ким Кардашиян призна, че преди време доста е злоупотребявала с наркотици и благодарение на това е правила не едно и две безумни неща.Признанията звездата направи в риалити шоуто Семейство Кардашян на 25 ноември. „Омъжих се под въздействието на екстази – разказва телевизионната звезда във видеото, имайки предвид брака си с музикалния продуцент Деймън Томас – Взех екстази, когато се омъжих и после, когато записах интимно видео с Ray J“, призна тя. Видеото още се радва на голяма популярност. \r\n\r\n По-рано през ноември Ким призна пред телевизионната водеща Елън Дедженеръс, че нейният съпруг Кание Уест понякога се тревожи за голите снимки на жена си в Instagram. „Той все иска да съм себе си и просто да се веселим, но понякога се притеснява“, каза тя. \r\n \n\t\t\t\t\t\t", "date": "2018.11.29", "title": "Ким Кардашиян: Омъжих се под въздействието на екстази"}
{"url": "http://www.bnews.bg/article/252866-pak_se_prochuhme_v_italiya_zadarzhaha_dvama_balgari_s_11_tona_hashish", "text": "\n Италианската полиция откри 11 тона хашиш на 19-метрова яхта, плаваща под холандски флаг край бреговете на остров Сицилия. Задържани са двама души - българи, които са били на яхтата, съобщават италианската агенция АДЖИ и електронното издание на в. \"Република\". \r\n\r\n Яхтата е била прихваната в международни води край бреговете на италианската провинция Рагуза на остров Сицилия. Сигналът, по който са действали полицаите, бил подаден от испанските власти. Яхтата била откарана на пристанище Поцало и там при претърсването била намерена дрогата. \r\n\r\n Има съмнения, че наркотиците са били натоварени от Мароко и е трябвало да бъдат доставени в Либия, отбелязва \"Република\". \r\n \n\t\t\t\t\t\t", "date": "2018.11.29", "title": "Пак се прочухме -  в Италия задържаха двама българи с 11 тона хашиш!"}
{"url": "http://www.bnews.bg/article/252864-lyubovnitsata_na_varsanov_si_promeni_pokazaniyata", "text": "\n Любовницата на наркобоса Илиян Варсанов го брани със зъби и нокти в съда. \r\n\r\n Шармантната 39-годишна Веселина първоначално заявила, че ще разкаже как пласира дрога и е обзавел дома си като магазин за наркотици. Щом видяла съдията обаче заявила, че го обича и няма да говори нищо. Това споделиха магистратите, цитирани от в. Телеграф. \r\n\r\n Днес се очаква съдът да прецени дали да остави Варсанов, гаджето му и други двама дилъри в ареста за постоянно. До ареста на Илиян Варсанов, познат играч в наркобизнеса още от времето на Демби и Клюна, се стигна след като пласьор го закова с показанията си. Мъжът подробно обяснил как пазарува наркотици от Варсанов, къде живее и механизма на предаването. \r\n\r\n Ченгетата издебнали бандита пред дома му и го закопчали. В апартамента на улица „Хубча“ пък заварили любовницата му Веселина, която криела наркотици в джоба си, затова също е задържана. Справка в съда показва, че Илиян Варсанов е продавал наркотици и кътал оръжия докато е бил в условна присъда. Той получил три години затвор с пет години изпитателен срок отново за дрога. Магистратите коментираха, че се очаква съвсем скоро той да бъде вкаран в затвора, тъй като е нарушил присъдата си. \r\n  \r\n \n\t\t\t\t\t\t", "date": "2018.11.29", "title": "Любовницата на Варсанов си промени показанията!"}
{"url": "http://www.bnews.bg/article/252865-avtobus_plamna_na_magistrala_trakiya_nyama_postradali", "text": "\n \r\nАвтобус се е запалил по време на движение тази сутрин на автомагистрала \"Тракия\". \r\n\r\n Инцидентът е възникнал в района на 26-27 км на магистралата в посока София, като сигналът е подаден в 10:12 часа, съобщават от ОДМВР-София. \r\n\r\n Запалила се е задната част на рейса. Пътниците са изведени невредими. Изпратен е екип на пожарната. \r\n\r\n Движението в района на инцидента временно е ограничено. Всички автомобили изчакват на място, съобщават от Агенция \"Пътна инфраструктура\". \r\n \n\t\t\t\t\t\t", "date": "2018.11.29", "title": "Автобус пламна на магистрала \"Тракия\"! Няма пострадали!"}
