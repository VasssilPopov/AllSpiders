{"url": "http://www.bnews.bg/article/259481-aleks_bogdanska_pokaza_sochno_dupe_samo_dva_mesetsa_sled_kato_rodi", "text": "\n Изминаха малко повече от 2 месеца, откакто Алекс Петканова роди, но по всичко личи, че бременността не е оставила никакви щети по хубавата й фигура, пише HotArena. Красавицата качи само 10-11 кила, които бързо свали, след естественото раждане. \r\n\r\n Малко след като момченцето й Габриел се появи на бял свят, тя вече демонстрираше перфектна фигура, която с всеки следващ ден става все по-секси. Инфлуенсърката пусна фото в гръб със сина си, на което позира пред обектива на Дани Петканов в дома им. \r\n\r\n На кадъра Алекс е облечена в сладко костюмче, състоящо се от къси гащи и блузон, който тя беше навила нагоре до гърдите. \r\n  \r\n \n\t\t\t\t\t\t", "date": "2019.04.10", "title": "Алекс Богданска показа сочно дупе само два месеца след като роди"}
{"url": "http://www.bnews.bg/article/259477-hotel_v_plamatsi_v_bankok_hora_skachat_ot_nebostargacha", "text": "\n 57-етажен хотел и търговска сграда бяха погълнати от пламъци в тайландската столица Банкок. Най-малко трима души са загинали, скачайки, за да избягат от огъня, който се разрази в популярните сред туристите обекти, съобщават местните медии. \r\n\r\n Пожарът е избухнал в гранд хотел Centara и търговския център Centralworld около 18 часа тамошно време (14 часа българско). Стълбове от черен дим излизаха от сградата, докато трима души са скочили, намирайки смъртта си. \r\n\r\n Шокиращи кадри, споделени в социалните мрежи, показват дима, бълващ от горящия небостъргач. \r\n\r\n Обичайният тежък трафик в Банкок е възпрепятствал опитите на службите за спешно реагиране да стигнат до мястото на пожара, но според различни информации огънят е бил овладян около час и нещо след избухването му. \r\n\r\n Местните власти уточниха, че пожарът е избухнал на осмия етаж, в помещение за съхранение на документи. \r\n\r\n Гранд хотел Centara е водещият хотел на веригата Central Group и един от най-големите хотели в тайландската столица. \r\n\r\n Този пожар не е първият път, в който хотелът е бил обзет от пламъци. Протестиращи срещу правителството подпалиха хотелския и търговския комплекс през 2010 г. след месеци на демонстрации. \r\n \n\t\t\t\t\t\t", "date": "2019.04.10", "title": "Хотел в пламъци в Банкок, хора скачат от небостъргача"}
{"url": "http://www.bnews.bg/article/259476-evakuiraha_korabostroitelnitsa_zaradi_signal_za_bomba", "text": "\n Корабостроителница в Северна Англия, която строи британските атомните подводници, беше евакуирана днес след съобщение за бомбена заплаха, предаде БТА. \r\n\r\n \"Като предпазна мярка \"Девъншър док комплекс\" беше затворен\", заяви говорителка на \"БАЕ системс\". На място имаше линейки, отбелязва Ройтерс. \r\n\r\n Според анонимен източник персоналът е евакуиран след предупреждение за бомба на борда на атомна щурмова подводница клас \"Астют\". \r\n \n\t\t\t\t\t\t", "date": "2019.04.10", "title": "Евакуираха корабостроителница заради сигнал за бомба"}
{"url": "http://www.bnews.bg/article/259480-valeri_simeonov_se_darzhi_kato_mutra_v_efir_otpravya_zaplahi_kam", "text": "\n Валери Симеонов прояви мутренско поведение в ефир! Това се случи по време на телефонно интервю с Цветанка Ризова. Поводът на интервюто е започналата проверка на главния прокурор срещу Валери Симеонов, за което Би Нюз първи информира читателите си. \r\n\r\n Вероятно прокуратурата се е самосезирала по журналистическо разследване на Димитър Байрактаров, което бе излъчено в предаването \"Бареков и Байрактаров без цензура\" по ТВ Евроком. \r\n\r\n Симеонов отправи грозни заплахи  към евентуалния вносител на сигнала за имотните му сделки, което е типично поведение за мутрите през 90-те години. \r\n  \r\n \n\t\t\t\t\t\t", "date": "2019.04.10", "title": "Валери Симеонов се държи като мутра в ефир!Отправя заплахи към..."}
{"url": "http://www.bnews.bg/article/259484-postoyanen_arest_za_mazha_darzhal_pod_klyuch_zhena_si_i_deteto_si_v_ruse", "text": "\n Окръжният съд в Русе определи мярка за неотклонение \"постоянен арест\" спрямо 34-годишния мъж, който е обвинен, че е държал насила в къщата си жената, с която живеел на семейни начала, както и двегодишното им момиченце. \r\n\r\n С това решение на съда се потвърждава решението на Районния съд в областния град спрямо мъжа. Определението е окончателно, пише БНР. \r\n\r\n Припомняме, за случая стана ясно в края на минали месец март. Според обвинителния акт мъжът е държал повече от 2 денонощия семейството си заключено в едната стая на къщата, която обитавали в Русе. Той давал на жената и детето само по малко храна и памперси. \r\n\r\n След сигнал в полицията, че мъжът държи насила жената и детето, униформените нахлули в къщата и освободили заложниците, а мъжът е бил задържан. \r\n\r\n Ако съдът признае вината на мъжа, той може да получи присъда от 3 до 12 години затвор. \r\n \n\t\t\t\t\t\t", "date": "2019.04.10", "title": "Постоянен арест за мъжа, държал под ключ жена си и детето си в Русе"}
{"url": "http://www.bnews.bg/article/259479-izticha_srokat_za_registratsiya_na_partii_i_koalitsii_za_evrovota", "text": "\n В ЦИК изтича срокът за регистрация на партиите и коалициите, които ще участват в изборите за Европарламент на 26 май. Това, че са подали документи обаче не е сигурна гаранция, че ще участват в евровота. \r\n\r\n Предстои подписките да бъдат проверени от служба ГРАО. Тогава ще стане ясен окончателният брой на участниците в евровота. \r\n\r\n Жалби в съда има по повод разпределението на местата в ръководствата на Районните избирателни комисии. \r\n\r\n БСП обжалва и регистрацията на \"Коалиция за България\", в която участват АБВ и още шест партии. Днес документи подадоха НДСВ, ДОСТ, ДПС и „Атака”. \r\n \n\t\t\t\t\t\t", "date": "2019.04.10", "title": "Изтича срокът за регистрация на партии и коалиции за евровота"}
{"url": "http://www.bnews.bg/article/259478-s_okolo_3_shte_skochi_tsenata_na_toka_ot_yuli", "text": "\n Увеличението на тока през юли ще бъде в рамките на годишната инфлация, която е 3 или малко над 3%, съобщи председателят на Комисията за енергийно и водно регулиране /КЕВР/ Иван Иванов пред журналисти след дискусия за кражбата на електроенергия в Националния пресклуб на БТА.  \"Увеличението на тока ще е много далеч от това, което искат електроразпределителните дружества\", подчерта Иванов.  \r\n\r\n Той изтъкна, че както в предишните години, така и сега исканията на електроразпределителните дружества няма да бъдат удовлетворени. По същия начин КЕВР няма да уважи и искането на Националната електрическа компания, която поиска увеличение от близо 20 процента на тока за бита. Иванов уточни, че той не разделя енергийните дружества на държавни или частни. \r\n \n\t\t\t\t\t\t", "date": "2019.04.10", "title": "С около 3% ще скочи цената на тока от юли"}
{"url": "http://www.bnews.bg/article/259483-valcho_arabadzhiev_prodalzhava_da_e_v_aresta", "text": "\n Вълчо Арабаджиев продължава да е в ареста. Причината е, че все още не е платена паричната гаранция в размер на половин милион лева. Тя беше наложена от Специализирания апелативен съд във вторник. \r\n\r\n Хотелиерският наследник беше задържан в края на август като част от организирана престъпна група на родителите му за данъчни престъпления и пране на пари. По време на вчерашното заседание, съдът прецени, че Арабаджиев вече 7 месеца е в ареста и опасността да извърши друго престъпление е намаляла, а опасност от укриване - няма. Също така обаче прецени, че свободата на Арабаджиев струва 500 000 лева. \r\n \n\t\t\t\t\t\t", "date": "2019.04.10", "title": "Вълчо Арабаджиев продължава да е в ареста"}
{"url": "http://www.bnews.bg/article/259482-ostaviha_v_aresta_mazha_darzhal_zhena_i_dete_zaklyucheni_v_zhilishteto_si", "text": "\n Окръжен съд - Русе остави за постоянно в ареста 34-годишен мъж, обвинен, че държал насила в къщата си жената, с която живеел на семейни начала, и двегодишното им момиченце. Това съобщиха от Съдебната палата в крайдунавския град, цитирани от БТА.  \r\n\r\n Окръжните магистрати потвърдиха наложената от Районния съд мярка за неотклонение \"задържане под стража\" на Т.В.. Решението им е окончателно. \r\n\r\n Според обвинението безработният и неосъждан мъж повече от две денонощия държал семейството си заключено в едната стая на къщата, която обитавали в Русе, като им давал само по малко храна и памперси за детето.Т.В. се укривал дълго време в дома си, за да не бъде арестуван от полицаите. Ако бъде признат за виновен, той може да получи от 3 до 12 години затвор. \r\n \n\t\t\t\t\t\t", "date": "2019.04.10", "title": "Оставиха в ареста мъжа, държал жена и дете заключени в жилището си"}
{"url": "http://www.bnews.bg/article/259485-dva_rotvaylera_nahapaha_tri_detsa", "text": "\n Столични полицаи установяват всички факти и обстоятелства около инцидент с нахапани от кучета деца и мъж до с. Железница в ранния следобед. \r\n\r\n По първоначална информация, три деца на 7,9 и 12 години и възрастен мъж, с когото се разхождат в покрайнините на софийското село, са нападнати и нахапани от две кучета порода \"ротвайлер\", оставени без надзор. \r\n\r\n На място незабавно са изпратени полицейски екипи, които намират кучетата и към момента се установяват собственика или собствениците им. \r\n\r\n Пострадалите са откарани в болница. 7-годишното дете е прегледано и изписано от Пирогов, 9-годишното е в хирургия, а 12-годишното е в травматология. \r\n\r\n Полицията призовава свидетелите на инцидента да се свържат с органите на реда, по информация е имало такива. \r\n\r\n Двете кучета са заловени, едното се е наложило да бъде упоено, намират се в клиниката във Връбница, коментира началникът на отдел \"Разследване\" в СДВР комисар Стойно Цветков. \r\n \n\t\t\t\t\t\t", "date": "2019.04.10", "title": "Два ротвайлера нахапаха три деца"}
{"url": "http://www.bnews.bg/article/259469-poredna_drama_vrahletya_tita_pevitsata_krie_che", "text": "\n И поп певицата Тита, по примера на Кубрат Пулев и Андреа, крие за раздялата си с гаджето вече 3 месеца, пише „Галерия“.  \r\n\r\n Тийнидолката и Виктор Ризов се разделили още през февруари. \r\n\r\n И докато Кобрата и Андреа пазели тайна заради жаждата на певицата за слава, то Тита го правела по задължение. Нейният продуцент Криско я „посъветвал“ да продължи да се прави на обвързана заради имиджовата стратегия. \r\n  \r\n \n\t\t\t\t\t\t", "date": "2019.04.10", "title": "Поредна драма връхлетя Тита! Певицата крие, че..."}
{"url": "http://www.bnews.bg/article/259474-ne_e_za_vyarvane_koy_nosi_prozvishteto_balgarskiya_horeyshio", "text": "\n Пред водещите на „Здравей, България“ Валери Йорданов, който играе ролята на лошото ченге и бивш член на силова групировка Манол Попнеделчев-Попето, сподели какви усилия е коствало на екипа да заснеме толкова професионално криминалната поредица, но не пожела да разкрие кой е убиецът в хитовата криминална поредица. „Искам да похваля сценария – всички герои са много интересни и разнообразни. Беше много трудно, но много хубаво. Героят ми Попето е бивш член на силова групировка. \r\n\r\n За мен образът беше много интересен, защото съм израснал в тези години и имам преки наблюдения върху този период. Не ми беше трудно, защото познавам начина на мислене на хората като моя герой. По отношение на сценария и на бъдещето на моя образ в сериала ще кажа следното - може и аз да съм убиецът, а може и да съм жертвата“, сподели Валери Йорданов и добави, че е получил прякога Българския Хорейшио заради ролята си. \r\n\r\n Бориса Тютюнджиева крие, че е бременна „Снимките бяха много натоварени, а професионалното изграждане на сериала отне много труд на всички, замесени в проекта. На финала всички се чувствахме като едно голямо и сплотено семейство. Ако не съм го споменавал досега, докато Васил Банов месеше баница за екипа, аз приготвях страхотен качамак“, пошегува се актьорът. \r\n\r\n За достоверността на криминалната история, в предаването говори и известният криминалният психолог Росен Йорданов, един от консултантите в сериала: „Тъй като самият аз участвах в изграждането на образа на Попето, искам да похваля Валери Йорданов, защото се превъплъщава майсторски в ролята си. Даже преди да влезем в студиото му разказах, че има колеги в полицията, които вече се идентифицират с него. \r\n\r\n Определено е на мода. Софка и Гринго хвърлиха над 100 бона за... (СНИМКИ) От гледна точка на психологията полицаите от сериала са полицаите на прехода, чиито ментори са били тези от старото време, милиционерите, попаднали в съвсем нова реалност, в началото на новия век. Те трябва да комбинират сила и мекота. Лично аз имам много дълбоки и трайни взаимоотношения с такива полицаи, защото както Попето влиза в задочен сблъсък с Мия Язова, така и аз съм влизал в подобни сблъсъци в реалния живот и това, което ни скрепи с времето е доверието, че можем да вършим работа заедно, важното е да стигнем до крайния резултат.“ \r\n\r\n „Обикновено е много силно, ако кажеш, че един филм е по действителен случай, а тук без да отнемаме от славата на добрата идея на сценаристите, можем да кажем, че криминалната драма „Дяволското гърло“ е изградена по истински истории, които са навързани по много интересен начин. Разликата в този филм идва от класата и автентичността. Например зрителят се научава как се прави профил или как действа едно ченге в реална ситуация. А това винаги е интересно за публиката“, допълни криминалният психолог. \r\n  \r\n \n\t\t\t\t\t\t", "date": "2019.04.10", "title": "Не е за вярване кой носи прозвището Българския Хорейшио"}
{"url": "http://www.bnews.bg/article/259472-ruse_e_nay_dobriyat_grad_za_zhiveene_za_2018_g", "text": "\n Русе е най-добрият град за живеене за 2018 г. В ежегодната си класация Дарик радио раздава награди по различни критерии като екология, образование, бизнес и сигурност. \r\n\r\n За изминалата година данните показват, че най-добри показатели е събрал Русе. София е най-добър бизнес град. Бургас е първенец при образованието. Добрич е най-зелен, а най-сигурен е Стара Загора. \r\n \n\t\t\t\t\t\t", "date": "2019.04.10", "title": "Русе е най-добрият град за живеене за 2018 г."}
{"url": "http://www.bnews.bg/article/259475-proveryavat_skat_na_valeri_simenov_za_imoti_zakupeni_na_zanizheni_tseni", "text": "\n Върховна касационна прокуратура възложи на КПКОНПИ проверка по сигнал за закупени имоти на занижени цени от „СКАТ” ООД, управлявано от депутата и лидер на НФСБ Валери Симеонов, съобщават от ВКП. \r\n\r\n Вчера до главният прокурор Сотир Цацров е постъпил сигнал за покупка на три недвижими имота, като сделките са изповядани на нереално ниски цени. През 2004 г. е закупено право на строеж на апартамент с площ 80 кв.м. в к.к. „Слънчев бряг“ за сумата от 900 лв, при данъчна оценка 856,60 лв. \r\n\r\n Вторият имот е закупен през 2005 г. – офис в к.к. „Слънчев бряг“ с площ 31,35 кв. м. за сумата от 6901,10 лв., при данъчна оценка 6901,10 лв. \r\n\r\n Третият имот, за който е подаден сигнал, е закупен през 2008 г. – частна общинска собственост в Бургас с площ 875 кв.м. за сумата от 850 815 лв. По това време Валери Симеонов е председател на Общински съвет – Бургас. \r\n\r\n В посочения период председател на Комисията за общинска собственост е бил Валентин Касабов – сега народен представител от НФСБ, а юрисконсулт е бил друг днешен депутат - Християн Митев. За този имот се твърди в сигнала, че не се ползва по предназначение за нуждите на телевизията, а е построен жилищен блок. \r\n\r\n В сигнала са твърди, че в База за отдих \"Пресока“ в община Златоград, която също е собственост на „СКАТ” ООД и в момента е хотел „Панорама“, са изградени незаконни постройки – басейн и ресторант, за които е налице влязло в сила решение на Върховния административен съд от 2013 г., че са построени без съответните разрешителни и следва да бъдат съборени, а това не се е случило.  \r\n\r\n Освен Симеонов, КПКОНПИ ще проверят и информацията за извършени престъпления от настоящите народни представители Касабов и Митев, в качеството им на длъжностни лица в Община Бургас през 2008 г. \r\n \n\t\t\t\t\t\t", "date": "2019.04.10", "title": "Проверяват СКАТ на Валери Сименов за имоти, закупени на занижени цени"}
{"url": "http://www.bnews.bg/article/259471-mazh_i_zhena_izcheznaha_misteriozno_v_dominikanskata_republika", "text": "\n Мъж и жена от Ню Йорк изчезнаха след почивка в Доминиканската република. 43-годишният Орландо Мур и 32-годишната Порша Равенеле е трябвало да се върнат на 27 март от четиридневна екскурзия до курортния град Самана, но не са се качили на борда на самолета, съобщава Би Би Си. \r\n\r\n Последното съобщение от двойката е, когато са тръгнали към летището с кола под наем в края на пътуването си. Местната полиция разследва случая, а властите в САЩ също са информирани. \r\n\r\n Говорителят на Националната полиция на Доминиканската република заяви, че все още не са в състояние да кажат дали двойката е отвлечена. Наетата от тях кола не е намерена, но от полицията имат информация, че са платили такса по пътя към столицата Санто Доминго в 1:41 ч. местно време, когато са планирали да отпътуват. \r\n\r\n От Американското посолство в Санто Доминго не отговориха на въпросите на Би Би Си, но служител на Държавния департамент е заявил, че „е запознат с доклада за липсата на американската двойка”. \r\n\r\n Сестрата на Орландо Мур е разказала пред Ен Би Си, че американските митнически служби са потвърдили, че той не се е върнал в страната. \r\n\r\n Двойката е била отседнала в ол инклузив хотел в Самана от 23 до 27 март. Черил Фрийман, която също е била отседнал там и се е сближила с двойката, разказа пред Си Ен Ен, че Порша е била притеснена относно наемането на автомобил и е искала да се увери, че има достатъчно бензин и заредено GPS устройство. Двамата са били предупредени от компанията, която е дала колата под наема, да не отварят прозорците, защото местните извършват престъпления. \r\n\r\n Държавният департамент на САЩ предупреждава туристите да бъдат внимателни, когато посещават Доминиканската република, тъй като грабежите, убийствата и сексуалното насилие са често срещани там. \r\n\r\n Черил Фрийман последно е чула Орландо и Порша през нощта преди планираното заминаване и двойката не е отговорила на съобщенията, които им е изпратила след това. Близките на двамата също са казали, че те са спрели да споделят снимки в социалните мрежи и да отговарят на съобщенията по това време. \r\n\r\n Разследването на мистериозното изчезване продължава. \r\n \n\t\t\t\t\t\t", "date": "2019.04.10", "title": "Мъж и жена изчезнаха мистериозно в Доминиканската република"}
{"url": "http://www.bnews.bg/article/259473-nad_37_000_narusheniya_sa_konstatirali_patnite_politsai_samo_za_sedmitsa", "text": "\n Общо 37 619 нарушения са регистрирани по време на полицейската операция за контрол на скоростта, проведена от екипи на „Пътна полиция”. Това съобщиха от пресцентъра на МВР. \r\n\r\n Тя се проведе в периода от 1 до 7 април и бе организирана по линия на Европейската мрежа на службите на Пътна полиция - TISPOL. \r\n\r\n 17 523 нарушения са установени от служители, осъществяващи пътен контрол с мобилни технически средства, 1 731 - със стационарни технически средства. А  други 18 365 са отчетени със стационарно-преносими установки за контрол на скоростта (СПУКС). По време на операцията са установени 10 случая на притежаване на наркотични вещества, открити са петима обявени за издирване лица и са разкрити 25 други криминални престъпления, като основно управление на МПС с концентрация на алкохол в кръвта над 1,2 на хиляда и управление на МПС в срока на наложено наказание по административен ред. \r\n\r\n За сравнение - при последната операция на TISPOL, проведена през месец август 2018 година, са установени 5541 повече нарушения на скоростта. \r\n \n\t\t\t\t\t\t", "date": "2019.04.10", "title": "Над 37 000 нарушения са констатирали пътните полицаи само за седмица"}
{"url": "http://www.bnews.bg/article/259470-london_tryabva_da_poluchi_po_golyama_otsrochka_za_brexit", "text": "\n Великобритания трябва да получи по-голяма отсрочка за Brexit от тази, която поиска премиерът Тереза Мей (до 30 юни). Това заяви германският канцлер Ангела Меркел пред Бундестага в сряда, съобщава Ройтерс. \r\n\r\n \"Аз и правителството смятаме, че трябва да даде разумно време за това\", категорична бе Меркел. \r\n\r\n Изявлението й идва часове преди срещата на върха на европейските лидери в Брюксел. На нея трябва да се реши каква отсрочка да получи Лондон за излизането си от ЕС. В срещата ще участва и българският премиер Бойко Борисов. \r\n \n\t\t\t\t\t\t", "date": "2019.04.10", "title": "Лондон трябва да получи по-голяма отсрочка за Brexit"}
{"url": "http://www.bnews.bg/article/259468-pokazvat_parvata_po_roda_si_snimka_na_cherna_dupka", "text": "\n Днес ще бъде показана първата по рода си снимка на черна дупка, съобщават от Китайската академия на науките, цитирани от „Ройтерс”. \r\n\r\n Информацията за черната дупка е събрана чрез телескопа Event Horizon, а в проекта са участвали над 200 учени от цял свят. \r\n\r\n Той стартира през април 2017 г., а данните са се събирали чрез осем телескопа, разположени на различни точки по земната повърхност, включително и на Южния полюс. \r\n\r\n Според учените, те са открили две огромни черни дупки. Едната е кръстена „Стрелец А” и се намира в центъра на Млечния път, а втората „М87” е разположена в центъра на съзвездието Дева. \r\n\r\n Снимката ще бъде показана едновременно в Шанхай, Тайпе, Токио, Вашингтон, Брюксел и Сантяго в 13 ч. по Гринуич. \r\n\r\n НАСА дефинират черната дупка като обем от материя, тя има гравитационна сила, която е толкова силна, че дори светлината не може да „избяга” от нея, а времето и пространството са изкривени. \r\n\r\n Преди почти век Алберт Айнщайн изучава звездите, те му помагат да формира Общата теория на относителността, която предвижда съществуването на черни дупки. Айнщайн твърди, че когато звездите умират, те оставят ядро. Ако тази сърцевина е три пъти по-голяма от масата на слънцето, силата на гравитацията е достатъчна, за да образува черна дупка. \r\n \n\t\t\t\t\t\t", "date": "2019.04.10", "title": "Показват първата по рода си снимка на черна дупка"}
{"url": "http://www.bnews.bg/article/259464-sasht_i_filipinite_sas_savmestno_voenno_uchenie", "text": "\n Над 200 филипински войници и 300 американски пехотинци взеха участие в комбинирана демонстрация на оръжия, която включи въздушни удари от щатските самолети А-10 и F-18, както и филипинските бомбардировачи OV-10. Това съобщи Ройтерс. \r\n\r\n Тренировките, познати като „Баликатан” или „рамо до рамо”, се случват месец след като Държавният секретар на САЩ Майк Помпео каза, че Вашингтон ще помогне на Манила ако се случи инцидент между островите, за които Филипините претендират, и китайските сили в Южно-китайското море. \r\n\r\n Филипинският президен Рордиго Дутерте се дистанцира от САЩ и потърси по-близки връзки с Русия и Китай. Причината е това, което той определи като непоискана критика спрямо провежданата от него брутална война срещу наркотиците, при която са убити хиляди, от както той е на власт от 2016 г. През 2017 г. той също така намали тренировките „Баликатан”. \r\n \n\t\t\t\t\t\t", "date": "2019.04.10", "title": "САЩ и Филипините със съвместно военно учение"}
{"url": "http://www.bnews.bg/article/259461-moto_na_programata_na_prezaredi_balgariya_dohodi_dohodi_dohodi_tsel_zapazvane_na_natsiyata_i_vrashtaneto_na_3_miliona_balgari_izbyagali_ot_bednost_i_lipsa_na_perspektivi_v_chuzhbina", "text": "\n В тотална цензура и медийно затъмнение вчера Бареков и Байрактаров регистрираха в ЦИК \"Движение Презареди България\" за участие в Евроизборите! \r\n\r\n Основните искания в програмата им са: \r\n\r\n С действията си като български евродепутат и консерватор, Бареков е гарантирал, че изпълнява тази програма! Мото на програмата на \"Презареди България\": ДОХОДИ, ДОХОДИ, ДОХОДИ! Цел - запазване на нацията и връщането на 3 милиона българи, избягали от бедност и липса на перспективи в чужбина! \r\n\r\n Евродепутатът сподели, че едно от основните искания от тяхна страна ще бъде незабавно повишаване доходите на българските граждани с 50%, чрез инструмента на европейските институции и чрез инструмента на българската политика. \r\n\r\n \"Ако искате на накажем политическата върхушка, изборът е ясен: \"Презареди България\" и Николай Бареков!\", заключи той.  \r\n\r\n   \r\n \n\t\t\t\t\t\t", "date": "2019.04.10", "title": "Мото на програмата на \"Презареди България\": ДОХОДИ, ДОХОДИ, ДОХОДИ! Цел - запазване на нацията и връщането на 3 милиона българи, избягали от бедност и липса на перспективи в чужбина!"}
{"url": "http://www.bnews.bg/article/259459-edin_ot_nay_skapite_gratski_advokati_zashtitava_balgarina_obvinen_v_porachkov_razstrel", "text": "\n Българинът, който бе обвинен в убийството на бизнесмена Янис Макрис в Атина през октомври миналата година, заяви пред съдия, че е бил на почивка и няма нищо общо с убийството, съобщава австрилийският \"Сидни морнинг хералд\". \r\n\r\n 31-годишният Серафим Райчев остава в ареста след кратък разпит от съдия-следовател. Заподозреният ще отиде в затвора, докато съдията събира доказателства по делото в подготовка на евентуален процес. Адвокатът на заподозрения Александрос Ликурезос заяви, че неговият клиент е отговорил на няколко въпроса и е отхвърлил обвинението в убийство. Той твърди, че не е виновен и е отишъл в Гърция на ваканция, това е всичко, заяви Ликурезос. \r\n\r\n Ликурезос е един от най-прочутите и скъпи адвокати в Гърция, отбелязва изданието. Той пое случая в понеделник, замествайки предишния адвокат на обвинения Апостолос Литрас. \r\n\r\n Янис (Джон) Макрис, бизнесмен от Сидни с връзки с организираната престъпност, бе убит в колата си пред дома си в атинското предградие Глифада на 31 октомври. Полицията смята, че става дума за поръчково убийство, наредено от неизвестна фигура от подземния свят. \r\n\r\n Миналия вторник 31-годишният Серафим Райчев бе арестуван в Атина и обвинен в убийството на Макрис. Атински детективи твърдят, че той е професионален убиец, който се е върнал в Атина от София на 2 април за друга работа. Заподозреният живее в България, но има и канадско гражданство и се смята, че е имал бизнес с татуировки в Канада. Твърди се, че полицията има свидетел, който е идентифицирал заподозрения като човека, засечен от видеокамерите да застрелва Макрис. \r\n \n\t\t\t\t\t\t", "date": "2019.04.10", "title": "Един от най-скъпите гръцки адвокати защитава българина, обвинен в поръчков разстрел"}
{"url": "http://www.bnews.bg/article/259462-nap_zapechatva_za_mesets_mikrobusite_izvozvali_nelegalno_patnitsi_kam_evropa", "text": "\n НАП запечатва за месец микробусите, возили нелегално пътници от Кърджали до Европа. Акцията се проведе тази сутрин. Само за един час от 4,00 часа до 5 часа бяха запечатани пет микробуса. Както вече писахме, повечето пътници са казали, че са приятели на водачите, но имало и такива, които разкрили, че са платили, за да бъдат превозени до определена точка в Западна Европа. 120 евро е платил един от пътниците. \r\n\r\n Акцията на НАП ще продължи в следващите месеци, съобщиха от пресцентъра на приходната агенция. Тя се провежда по сигнали за над 100 превозни средства, които осъществяват нерегламентиран превоз в страната и чужбина без да отчитат приходите си. \r\n\r\n И петте микробуса проверени днес се оказа, че извършват нерегламентиран превоз и не издават никакви фискални документи за парите, които получават от пътниците, стана ясно по време на проверките. Бусовете са шофирани от един човек в продължение на повече от 24 часа непрекъснато, което представлява пряка опасност за сигурността на пътниците. \r\n\r\n От НАП ще сезират ИА\" Автомобилна администрация\" за констатациите си. Собствениците на микробусите ще бъдат глобени с до 2000 лв. и те ще бъдат запечатани за срок до 1 месец, съобщиха от НАП. \r\n\r\n Паралелно с проверките на пътя започват и инспекции за съответствие на имущество и доходи на 172 собственици на микробуси, които системно преминават през ГКПП. Информация за потенциално нерегламентирани превози е подадена в НАП от \"Гранична полиция\", като има физически лица, притежаващи десетки микробуси, движещи се към Западна Европа поне веднъж седмично. Някои от собствениците не са декларирали никакви доходи в последните 5 години, а притежават солиден автопарк и недвижими имоти. Недекларираните доходи ще бъдат обложени с данък, заедно с изтеклите лихви, допълват от НАП. \r\n \n\t\t\t\t\t\t", "date": "2019.04.10", "title": "НАП запечатва за месец микробусите, извозвали нелегално пътници към Европа"}
{"url": "http://www.bnews.bg/article/259465-germanskite_vlasti_obiskiraha_organizatsii_zapodozreni_v_podkrepa_na_hamas", "text": "\n Германските власти обискираха днес 90 имота на организации, заподозрени, че подкрепят палестинското ислямистко движение Хамас, предаде Ройтерс. Основният обект на разследването са WorldWide Resistance-Help и Ansaar International. \r\n\r\n Германското вътрешно министерство съобщи, че имотите са свързани с ислямистка мрежа, оглавявана от две организации, базирани в провинция Северен Рейн - Вестфалия. Според министерството има улики, че мрежата е предоставяла финансова подкрепа на Хамас под предлог, че извършва хуманитарна дейност. \r\n\r\n Германският вътрешен министър Хорст Зеехофер разкритикува организациите, подкрепящи Хамас под подобен предлог. \r\n \n\t\t\t\t\t\t", "date": "2019.04.10", "title": "Германските власти обискираха организации, заподозрени в подкрепа на Хамас"}
{"url": "http://www.bnews.bg/article/259463-kmetat_na_chuprene_s_obvinenie_zaradi_10_targa_za_obshtinska_zemya", "text": "\n Кметът на видинската община Чупрене Ваньо Костин е обвинен за престъпления по служба, съобщи на брифинг в съдебната палата наблюдаващият прокурор по делото Ангел Кънев. \r\n\r\n Вчера Костин и съпругата му бяха задържани за 24 часа при акция на Специализираната прокуратура, Комисията за противодействие на корупцията и жандармерията. През целия ден сградата на общината беше затворена за граждани заради разпити на свидетели. \r\n\r\n Разследването е започнало още през ноември миналата година въз основа на данни за незаконни действия на Костин по продажбата на общински земи на дружества, които са свързани с негови роднини (баща, майка, брат, съпруга). Въпросните земи са в територията на бъдещия ски комплекс \"Миджур\", чието изграждане в близост до Чупрене предстои. \r\n\r\n Според данните до момента в последните четири години Костин е провел 10 публични търга за продажба на общинска земя, при които е извършил нарушения с цел осигуряване на възможността в тях да участва един единствен кандидат, който е закупил имотите на цена близка до данъчната оценка. Търговете са за площ от 236 дка земя, продадени са за до 100 лева на дка, уточни днес прокурорът, цитиран от БТА. \r\n\r\n Имотите са купени от четири търговски дружества, които са собственост на бащата на кмета и съпругата му и се представляват обичайно от брат му и други родственици на кмета. \r\n\r\n Освен това Костин бил посочил неверни обстоятелства в декларацията си за конфликт на интереси. Той не е декларирал, че едното дружество купило земя, е реално негова собственост и се управлява от него. Кметът накарал бившата си жена да подпише празни листа, за да се регистрира дружества, защото той като кмет нямал право да извършва търговска дейност. Обяснил й, че той ще ръководи дружеството. \r\n\r\n При претърсвания в общината били събрани още данни за други 9 търга, за които се проверява дали има същите нарушения. Става дума за 400 дка земя, закупени от едно и също юридическо лице. После те са бързо продадени, а новият собственик ги е ипотекирал, но вече не обслужва задълженията си към банката. \r\n\r\n Петров каза още, че прокуратурата ще поиска от съда кметът да бъде задържан за постоянно в ареста. \r\n\r\n Изпълняващият длъжността ръководител на Спецпрокуратурата Димитър Петров коментира, че има и други кметове, за които са започнали проверки от миналата година, но отказа да каже колко са те. \r\n\r\n За акцията от Димитровград от началото на седмицата, при която беше задържана престъпна група занимавала се с лихварство, разследващите обясниха, че петима са задържани и днес ще бъде поискано съда да ги остави в ареста, а един се издирва. Шестимата са братя, от ромски произход. \r\n\r\n Работата по случая е от август миналата година, по думите на зам.-директора на ГДБОП Стоян Темелакиев групата се отличавала с изключителна бруталност и незачитане на законите. \r\n\r\n На длъжниците, които не са успявали да върнат парите навреме, са им давани наказателни лихви, налаган им е побой, принуждавани са били към проституция и са били заплашвани с убийство. \r\n\r\n   \r\n \n\t\t\t\t\t\t", "date": "2019.04.10", "title": "Кметът на Чупрене с обвинение заради 10 търга за общинска земя"}
{"url": "http://www.bnews.bg/article/259458-premierata_na_losho_momiche_sabira_kup_loshi_momicheta", "text": "\n Куп „лоши момичета“ ще видим в първия пълнометражен игрален филм на Мариан Вълев – Куката. Премиерата на филма „Лошо момиче“ е на 11- април, а от 12-и ще се завърти в родните киносалони. В главната роля играе талантливата дебютантка Любомира Башева. Сюжетната линия на филма залага на една история за конфликтите в семейството и докъде може свръхамбицията на родителите да тласне техните деца. \r\n\r\n В живота на бившата шампионка по художествена гимнастика и настояща стрийптизьорка Жанета настъпват драстични промени, след като преживява семейна трагедия и става жертва на насилие. В опитите си да намери своето място под слънцето момичето се изправя срещу най-могъщия си враг - самата себе си. \r\n\r\n Любомира Башева, която влиза в ролята на главната героиня Жожо, тренира 5 месеца художествена гимнастика, за да може да изпълни без дубльор съчетанието си от филма, което е поставено от световната ни шампионка Лили Игнатова. Допълнително Любомира взима три месеца уроци по танц на пилон – и отново кадрите са заснети без дубльор. \r\n\r\n За да постигне максимален реализъм при осъществяването на филма, Мариан Вълев базира сценария си върху истински истории: „Всички герои във филма имат своите прототипи. Някои от образите са събирателни, но пак стъпват върху съдбата на хора от истинския живот.“ \r\n\r\n Във филма участват още Елена Телбис, Деян Донков, Станислава Армутлиева, Дария Симеонова, Велислав Павлов и Диляна Попова. Оператор е Антон Бакарски („Възвишение”). „Лошо момиче“ е продукция на Българската национална телевизия и ще излезе по кината на 12 април 2019 година. \r\n\r\n След като обиколи киносалоните в 10 града, ден по-рано е насрочена и официалната й премиера в София. На нея екипът на лентата ще поздрави близо 800-те гости, сред които представители на филмовите среди, звезди от родния шоубизнес, журналисти и критици. \r\n\r\n След нея е подготвено и афтър парти, на което специално за филма от изба New Bloom Winery ще представят актуалната реколта на техните вина Verano Azur. Марката нашумя като една от любимите на „лошите момичета“ Тита, Гери-Никол и Николета Лозанова.  \r\n\r\n \r\n\r\n   \r\n \n\t\t\t\t\t\t", "date": "2019.04.10", "title": "Премиерата на \"Лошо момиче\" събира куп лоши момичета!"}
{"url": "http://www.bnews.bg/article/259450-plamna_lokomotivat_na_barziya_vlak_burgas_sofiya", "text": "\n Възпламеняване в машинното отделение на локомотива на бързия влак Бургас-София прекрати движението на влаковете между гарите Стара Загора и Чирпан снощи, съобщиха от БДЖ. \r\n\r\n След преминаване на композицията през гара Свобода машинистите забелязват дим, който излиза от машинното отделение на локомотива. Локомотивният персонал незабавно предприема необходимите действия по спиране на композицията и отделяне на локомотива от състава на влака. \r\n\r\n Използвани са наличните пожарогасители и веднага е подаден сигнал до Главна дирекция ”Пожарна безопасност и защита на населението”. \r\n\r\n Във влака е имало 67 пътници, които изчакват във вагоните от композицията да бъдат изтеглени в гара Свобода с друг локомотив, след което ще бъдат превозени с автобуси до гара Чирпан и ще продължат пътуването си с влак до София. \r\n\r\n Превоз с автобуси между гарите Свобода и Чирпан ще бъде осигурен и за пътниците от бързите влакове от Варна за Пловдив и от София за Стара Загора, както и за един пътнически влак от Пловдив за Стара Загора. \r\n\r\n   \r\n\r\n   \r\n \n\t\t\t\t\t\t", "date": "2019.04.10", "title": "Пламна локомотивът на бързия влак Бургас-София"}
{"url": "http://www.bnews.bg/article/259457-neveroyatna_skromnost_d_r_daritkova_se_dvizhi_sas_skromen_prevoz", "text": "\n За разлика от другите партийни шефове на парламентарни групи, новият председател на  парламентарната група на ГЕРБ се движи с изключително скромен превоз. \r\n\r\n Д-р Дариткова е председател и на комисията по здравеопазване и като такава има право на персонален шофьор и автомобил. \r\n\r\n Явно скромността е постоянно съпътстваща новия парламентарен шеф на ГЕРБ. Надяваме се примерът на д-р Дариткова да зарази и другите шефове на парламентарни групи. \r\n  \r\n \n\t\t\t\t\t\t", "date": "2019.04.10", "title": "Невероятна скромност! Д-р Дариткова се движи със скромен превоз! "}
{"url": "http://www.bnews.bg/article/259460-stranen_hod_v_skopie_zameniha_imeto_na_tsar_s_tova_na_pevets", "text": "\n Правителството в Северна Македония предприе изненадващ и странен ход, като прекръсти националния стадион в столицата Скопие. \r\n\r\n 35-хилядното съоръжение, което е сред най-модерните на Балканите и през 2017-а посрещна мача за Суперкупата на Европа между Реал Мадрид и Манчестър Юнайтед, носеше името \"Филип Втори Арена\" в продължение на десетилетие. \r\n\r\n На свое редовно заседание обаче, правителството взе решение, да замени името на царя на Древна Македония и баща на Александър Македонски, с това на музикалния идол Тоше Проески. \r\n\r\n Стадионът вече носи името \"Тоше Проески Арена\", на любимецът на цяла Северна Македония, който загина в катастрофа през 2007 г. \r\n\r\n Ходът на правителството е изцяло политически и е продиктуван от основателните претенции на Гърция, че Филип Втори е грък, не македонец. \r\n\r\n Случаят обаче е уникален, защото няма национален футболен стадион в света, който да носи името на певец. \r\n \n\t\t\t\t\t\t", "date": "2019.04.10", "title": "Странен ход в Скопие, замениха името на цар с това на певец"}
{"url": "http://www.bnews.bg/article/259451-britanskite_deputati_odobriha_mey_da_poiska_udalzhavane_na_brekzit_do_30_yuni", "text": "\n Британските депутати одобриха плана на министър-председателката Тереза Мей да поиска удължаване на излизането на Великобритания от Европейския съюз до 30 юни, предаде Ройтерс. \r\n\r\n Това стана, докато тя се опитва да постигне компромис с опозиционната Лейбъристка партия да прокара в парламента предложеното от нея споразумение с ЕС за Брекзит. \r\n\r\n Депутатите гласуваха с 420 гласа и 110 против предложението на правителството. То беше принудено да поиска това гласуване, след като парламентът прие закон вчера, с който си даде правомощие да контролира и променя плана на Мей да поиска удължаване на преговорния период за срока на Брекзит за втори път. \r\n\r\n Преговорите с лейбъристката опозиция за излизане от безизходицата с Брекзит ще продължат след утрешната европейска среща на върха за Брекзит, съобщи правителството, с което излъчи сигнал, че засега няма резултат от преговорите, съобщи Франс прес. \r\n\r\n Правителството нарече преговорите конструктивни и подчерта в комюнике, че \"двете страни са се разбрали да се срещнат отново в четвъртък, след срещата\", посветена на Брекзит.  \r\n\r\n Междувременно председателят на Европейския съвет Доналд Туск предложи днес на своите колеги Великобритания да получи отсрочка до една година за напускането на ЕС. Предложението се съдържа в писмото на Туск до участниците в утрешното извънредно заседание на Европейския съвет. \r\n\r\n Туск отбелязва, че британският премиер Тереза Мей е поискала отсрочка до 30 юни. Досегашният ни опит, както и разделението в британския парламент, показват, че е малко вероятно одобряването на постигнатото споразумение между ЕС и Лондон да приключи до юни, допълва той. По неговите думи отсрочка до юни би повишила заплахата от нови временни отлагания и извънредни срещи на върха с кратки срокове. Това би хвърлило сянка над работата на останалите държави от ЕС в следващите месеци, пише Туск. Той пояснява, че съществува и възможност някоя следваща отсрочка да не получи одобрение и така да се стигне до случайна раздяла без уредени правила. \r\n\r\n Затова вярвам, че би трябвало да обсъдим други възможности. Една от тях е \"гъвкава отсрочка\", която да продължи само доколкото е необходимо и не повече от една година, защото след това ще ни трябва единодушие за предстоящи решения, уточнява председателят на Европейския съвет. По неговите думи при гъвкав подход прилагането на отсрочката може да бъде автоматично прекратено, веднага след двустранното ратифициране на споразумението за раздялата. \r\n\r\n Ако застоят продължи, дългата отсрочка би дала възможност на Великобритания да преосмисли стратегията си за напускане на ЕС, предвижда Туск. Той добавя, че за да бъде одобрена, отсрочката трябва да се опира на съгласие, че постигнатото споразумение за оттегляне няма да бъде предоговаряно; че преговорите за бъдещите отношения няма да започват (до британското напускане). Великобритания може да оттегли по всяко време заявката си за напускане на ЕС, както потвърди Европейският съд, допълва Туск. \r\n\r\n Той отбелязва, че докато не напусне, Великобритания остава пълноправна част от ЕС и останалите следва да се отнасят с Лондон с най-дълбоко уважение заради желанието да останат близки партньори. Нито една от страните не следва да се чувства унизена в този труден процес, заявява той. \r\n\r\n Стана ясно също, че германският канцлер Ангела Меркел смята за възможно британското напускане на Европейския съюз да бъде отложено до началото на 2020 г., според източници на ДПА. \r\n\r\n Меркел каза, че извънредната среща на върха на ЕС утре ще се фокусира върху т.нар. \"флекстеншън\" (flextension - гъвкаво продължаване - б.р.) на датата на британското напускане, казаха пред ДПА участници в срещата й с парламентарната група на нейния Християндемократически съюз. \r\n\r\n Според френското президентство обаче отлагане на Брекзит с една година би било твърде дълго. Това каза днес служител от президентството в Париж, цитиран от Ройтерс. Според него Лондон не трябва да преговаря за бъдещите отношения с ЕС, докато Великобритания остава в съюза. \r\n\r\n Европейският съюз ще даде на Великобритания нова отсрочка за Брекзит при известни условия, включително тя да произведе избори за Европейски парламент, гласи проект за заключения на утрешната среща на европейските лидери, цитиран от Ройтерс. \r\n\r\n Ако Великобритания не изпълни това условие, Европейският съюз ще прекрати членството й на 1 юни, добавя Ройтерс, като цитира проекта, до който е получила достъп. \r\n\r\n Според проекта ЕС \"ще се съгласи на удължаване (на срока), за да даде възможност за ратификация на Споразумението за излизане \"на Великобритания)\". Но удължаването може да бъде прекратено, ако преди да изтече, и ЕС, и Великобритания ратифицират споразумението за Брекзит. \r\n\r\n ЕС ще поиска удълженото оставане на Великобритания да не подкопава по никакъв начин основните институции на блока. \r\n\r\n \"Ако Обединеното кралство е все още член на ЕС на 23-26 май 2019 г. и ако не е ратифицирало Споразумението за оттегляне до 22 май 2019 г., то трябва да произведе избори за Европейски парламент съгласно закона на Съюза. Ако Обединеното кралство не изпълни това задължение. оттеглянето ще се състои на 1 юни 2019 г.\", се казва в проекта, цитиран от Ройтерс. \r\n \n\t\t\t\t\t\t", "date": "2019.04.10", "title": "Британските депутати одобриха Мей да поиска удължаване на Брекзит до 30 юни"}
{"url": "http://www.bnews.bg/article/259452-dete_kamikadze_ubi_7_dushi_i_rani_desetki_v_egipet", "text": "\n Четирима полицаи и трима цивилни, включително едно дете, загинаха при самоубийствен атентат в размирния Синайски полуостров в Египет, съобщи вътрешното министерство в Кайро, цитирано от ДПА. \r\n\r\n 15-годишно момче се самовзриви, докато полицаи патрулираха из пазарен район в град Шейх Зуайд в Северен Синай. Още 26 души са ранени и са приети в болница, се казва в съобщението на министерството. \r\n\r\n Екстремистката групировка \"Ислямска държава\" пое в своята медийна платформа - \"Нашир нюз\" - отговорност за самоубийствената атака. \r\n\r\n През последните години стотици души от египетските сили за сигурност загинаха при подобни атаки, отговорност за които най-често поема \"Ислямска държава\". Египетските власти водят битка срещу ислямистките бунтовници в Северен Синай от 2013 г., след свалянето на президента ислямист Мохамед Морси. \r\n\r\n Миналата година Египет започна из цялата страна операция за сигурност срещу \"терористични и престъпни организации\". \r\n\r\n   \r\n \n\t\t\t\t\t\t", "date": "2019.04.10", "title": "Дете камикадзе уби 7 души и рани десетки в Египет"}
{"url": "http://www.bnews.bg/article/259453-tramp_se_zareche_da_nalozhi_mita_za_11_miliarda_dolara_na_evropeyski_stoki", "text": "\n Президентът на САЩ Доналд Тръмп заяви днес, че Вашингтон ще наложи мита върху вноса на стоки за 11 милиарда долара от Европейския съюз, след като по-рано постоянният търговски представител Робърт Лайтхайзър предложи списък с продукти, които да бъдат обложени в отговор на европейските субсидии за авиацията, информира Ройтерс. \r\n\r\n \"Световната търговска организация е на мнение, че субсидиите на Европейския съюз за Еърбъс неблагоприятно са повлияли САЩ, които сега ще наложат мита за 11 милиарда долара на стоки от ЕС! ЕС се възползва от САЩ в търговията от много години. Това скоро ще спре!\", туитна американският президент. \r\n\r\n Вашингтон и Брюксел от близо 15 години водят глобален търговски спор, обвинявайки се взаимно в незаконно подпомагане на самолетостроителните им концерни, съответно Боинг (Boeing) и Еърбъс (Airbus). Предварителният списък, публикуван от американските власти, включва най-вече продукти от авиационния сектор, но и стек от риба меч, филе от сьомга, сирена, както и плодове, зехтин и вина. \r\n\r\n Окончателният списък се очаква през лятото. \r\n\r\n Междувременно ЕС започна да подготвя ответни мерки заради субсидиите за Боинг. \r\n \n\t\t\t\t\t\t", "date": "2019.04.10", "title": "Тръмп се зарече да наложи мита за 11 милиарда долара на европейски стоки"}
{"url": "http://www.bnews.bg/article/259456-eto_kakvo_promenya_facebook_v_usloviyata_i_uslugite_si", "text": "\n Facebook променя условията си и разяснява използването на потребителски данни след дискусии с Европейската комисия и органите за защита на потребителите. \r\nВъв вторник Европейската комисия и органите за защита на потребителите приветстваха актуализираните условия и услуги на Facebook. Сега те ясно обясняват как компанията използва данните на своите потребители, за да развие дейностите, свързани с профилирането и да насочи рекламата си за финансиране на своите проекти, информира \"Евронюз\". \r\nНовите условия уточняват какви услуги Фейсбук продава на трети страни, основаващи се на използването на техните потребителски данни, как потребителите могат да затворят профилите си и по какви причини акаунтите могат да бъдат деактивирани. Тези нововъведения идват като цел да се постигне пълно разкриване на бизнес модела на Facebook на всеобхватен и опростен за потребителите език. \r\nВера Юрова, комисар по правосъдието, потребителите и равенството между половете приветства споразумението: \"Днес Фейсбук най-накрая показва ангажимент за по-голяма прозрачност и ясен език в условията на ползване. Компанията иска да възстанови доверието на потребителите след скандала Фейсбук/ Кеймбридж Аналитика. Сега потребителите ще разберат ясно, че техните данни се използват от социалната мрежа, за да продава целенасочени реклами и информация. Като обединяват усилията си с органите за защита на потребителите и Европейската комисия, те застават зад правата на потребителите в ЕС\". \r\nВ резултат на това Фейсбук ще въведе нов текст в своите Общи условия и ще обясни, че социалната мрежа не облага финансово потребителите за услугите й в замяна на съгласието им да споделят своите данни и да бъдат използвани в търговски реклами. Условията на Фейсбук сега ясно ще обясняват, че техният бизнес модел разчита на продажбата на целенасочени рекламни услуги на търговци, като използва данните от акаунтите на своите потребители. \r\nОсвен това след принудително действие Facebook също изменя: \r\n- политиката си за ограничаване на отговорността и отсега нататък ще признава своята отговорност в случай на небрежност, например в случай на злоупотреба с данни от трети страни; \r\n- правомощието му да променя едностранно условията и реда, като го ограничава до случаи, в които промените са основателни, като се вземат предвид и интересите на потребителя; \r\n- правилата относно временното запазване на съдържание, което е изтрито от потребителите. Такова съдържание може да бъде запазено само в специфични случаи - например по искане на изпълнителни органи - и за максимум 90 дни в случай на технически причини; \r\n- езикът, на който се разяснява правото на обжалване на потребителите, когато тяхното съдържание е премахнато. \r\nFacebook ще завърши изпълнението на всички ангажименти най-късно до края на юни 2019 г. Комисията и мрежата за сътрудничество в областта на защитата на потребителите ще следят отблизо изпълнението. \r\nАко Facebook не изпълни своите ангажименти, националните органи за защита на потребителите биха могли да решат да прибегнат до мерки за прилагането им, включително санкции. \r\n \n\t\t\t\t\t\t", "date": "2019.04.10", "title": "Ето какво променя Facebook в условията и услугите си"}
{"url": "http://www.bnews.bg/article/259455-netanyahu_i_gants_s_izravneni_pozitsii_sled_parlamentarnite_izbori_v_izrael", "text": "\n Управляващата дясна партия \"Ликуд\" на израелския премиер Бенямин Нетаняху изглежда с изравнени позиции с основния си центристки съперник след днешните парламентарни избори. Това показват данните от няколко екзитпола, предаде Ройтерс. \r\n\r\n Израелските екзитполове показват доста противоречиви резултати, които са твърде близки, за да се каже кой печели изборите, отбеляза Асошиейтед прес. \r\n\r\n \"Ликуд\" ще получи между 33 и 36 места в парламента, а блокът \"Синьо и бяло\" на центриста Бени Ганц ще има 36-37 места, според сондажите на трите най-големи израелски телевизии, посочи АФП. \r\nНетаняху обаче изглежда с по-добри възможности да състави коалиционно правителство, тъй като сборът от местата на партиите, с които Нетаняху може да се надява да се коалира, е значително по-голям от този на формацията на Ганц. \r\n\r\n И двамата политици претендират, че са победили. \"Победихме! Израелското общество каза думата си\", заяви в комюнике партия \"Синьо и бяло\". Нетаняху също се похвали с \"категорична\" изборна победа за предвождания от неговата партия десен блок. \r\n \n\t\t\t\t\t\t", "date": "2019.04.10", "title": "Нетаняху и Ганц с изравнени позиции след парламентарните избори в Израел"}
{"url": "http://www.bnews.bg/article/259467-bomba_glavniya_prokuror_naznachil_proverka_sreshtu_valeri_simeonov_mediite_malchat", "text": "\n От свои източници Би Нюз научи, че главния прокурор е назначил проверка срещу депутата и бивш вицепремиер Валери Симеонов. Формалния повод е публикации и журналистическо разследване, но според източникът ни проблемът е свързан с небостъргача \"Златен век\" и заместник министър на регионалното развитие, който е назначен с протекциите на Симеонов.  \r\n\r\n Въпросния зам. министър и негов колега бивш министър били под политическата опека на депутата като извършили действия изразяващи се в определени знаци. Странно е и поведението на самия Симеонов, който след като разбрал за проверката е подел атака за оставката срещу определени министри и самия министър председател.    \r\n\r\n   \r\n \n\t\t\t\t\t\t", "date": "2019.04.10", "title": "БОМБА! Главния прокурор назначил проверка срещу Валери Симеонов! Медиите мълчат! "}
{"url": "http://www.bnews.bg/article/259448-migranti_se_sbiha_v_lager_v_parizh_ima_raneni", "text": "\n Няколко души бяха ранени, един от тях тежко, при серия от нощни сбивания през уикенда в мигрантски лагер в северната част на Париж, предаде Франс прес, цитирана от БТА. 17 са били задържани. \r\n\r\n Полицията се е намесила след бой с ножове в мигрантски лагер през нощта на петък срещу събота. Арестувани са трима души, включително основният извършител. \r\n\r\n Два часа по-късно са последвали сблъсъци между петдесетина души, сред тях афганистанци и еритрейци. Силите на реда са се намесили отново, използвайки сълзотворен газ и зашеметяващи гранати, използвани от френските сили на реда, когато са обградени. Пострадали са 27 души. \r\n\r\n На следващата нощ отново е имало сблъсъци между афганистанци и еритрейци. Имало е и хвърлени по полицията камъни. Органите на реда са използвали гумени куршуми и са арестували осем души. \r\n\r\n При нов сблъсък по-късно са били ранени двама души, един от тях тежко. \r\n\r\n Последният бой е бил в неделя. \r\n\r\n \"Вече сме имали подобни случаи, но никога с такъв мащаб. Колкото повече се влошават условията, толкова повече избухват сблъсъци\", заяви Пиер Анри, главен директор на асоциацията \"Франс тер д'азил\" (Франция - земя на убежище). \r\n\r\n Над 300 души бяха евакуирани в четвъртък от този лагер, в който хигиенните условия са на особено ниско равнище. Той се намира под магистрала и недалеч от известно наркоманско сборище. \r\n\r\n Стотици други мигранти обаче останаха в лагера, където палатките са разположени направо на асфалта. Смята се, че в лагери във френската столица живеят между 900 и 1800 мигранти. \r\n \n\t\t\t\t\t\t", "date": "2019.04.10", "title": "Мигранти се сбиха в лагер в Париж, има ранени"}
{"url": "http://www.bnews.bg/article/259449-balgariya_s_evropeyska_titla_v_shtangite", "text": "\n Божидар Андреев спечели европейската титла по вдигане на тежести в категория до 73 килограма на първенството в Батуми, Грузия. \r\n\r\n 21-годишният ни щангист, който е младежки олимпийски шампион, грабна златото с двубой от 345 кг, като в изтласкването записа нов рекорд на Стария континент - 192 кг. \r\n\r\n В първото движение изхвърляне Аврамов остана на трета позиция със 153 килограма след Брикен Чалия от Албания и Вадим Лихарад от Беларус, но във втората част от състезанието не остави шансове на съперниците си и грабна титлата още с втория си опит, а с третия вече като шампион записа рекорда. \r\n\r\n Това е първа европейска титла за родните щанги от 2014 г., когато Иван Марков и Ивайло Филев се изкачиха на най-високото стъпало в своите категории. \r\n\r\n Божидар Андреев близо три години не тренираше по различни причини с националните отбори, но след завръщането си в залата на Дианабад стана европейски шампион при 23-годишните на първенството в Полша през 2018 г. \r\n \n\t\t\t\t\t\t", "date": "2019.04.10", "title": "България с европейска титла в щангите"}
{"url": "http://www.bnews.bg/article/259454-razsledvat_bivshi_ministri_v_gartsiya_za_podkupi", "text": "\n Бившият гръцки министър на здравеопазването в правителството на ПАСОК и настоящ член на Демократичния съюз Андреас Ловердос е заподозрян в приемане на подкуп в скандала около фармацевтичната компания „Новартис“, съобщиха гръцките медии. \r\nГръцката прокуратура, чрез Министерството на правосъдието към гръцкия парламент, предаде делото за по-нататъшно разследване и търсене на отговорност и отнемане депутатския имунитет на Ловердос. \r\n\r\n Прокуратурата е завела дела срещу още четирима политици, разследва се и възможното участие на петима други, включително бившия министър-председател Андонис Самарас и бившите министри Янис Стурнарас, Димитрис Аврамопулос и Адонис Георгиадис. \r\nРазследването на прокуратурата е за периода април 2011 г. - май 2012 г. и се отнася до четири лекарства на швейцарската фармацевтична фирма, които са се продавали в Гърция на цена по-висока от тази в другите европейски държави. \r\nГоворител на гръцкото правителство и министър без портфейл Димитрис Сенакопулос заяви на днешния редовен брифинг с репортери, че скандалът с \"Новартис\" е \"един от най-големите, ако не и най-големият от създаването на гръцката държава\" като подчерта, че според прогнозите на страната са нанесени щети от около 23 милиарда евро. \r\n \n\t\t\t\t\t\t", "date": "2019.04.10", "title": "Разследват бивши министри в Гърция за подкупи"}
{"url": "http://www.bnews.bg/article/259466-170_kg_kokain_uvit_v_spasitelna_zhiletka_izpluva_kray_shabla", "text": "\n В Черно море край Шабла са открити шест пратки кокаин, увит в непромокаема материя и спасителна жилетка, така че да се държат над водата. Това съобщи министърът на вътрешните работи Младен Маринов в началото на днешното правителствено заседание. \r\n  \r\nТой уточни, че към момента са задържани около 170 кг кокаин с високо качество. \r\n  \r\nСпоред него най-вероятно става въпрос за схема за предаване в открито море. \r\n  \r\nВътрешният министър уточни, че по случая се работи съвместно с румънските власти от 5 април, тъй като и на тяхна територия има задържано също голямо количество кокаин. Вследствие на информацията и съвместните действия е било увеличено наблюдението на в акваторията на Черно море в района на Шабла. \r\n  \r\n\"Много интересни разфасовки - кодирани, описани\", обясни Маринов. Той добави, че по случая ще бъде дадена повече информация на пресконференция в Каварна. \r\n  \r\nПремиерът Борисов припомни, че преди два дена над 1 тон марихуана са били задържали българските митничари. \r\n  \r\n\"Искам да благодаря на колегите, че активно действат по всички линии, за да не препращам към нашите опоненти, които казват, че службите не работят\", изтъкна Бойко Борисов. \r\n\r\n По думите му през последните две години са били задържани на границите рекордни количества наркотици. \r\n \n\t\t\t\t\t\t", "date": "2019.04.10", "title": "170 кг кокаин, увит в спасителна жилетка, изплува край Шабла"}
