{"url": "http://www.bnews.bg/article/261036-vizhte_otgovorite_na_maturata_po_izbor_za_zrelostnitsite", "text": "\n Вариант 1 се падна на днешната матура по предмет по избор, който важи за всеки от тях. \r\nДванайсетокласниците избираха от 13 предмета, като най-предпочитан тази година бе английският език. Вторият най-желан предмет беше биология, следван от география. \r\n9500 квестори следиха за реда в изпитните зали и в коридорите на училищата, в тях имаше и видеонаблюдение. \r\nРезултатите от държавните зрелостни изпити ще бъдат обявени до 13 юни. \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n \n\t\t\t\t\t\t", "date": "2019.05.23", "title": "Вижте отговорите на матурата по избор за зрелостниците"}
{"url": "http://www.bnews.bg/article/261033-bager_blasna_i_ubi_zhena_v_dupnitsa", "text": "\n 79-годишна жена от Дупница е починала на място, след като е била блъсната от багер. Това съобщи говорителят на ОД на МВР – Кюстендил Катя Табачка, цитирана от БТА. \r\n\r\n Инцидентът е станал около 12.30 часа. Багерът е извършвал ремонтни дейности на тротоар, уточни Табачка, а жената е събирала клони в близост до багера. Най-вероятно инцидентът е станал при движение на заден ход на машината. Шофьорът е бил тестван за употреба на алкохол, тестът е отрицателен. По случая ще бъде образувано досъдебно производство. \r\n \n\t\t\t\t\t\t", "date": "2019.05.23", "title": "Багер блъсна и уби жена в Дупница!"}
{"url": "http://www.bnews.bg/article/261027-globiha_bosh_s_90_mln_evro_zaradi_manipulirane_na_dizelovite_emisii", "text": "\n Доставчикът на автомобилни части Бош (Bosch) трябва да плати 90 милиона евро (100 милиона долара) за участието си в скандала с манипулиране на дизеловите емисии, избухнал във Фолксваген (Volkswagen) през 2015 година, предадоха ДПА и Асошиейтед прес. Съобщението бе направено от прокуратурата в Щутгарт. \r\n\r\n Глобата е значително по-ниска от сумата, наложена на марките в групата Фолксваген - Фау Ве (VW), Ауди (Audi) и Порше (Porsche). Те бяха глобени с общо над 2 милиарда евро. \r\n\r\n По-голямата част от глобата на Бош - 88 милиона евро - са конфискувани печалби от продажбата на части. Останалите 2 милиона евро са за прикриване на нарушението. Автомобилопроизводителите трябваше да платят много повече под формата на върнати печалби. \r\n\r\n Бош доставя системите за контрол, които Фолксваген е използвал за манипулиране на емисиите азотен оксид чрез прикриване на действителните данни при тестване на колите. \r\n\r\n Прокурорите заявиха, че работят по предположението, че служителите на автомобилните компании са отговорни. Въпреки това разследванията сред персонала на Бош ще продължат. \r\n\r\n Скандалът с дизеловите емисии струваше на самия Фолксваген милиарди евро, припомня АП. \r\n \n\t\t\t\t\t\t", "date": "2019.05.23", "title": "Глобиха Бош с 90 млн. евро заради манипулиране на дизеловите емисии"}
{"url": "http://www.bnews.bg/article/261034-anuliraha_5_pismeni_raboti_na_vtorata_zadalzhitelna_matura", "text": "\n 5 са анулираните писмени работи на втората задължителна матура по предмет по избор, която се проведе днес, съобщиха от образователното министерство. Трима от нарушилите правилата са полагали изпит по география и икономика в Ружинци, Петрич и Каварна. По един случай е регистриран в София и Самоков на изпитите по английски език и философски цикъл. Близо 40 500 зрелостници зрелостници се явиха днес. Най-много – над 14 000 положиха изпит по английски език, предаде Дарик Нюз. \r\n\r\n Учениците, които се обучават в професионални гимназии избират между два варианта – да се явят на втори държавен зрелостен изпит по общообразователен предмет или вместо това, в дипломите им да се впише средноаритметичната оценка от писмения и устния изпит за придобиване на Степен на професионална квалификация. Близо 11 хиляди ученици са избрали втория вариант. \r\n\r\n Слав завършва испанската гимназия и се яви на матура по испански език \"Беше доста елементарно направен, като за дете в 8 клас\", сподели той. \r\n\r\n 9 500 квестори следиха за реда в изпитните зали и в коридорите на училищата, в тях имаше и видеонаблюдение. Резултатите от държавните зрелостни изпити ще бъдат обявени до 13 юни. \r\n \n\t\t\t\t\t\t", "date": "2019.05.23", "title": "Анулираха 5 писмени работи на втората задължителна матура"}
{"url": "http://www.bnews.bg/article/261019-zoran_zaev_uvolni_vsichki_78_obshtinski_partiyni_lideri", "text": "\n Премиерът на Северна Македония и лидер на управляващия Социалдемократически съюз /СДСМ/ Зоран Заев уволни всички 78 общински ръководители на партията, предаде БГНЕС.  \r\n\r\n Това става само две седмици след приключването на президентските избори в страната. \"Снощи взех решение и днес го споделям с Вас. Решението е едно: всички общински председатели на СДСМ са уволнени. Благодаря им за работата. Призовавам ги отново да се кандидатират\", каза още Зоран Заев. \r\n\r\n Министър-председателят отново повтори, че през първата половина на месец юни ще има промени в публичния сектор, държавните предприятия, правителството, министерствата, както и в други държавни институции. \r\n \n\t\t\t\t\t\t", "date": "2019.05.23", "title": "Зоран Заев уволни всички 78 общински партийни лидери"}
{"url": "http://www.bnews.bg/article/261032-kitay_tarsi_oshte_orazhiya_v_targovskata_voyna_sas_sasht", "text": "\n В търсене на начини да отвърне на Вашингтон на фона на ескалиращата битка с митата президентът на Китай Си Цзинпин и неговият икономически съветник са посетили китайски завод за редкоземни елементи - екзотични минерали, използвани в производството на електрически автомобили, мобилни телефони и други технологии, информира Асошиейтед прес. \r\n\r\n Редкоземните елементи са \"важен стратегически ресурс\", коментира Си, цитиран от агенция Синхуа. \r\n\r\n Посланието е ясно: ролята на Китай като основен световен доставчик на редкоземни елементи, използвани в смартфони, леки магнити, батерии и други компоненти е предимство пред Вашингтон. Влиянието на Китай би могло да се разпростре още повече в американския технологичен сектор, най-вече достигайки Епъл (Apple) и други компании, които разчитат на китайската промишленост. \r\n\r\n Досега Пекин се опитва да изглежда сдържан в битката с президента Доналд Тръмп в областта на технологиите и търговията, допълва АП. \r\n\r\n В момент, когато двете страни навлизат все по-дълбоко в битката, посещението на Си е знак, че неговото правителство търси нови начини да окаже натиск върху Вашингтон да се укроти. Инвеститорите вече се безпокоят, че Пекин в крайна сметка ще се опита да ограничи или дори да блокира производството и продажбите на айФон (iPhone) в Китай. Тази заплаха донесе на акционерите загуби за 80 милиарда долара до момента този месец. \r\n\r\n Макар Пекин да има редица възможности да наруши търговията, тези опции имат икономическа и политическа цена. Няма и гаранция, че ще проработят, изтъква АП. \r\n\r\n Първите ответни мита на Китай имаха за цел да разклатят Тръмп в политически аспект, като бяха насочени срещу земеделските щати, подкрепили го на изборите през 2016 година. Необезсърчен, Тръмп вдигна митата върху още китайски стоки. След това Пекин нанесе удар на промишлените производители, които отвърнаха. \r\n\r\n Ако искат резултати, на китайските лидери може да се наложи да го ударят по слабото място, оказвайки натиск върху котировките на американските акции, посочва Дерек Сизърс, специалист по Китай в Американския предприемачески институт (American Enterprise Institute) във Вашингтон. \r\n\r\n Не е ясно как може да стане това, \"но президентът е чувствителен към продължителна слабост на пазарите\", пише Сизърс в имейл. Уязвимостта на Епъл спрямо поевтиняването на акциите най-вероятно не е останала незабелязана в Пекин, допълва АП. \r\n \n\t\t\t\t\t\t", "date": "2019.05.23", "title": "Китай търси още \"оръжия\" в търговската война със САЩ"}
{"url": "http://www.bnews.bg/article/261035-otkriha_samnitelen_paket_blizo_do_kabineta_na_tereza_mey", "text": "\n Съмнителен пакет беше открит близо до кабинета на британския премиер Тереза Мей, съобщи лондонската полиция, цитирана от БГНЕС. Той се е оказал безопасен. \"Радваме се да съобщим, че въпросният предмет вече е напълно проверен и определен като неподозрителен. Пътищата скоро ще бъдат отново отворени\", заяви лондонската полиция в Twitter. \r\n\r\n Районът около „Даунинг стрийт“ 10  беше блокиран. На местото е имало полицейски специалисти. \r\n\r\n Поради блокадата всички пешеходци и коли са се насочвали по обиколни маршрути. \r\n \n\t\t\t\t\t\t", "date": "2019.05.23", "title": "Откриха съмнителен пакет близо до кабинета на Тереза Мей"}
{"url": "http://www.bnews.bg/article/261016-britanskoto_pravitelstvo_shte_otlozhi_kritichniya_vot_za_brexit", "text": "\n Британското правителство заяви днес, че ще отложи критичния вот за Brexit, който беше предвиден да започне на 3-ти юни, заради протеста на твърдите брекзитъри за отстъпките, които Тереза Мей е направила. Това съобщи БГНЕС. \r\n\r\n „Ние ще известим парламента за промените и публикуването на споразумението за оттегляне от ЕС, след като се върнем от Педесятница”, заяви говорителят на правителството Марк Спенсър. \r\n\r\n Той добави, че правителството планира да публикува сделката в първата седмица на юни. \r\n\r\n „Надяваме се да имаме второ четене на 7 юни”, добави той. „Към момента не сме постигнали споразумение по обичайните канали. Разбира се ние ще уведомим парламента, когато се върнем от празника”, добави той. \r\n \n\t\t\t\t\t\t", "date": "2019.05.23", "title": "Британското правителство ще отложи критичния вот за Brexit"}
{"url": "http://www.bnews.bg/article/261017-102_godishna_zhena_e_zapodozryana_za_ubiystvoto_na_92_godishniya_si_sased", "text": "\n 102-годишна жена е заподозряна за убийството на своя 92-годишен съсед във френски старчески дом, съобщават Би Би Си и БГНЕС. \r\n\r\n Заподозряната убийца сега е в психиатрична болница. По-рано тя е казала на един от гледачите си, че е убила някого, казва прокурорът. \r\n\r\n Гледач в дом Шерзи сюр Марн в Северна Франция е открил мъртвия възрастен мъж в леглото му, а лицето му е било силно наранено. Това е станало малко след полунощ в събота. \r\n\r\n Причината за смъртта е „удушаване и удари по главата”, става ясно от аутопсията. \r\n\r\n 102-годишната жена е била „много превъзбудена, объркана и е казала на гледача си, че е убила някого”, съобщават от прокуратурата. \r\n\r\n На заподозряната се правят психиатрични тестове, за да се разбере дали тя може да бъде подведена под отговорност за действията си. \r\n \n\t\t\t\t\t\t", "date": "2019.05.23", "title": "102-годишна жена е заподозряна за убийството на 92-годишния си съсед"}
{"url": "http://www.bnews.bg/article/261026-sotsiologicheski_kostinbrod_izkustveno_pozitsionira_gerb_na_varha_evtina_predizborna_manipulatsiya", "text": "\n В тези часове върви масивна социологическа атака в полза на властта, целяща да убеди избирателите, че ГЕРБ не само печели изборите и изпреварва на финала „БСП за България“, но и го прави с убедителна преднина от 4-5 процента. \r\n\r\n Почти всички социологически агенции вече излязоха с прогнозни резултати за евровота на 26 май, като че ли написани на индиго. И всичките ни убеждават, че ГЕРБ е победителят понеже това показвали социологическите сондажи… \r\n\r\n След като в последните три седмици обиколих почти цялата страна и проведох десетки срещи с избиратели, ще изнеса личните си впечатления: \r\n\r\n В страната цари масов страх от ГЕРБ и дълбоко стаен гняв от безсилието на гражданите пред феодалния модел на управление на общините. На почти всичките ми срещи хората споделяха, че страхът постепенно отстъпва пред гнева и на 26 май този гняв ще се излее в масов протестен вот. Вот, който малцина смеят да декларират открито и пред социолозите, страхувайки се от полицейщината и репресиите на властта. \r\n\r\n Затова се питам: Защо социолозите в един и същи ден обявиха резултатите от новите си проучвания, които поразително си приличат и в същото време са коренно различни от сондажните данни отпреди само седмица? \r\n\r\n Всъщност какво се промени за една седмица в обществените нагласи? Скандалите около ГЕРБ ли намаляха? Имотните афери ли се забравиха? Източените евромилиони от къщите за гости ли се върнаха в бюджета? Барцелонската вила ли се оказа собственост на опозицията? Апартаментът на Каракачанов ли се оказа изряден и купен на пазарна цена? Европейската сметна палата ли ревизира решението си да проверява присвоените европари от магистралите на Борисов? \r\n\r\n Това са логични въпроси, пораждащи тревожни отговори. И един от тях звучи така: В ход е социологически Костинброд, който трябва да донесе служебна победа на ГЕРБ и ВМРО! \r\n\r\n Та нима не е видно, че една от агенциите доскоро бе собственост на шефката на премиерския кабинет Румяна Бъчварова и винаги е давала победа на ГЕРБ? Същата агенция прогнозираше успех на Цецка Цачева на втория кръг на президентските избори, а стана точно обратното и то със съкрушителна победа на ген. Румен Радев. \r\n\r\n Да коментирам ли гаражни барометрични агенции, които са зле прикрити социологически офиси на „Пиротска“, от които никога не сме чули критични думи към Борисов и Каракачанов? \r\n\r\n Що се отнася до „Алфа Рисърч“, която е лидер във фаворизирането на ГЕРБ, не е ли време нейният бос да отговори на въпроса кой е поръчал днешното й социологическо проучване? Защото законът изисква точно това – всяка агенция да огласява поръчителя, разбирай платеца на социологическия сондаж. \r\n\r\n Малко преди старта на предизборната кампания и в деня на срещата на триото „Каракачанов-Симеонов-Сидеров“, на която военният министър страстно убеждаваше двамата си партньори да застанат зад номинацията на Ангел Джамбазки, авторитетна социологическа централа излезе със сондаж, даващ… почти 5 процента подкрепа на кандидата на ВМРО. \r\n\r\n Веднага потърсих контакт с мой близък в агенцията и се сдобих с интересна информация – изследването било поръчано и платено от „Пиротска“ и е целяло да извие ръцете на Сидеров и Симеонов и да ги накара да преглътнат водачеството на Джамбазки в евролистата на трите партии. \r\n\r\n Колко ли са платили от ГЕРБ и ВМРО за резултатите от днешните социологически проучвания, които нямат нищо общо с гнева на народа? \r\n\r\n Всъщност Борисов позна. Имаме нова Костинбродска афера, отново дело на властта. Социологически Костинброд! \r\n\r\n \r\n \n\t\t\t\t\t\t", "date": "2019.05.23", "title": "Социологически \"Костинброд\" изкуствено позиционира ГЕРБ на върха! Евтина предизборна манипулация!"}
{"url": "http://www.bnews.bg/article/261022-sasht_puskat_na_svoboda_amerikanski_islyamist", "text": "\n Ислямистът, станал известен като „американския талибан”, ще бъде освободен от щатски федерален затвор. Това се случва въпреки притесненията на законодателите относно „съображенията за сигурност”, свързани с освобождаването на \"неразкаян терорист\", който според властите продължава „открито да призовава за екстремистко насилие”. Това съобщи Fox News. \r\n\r\n Джон Уолкър Линд излиза на свобода днес, няколко години преди да е излежал 20-годишната си присъда. Той бива арестуван заедно с група талибани през 2001 г. само няколко месеца след атентатите на 11-ти септември и началото на войната в Афганистан. \r\n\r\n Линд е обвинен за смъртта на Джони Спан, американски пехотинец и пара-военен от ЦРУ, който беше първият убит при сраженията в Афганистан. Дъщеря му, Алисън – сподели пред Fox News, че чувства освобождаването на терориста като „шамар през лицето”. \r\n\r\n Джон Линд е бил част от затворнически бунт в провинцията Мазар-и-Шариф. Спан го е интервюирал като част от клъстер от талибански бойци, чийто водач се бил предал. Линд не е откликнал на въпросите на пехотинеца. Часове по-късно избухва бунтът, по време на който е отнет живота на американския военен. \r\n\r\n „Избирайки да запази мълчание, той затвърждава съдбата си на предател. Можел е да го предупреди за предстоящите бружения”, смята дъщерята на покойния пехотинец. \r\n\r\n Рапорти за присъдата сочат, че най-вероятно „добро поведение” е оправданието за по-ранното освобождаване на Линд от затвора. Според данни от 2017 г. на американския Център по контратероризъм той все пак продължава „ да се застъпва за глобален джихад и да пише и превежда агресивни екстремистки текстове”. Предполага се също, че през март е споделил пред телевизионен продуцент, че „ще продължи да разпространява екстремистки ислям след освобождаването си”. \r\n\r\n   \r\n \n\t\t\t\t\t\t", "date": "2019.05.23", "title": "САЩ пускат на свобода американски ислямист"}
{"url": "http://www.bnews.bg/article/261031-tri_dni_bezplatno_parkirane_v_sinyata_i_zelenata_zona_na_sofiya", "text": "\n Зоните за платено паркиране \"синя\" и \"зелена\" няма да работят на 24, 25 и 26 май. Това съобщиха от пресцентъра на Столична община. \r\n\r\n През трите неработни дни, за удобство на гражданите и гостите на столицата се увеличават колите по линия 66, които пътуват по маршрут Зоопарк - Морени (Витоша).  \r\nАко сте решили да се разходите и видите нещо интересно на 24 май - Ден на българската просвета и култура и на славянската писменост, Столична община ви осигурява безплатен достъп като посетители до парк-музей \"Врана\". \r\n\r\n До там ще ви отведе автобусна линия № 505 с маршрут от пл. \"Орлов мост\" по бул. \"Цариградско шосе\" до парк-музей \"Врана\". \r\n\r\n Линията обслужва съществуващите си двупосочни спирки: \"ПЛ.ОРЛОВ МОСТ\" (в посока Национален стадион \"Васил Левски\", разположена на бул. \"Евлоги и Христо Георгиеви\"); \"Хотел Плиска\", \"УМБАЛ Св. Анна\", \"МС Цариградско шосе\" и \"Парк-музей Врана\". \r\n \n\t\t\t\t\t\t", "date": "2019.05.23", "title": "Три дни безплатно паркиране в синята и зелената зона на София"}
{"url": "http://www.bnews.bg/article/261024-ungarskite_granichni_vlasti_zadarzhaha_52_migranti", "text": "\n През изминалата нощ унгарските гранични власти задържаха 52 нелегални мигранти, които са били без документи, предаде БГНЕС. Всички те са били настанени в бежанския център Томпа-Келебия.  \r\n\r\n Мигрантите са открити в района на Граничния пункт със Сърбия Бачки Брег, съобщиха от вътрешното министерство в Будапеща. След като са били разпитани от полицията те са казали, че са Афганистан. \r\n \n\t\t\t\t\t\t", "date": "2019.05.23", "title": "Унгарските гранични власти задържаха 52 мигранти"}
{"url": "http://www.bnews.bg/article/261025-moshtno_tornado_vrahletya_misuri_video_snimki", "text": "\n Мощно торнадо връхлетя Джеферсън - столицата на щата Мисури, в централната част на САЩ, предаде БТА. Стихията се развила преди полунощ местно време вчера. Тя се придвижвала на североизток със скорост от 64 километра в час. Мощни бури има в целия щат.  \r\n\r\n \r\n\r\n Лошото време досега е отнело живота на трима души. \r\n\r\n В редици райони в Мисури са повредени къщи, повалени са електрически стълбове и дървета, електроснабдяването е прекъснато. В югозападните части на щата вали проливен дъжд. \r\nТорнадо мина и покрай град Джоплин.  \r\n\r\n Преди осем години катастрофално торнадо там отне живота на 161 души. \r\n\r\n \r\n \r\n \r\n\r\n   \r\n \n\t\t\t\t\t\t", "date": "2019.05.23", "title": "Мощно торнадо връхлетя Мисури (ВИДЕО+СНИМКИ)"}
{"url": "http://www.bnews.bg/article/261028-novo_srutvane_na_zlopoluchniya_varnenski_bulevard_za_nad_100_miliona", "text": "\n Земна маса се срути върху локално платно на новия варненски булевард „Васил Левски” в района на ромския квартал „Максуда”, съобщи кореспондент на bTV. Булевардът се прочу с лошия си късмет, след като пороите го наводниха и настилката пропадна. Това се случи само няколко часа, след като премиерът Бойко Борисов похвали ремонта на кръстовището, за който хазната дава над 110 милиона лева.  \r\n\r\n При свличането на земната маса няма пострадали, съобщават още от Варна.  \r\n\r\n Няколко часа, след свлачището, кметът на морската ни столица Иван Портних намери виновен за случилото се - незаконното строителство в района на пропадналия скат. По думите му там трябвало да има укрепване, но точно преди два дни тричленен състав на ВАС спрял заповедта за предварително изпълнение, която предвиждала събарянето на постройки. Обжалването било насрочено за началото на следващата година, но след инцидента булдозерите влизат в ромската махала \"Максуда\" още днес. По време на строителството в този район бяха съборени над 200 незаконни постройки. \r\n\r\n Новоремонтирано двуетажно кръгово кръстовище във Варна бе отворено за движение малко преди Великден, а работата по тях продължи повече от година и половина. По адрес на трите двуетажни кръгови кръстовища на варненския булевард се изсипаха доста критики и заваляха сигнали, че шосето е негодно за движение, когато вали дъжд. Недоволни граждани алармират, че част от трасето е наклонено и с нарушена окръжност, а друга част минава през трибуните на градския стадион \"Спартак\". Обширни участъци от платната за движение остават под вода след всеки обилен валеж. \r\n \n\t\t\t\t\t\t", "date": "2019.05.23", "title": "Ново срутване на злополучния варненски булевард за над 100 милиона"}
{"url": "http://www.bnews.bg/article/261029-interpol_razbi_mezhdunarodna_pedofilska_mrezha_50_detsa_sa_spaseni", "text": "\n Организацията Интерпол съобщи днес, че е разбила международна мрежа от педофили, свързани в т. нар. \"тъмна мрежа\". Продължилото две години разследване е довело до ареста на девет души в Тайланд, Австралия и САЩ, предадоха Франс прес и ТАСС. \r\n\r\n Операцията започнала след разкриването на материали с детска порнография на сайт в \"тъмната мрежа\" (darkweb) с близо 63 000 абонати в цял свят. В резултат на предприетите действия са спасени 50 деца, съобщи организацията за международно полицейско сътрудничество, без да уточни възрастта или националността на децата. \r\n\r\n Сезирани от Интерпол, следователи от няколко страни анализирали материалите на споменатия сайт, съдържащи сцени с посегателства над 11 момчета на възраст под 13 години. Локализирани били айпи адреси в Тайланд, Австралия и САЩ. \r\n\r\n Българският отдел за борба с киберпрестъпността, от своя страна, е дезактивирал сървъра на този сайт, на който в течение на няколко години нов материал е бил качван всяка седмица, посочва Интерпол. \r\n\r\n Сред деветимата задържани е главният администратор на сайта, базиран в Тайланд. Той е бил идентифициран като извършителя на посегателствата над 11-те момчета, сред които и негов племенник. \r\n\r\n Друг уеб администратор, живеещ в Австралия, е бил задържан за притежание на хиляди материали с детска порнография, заснети в Тайланд и Австралия. В повечето от тях той е главният извършител на посегателствата над деца. Едно от децата било едва 15-месечно към онзи момент. \r\n\r\n Двамата мъже вече са осъдени съответно на 146 и 40 години затвор в страните си. \r\n\r\n Няколко от арестуваните в САЩ били хора на доверени позиции. Сред тях има и човек, посегнал на двегодишния си полубрат, каза регионалният представител на американското министерство на вътрешната сигурност в Банкок Ерик Маклафлин, цитиран от Интерпол. \r\n\r\n Мрежата е с такъв мащаб и толкова много разклонения, че разследването, в което са участвали още близо 60 страни членки на полицейската организация, би могло да продължи с години. \r\n\r\n Освен спасените 50 деца, разследващите се опитват да установят самоличността на още около сто, които може да са станали жертва на същата мрежа. \r\n \n\t\t\t\t\t\t", "date": "2019.05.23", "title": "Интерпол разби международна педофилска мрежа, 50 деца са спасени"}
{"url": "http://www.bnews.bg/article/261020-zadarzhaha_mazh_vlyazal_s_gazov_pistolet_v_bolnitsa", "text": "\n Мъж преспа в ареста след разходка с газов пистолет в здравно заведение, съобщиха от полицията, предаде Dariknews.bg \r\n\r\n Сигналът за инцидента е подаден на 22 май в полицията в Дупница. Пристигналите на място полицаи са установили 52-годишен мъж с газов пистолет, без пълнител, търсел своя позната в болницата.  \r\nМъжът е задържан за 24 часа. \r\n \n\t\t\t\t\t\t", "date": "2019.05.23", "title": "Задържаха мъж, влязъл с газов пистолет в болница"}
{"url": "http://www.bnews.bg/article/261007-skandal_prokuraturata_i_kpkonpi_se_otchitat_na_dzhambazki_i_karakachanov", "text": "\n Огромен скандал сътвориха в студиото на БТВ баш патрЕотите Джамбазки и Каракачанов. Началото даде Каракачанов, който директно компрометира КПКОНПИ, че прикрива несъответствие в доходите на семейството му. \r\n\r\n Каракачанов в прав текст заяви, че КПКОНПИ му е изпратила преди два месеца известие за коригиране на декларацията за 2017 г..Това е абсолютно недопустимо,тъй като срока за такива действия е едномесечен и е изтекъл много отдавна. \r\n\r\n Припомняме, че на 30 март тази година журналиста Димитър Байрактаров изнесе истинската информация за луксозния апартамент на Каракачанов, както и най-фрапиращия факт, че Семейство Каракачанови според декларираните си доходи са живели с 213 лева на месец, за да могат да придобият луксозният си апартамент. Този въпрос постави много въпросителни като:  \r\n\r\n 1. С какви пари Каракачанови са организирали пищната сватба на дъщеря  \r\nси през същата 2017 г.? \r\n2. С какви пари Каракачанови са посрещали елементарните си режийни разходи като ток, вода, отопление? \r\n3. С какви пари Каракачанов е закупувал ежедневните си 2 кутии цигари, които възлизат на поне 300 лв. месечно? \r\n4. Всъщност кого заблуждава Каракачанов? \r\n\r\n Особено цинично бе поведението на Каракачанов и Джамбазки по отношение на търговията с българско гражданство, където отново бяха разобличени от журналиста Димитър Байрактаров. Именно Байрактаров доказа по неоспорим начин връзките на ВМРО с тази антибългарска дейност като изкара наяве всички регистрирани нови българи на адрес ул.\"Пиротска\" № 5. \r\n\r\n Както стана ясно и по този въпрос ВМРО е започнало да заличава следите си възползвайки се от властта, а вероятно и от услугите на прокуратурата, като е заличило постоянната адресна регистрация на хиляди македонци и ги е превърнало в нарушители на закона. \r\n\r\n Най-големия цинизъм по паспортната афера бе изречен от Джамбазки, който в прав текст заяви, че знае кой техен опонент е разследван от прокуратурата, с което показа, че прокурорите не разследват истинската паспортна мафия, а хората, които защитават интересите на България! \r\n  \r\n \n\t\t\t\t\t\t", "date": "2019.05.23", "title": "Скандал! Прокуратурата и КПКОНПИ се отчитат на Джамбазки и Каракачанов!"}
{"url": "http://www.bnews.bg/article/261030-uslovna_za_varnenets_proigral_sluzhebni_pari_na_komar", "text": "\n С условна присъда се размина варненец на 29 години, който проиграл служени пари на комар. Той получи 3 месеца условно с 3 години изпитателен срок, след като се призна за виновен. Мъжът проиграл на комар 1000 лв. \r\n\r\n Двете страни по делото постигнаха споразумение, одобрено в съдебна залата. Мъжът признава, че на 5 септември миналата година, в качеството си на длъжностно лице - шофьор на товарен автомобил за разнос на стоки по търговски обекти, присвоил чужди пари, поверени му да ги пази. \r\n\r\n Като шофьор той имал задължения да взема продукция от базата на фирмата, в която работи на трудов договор и да я доставя до търговски обекти на клиенти в същия ден. Сутринта на 5 септември закарал стоки и събрал дължими суми от клиенти, след което минал през казино и проиграл както собствените си налични пари, така и служебните. В следобедните часове той прибрал оборота и на двама свои колеги от фирмата и отново ги проиграл на хазарт. \r\n \n\t\t\t\t\t\t", "date": "2019.05.23", "title": "Условна за варненец, проиграл служебни пари на комар"}
{"url": "http://www.bnews.bg/article/261023-miskata_nedelina_tsaneva_s_goreshta_fotosesiya_galeriya", "text": "\n Моделката Неделина Цанева засне убийствена фотосесия за юнския брой на светското списание NUDE. \r\n\r\n \r\n\r\n Първата носителка на  титлата „Мис Силикон естетик“ ще краси корицата на изданието, демонстрирайки перфектни форми. Красавицата е облечена в бельо и бански костюми на реномираната марка Marlies Dekkersи. \r\n\r\n Според слуховете Неделина ще организира тазгодишното издание на конкурса „Мис Силикон“, след като Марина Маринова заяви, че се отказва от най-скандалния конкурс у нас. \r\n\r\n Неделина Цанева е участвала в множество конкурси – Мис Плеймейт, Мис София и Мис Стара Загора. Носителка е на титлите Мис Стара Загора 2014, Мис София 2015 и Best Erotic Model 2017. \r\nВ последно време тя се е концентрирала върху кариерата си на модел. Снима за различни брандове у нас и в чужбина. \r\n \n\t\t\t\t\t\t", "date": "2019.05.23", "title": "Миската Неделина Цанева с гореща фотосесия (Галерия)"}
{"url": "http://www.bnews.bg/article/261010-pochitame_sv_mihail_sinadski", "text": "\n Църквата почита днес Св. преподобни Михаил Синадски Изповедник.  \r\n\r\n Преподобни Михаил бил свят и мъдър йерарх. От детство се посветил в служба на Бога. \r\n\r\n Заради своя подвижнически и девствен живот, още млад бил избран и посветен от цариградския патриарх Тарасий за епископ Синадски. Участвал в Шестия вселенски събор (787 г.). Във време на жестокия иконоборчески император Лъв Арменец свети Михаил бил отстранен от епископската си длъжност, защото поддържал иконопочитанието, и бил пратен на заточение. \r\n\r\n След живот в голяма бедност и с много страдания умрял в 818 г., като докрай останал верен на православието. \r\n\r\n   \r\n \n\t\t\t\t\t\t", "date": "2019.05.23", "title": "Почитаме св. Михаил Синадски\r\n"}
{"url": "http://www.bnews.bg/article/261011-vladimir_putin_stana_bashta_na_bliznatsi", "text": "\n Руският президент Владимир Путин е станал баща на близнаци. \r\n\r\n Това пише британският таблоид в. Сън. \r\n\r\n Според изданието майката е известната бивша гимнастичка, екс депутатка, в момента член на Управителния съвет на руски медиен холдинг – Алина Кабаева. \r\n\r\n Раждането станало в частна италианска клиника. \r\n\r\n За връзката между Кабаева и Путин се говори от години. \r\n \n\t\t\t\t\t\t", "date": "2019.05.23", "title": "Владимир Путин стана баща на близнаци\r\n"}
{"url": "http://www.bnews.bg/article/261012-ad_v_sofiya_prez_lyatoto_10_novi_remonta_blokirat_stolitsata", "text": "\n Движението в София през лятото ще бъде затруднено заради 10 нови ремонта, които ще започне Столична община. \r\n\r\n В края на месеца започва реконструкцията на бул. „Президент Линкълн“ в „Овча купел“. В квартала се очаква да стартира и разширението на бул. „Монтевидео“ веднага след като приключат строителните дейности по третия лъч на метрото. \r\n\r\n Тапа в столицата ще се образува и по бул. „България“ в участъка между „Гешов“ и „Черни връх“, където през юли и август ще тече ремонт. \r\n\r\n Работа ще има по тунела на бул. „Александър Малинов“ и Южната дъга в район „Младост“. \r\n\r\n Общината е готова и с проект за ремонт на участъка по Източната тангента, който свързва бул. „Владимир Вазов“ със Северната тангента, но заради отчуждителни процедури все още не са започнали дейности. \r\n\r\n Кметът Йорданка Фандъкова заяви, че в момента се проектира и ремонта на бул. „Скобелев“, който включва и реконструкция на тунела при НДК, след което ще бъде пусната обществена поръчка за избор на изпълнител. \r\n\r\n Сега текат ремонти по улица „Каменоделска“, където се реконструира трамвайното трасе, разширява се ул. „Филип Кутев“ в „Лозенец“, а по ул. „Сребърна“ се изгражда главен колектор. Продължават и ремонтите в централната градска част, както и обновяване на уличната мрежа във всички райони. \r\n\r\n Най-голямата реконструкция в града, а именно тази на „Граф Игнатиев“, трябва да приключи до края на май. Ако това обаче не се случи, ще започнат да текат глоби на изпълнителя за забавена работа. \r\n\r\n Ремонтът на „Графа“ започна през май 2018 г. и трябваше да приключи март тази година. Столичната община обаче призна, че има причини за забавянето на реконструкцията с общо 79 дни. Кметството установи, че от 19 декември миналата година до 5 февруари климатичните условия са били лоши и това е наложило спиране на строителните дейности. Освен това фирмата, изпълняваща ремонтите, поиска отсрочка с още 50 дни по същата причина, но за друг период. Строителният надзор на обектите обаче прие само 31 дни. \r\n \n\t\t\t\t\t\t", "date": "2019.05.23", "title": "Ад в София през лятото. 10 нови ремонта блокират столицата"}
{"url": "http://www.bnews.bg/article/261021-puskat_pod_garantsiya_ot_10_000_leva_fermera_pregazil_kradets", "text": "\n Фермерът кипърец Димитракис Пирилис, който прегази крадец на 11 май т.г., излиза от ареста срещу парична гаранция от 10 000 лева. Това реши пловдивският апелативен съд, където бизнесменът от с. Болярино обжалва задържането си под стража, предаде „24 часа”. \r\n\r\n „Не съм искал никого да убивам. Обичам ромите, самият аз живея с ромка\", каза през сълзи в залата Пирилис. \r\n\r\n Прокурорът Светлозар Лазаров също поиска по-лека мярка и поясни, че най-вероятно деянието ще бъде преквалифицирано като непредумишлено убийство. \r\n\r\n Адвокатите на Пирилис - Съби Узунов и Константин Давчев, подчертаха, че фермерът дава хляб на много хора. Заради ареста му те стоят без заплати, а ако напуснат, няма кой да се грижи за 600-те животни в стопанството. \r\n \n\t\t\t\t\t\t", "date": "2019.05.23", "title": "Пускат под гаранция от 10 000 лева фермера, прегазил крадец"}
{"url": "http://www.bnews.bg/article/261014-borisov_posochi_dzhambazki_kato_pateritsa_na_gerb_i_obyasni_chrez_stihovete_na_botev_sashtnostta_na_obedinenite_patrioti", "text": "\n В сутрешния блок на Нова телевизия премиерът Бойко Борисов в прав текст посочи кой е истинската патерица на ГЕРБ. Едва ли за трезвомислещите хора е било изненада, че това е именно Ангел Джамбазки. \r\n\r\n Припомняме, че истинската политическа кариера на уж войводата започва като общински съветник издигнат и избран от ГЕРБ. Борисов не пропусна да обясни и каква е истинската същност на коалиционните му партньори, които народа отдавна нарича \"Опитомени патриоти\", като се позова на незабравимото стихотворение на Христо Ботев \"Патриот\", което започва със следните стихове: \r\n\r\n \r\n\r\n \r\n\r\n \r\n\r\n \r\n\r\n \r\n\r\n Борисов продължи да обяснява с ехидна усмивка колко добре вече познавал така наречените патриоти, като обясни, че за пари и еврофондове са готови на всичко. Ех, българино, и на патриоти не случи! \r\n\r\n Левски и Ботев се обръщат в гроба при вида на заместници като Джамбазки, Симеонов и Каракачанов! \r\n \n\t\t\t\t\t\t", "date": "2019.05.23", "title": "Борисов посочи Джамбазки като патерица на ГЕРБ и обясни чрез стиховете на Ботев същността на Обединените патриоти!"}
{"url": "http://www.bnews.bg/article/261018-74_godishen_shofyor_blasna_dete_v_burgas", "text": "\n 74-годишен шофьор блъсна дете на 3 годинки на улица в Бургас в четвъртък, съобщава БТА. \r\n\r\n Пострадалото дете, което е от близкото село Безводица, получило охлузни рани. Прегледано е в болница и е освободено за домашно лечение. \r\n \n\t\t\t\t\t\t", "date": "2019.05.23", "title": "74-годишен шофьор блъсна дете в Бургас"}
{"url": "http://www.bnews.bg/article/261015-shtetite_ot_gradushkite_72_000_dka_ploshti_sa_napalno_unishtozheni", "text": "\n Към момента обследваните площи и приключените протоколи за щетите от градушките в Северна България са за 72 000 декара напълно пропаднали площи. Това съобщи министърът на земеделието, храните и горите Десислава Танева в Хасково. \r\n\r\n Обследванията обаче ще продължават, тъй като такива процеси се случват всеки ден, а комисиите за обследване влизат в площите, когато е възможно - водата се е оттеглила и може да се установи процента на щетите. Тези декари ще се увеличават, прогнозира Танева. \r\n\r\n Тя припомни, че миналия петък Управителният съвет на Фонд \"Земеделие\" е гласувал 4 милиона лева бюджет за нотифицирана държавна помощ за пострадалите, които ще бъдат обезщетявани при напълно пропаднали площи. \r\n\r\n С цел мотивация на земеделския производител да застрахова, помощта е по-висока, когато площта е застрахована, каза още министър Танева. Според нея за съжаление все още има обаче проблеми по веригата, и от страна на земеделските производители няма интерес към застраховането. \r\n\r\n Прогнозата за неблагоприятните събития е те да продължат до средата на месец юни. Когато приключим този сезон, ще направим рекапитулация на всички площи и ще бъде финализирана процедурата за обезщетяване, посочи Танева. Тя обърна внимание на факта, че от всички протоколирани 72 000 декара пропаднали площи, само 900 декара са в райони с противоградна защита. \r\n\r\n В Хасково Десислава Танева откри нов команден пункт в Регионалната дирекция за борба с градушките, който ще управлява действията на 27 ракетни площадки. След въвеждането в експлоатация системата, в която са инвестирани над 1 млн. лева, в област Хасково ще бъдат защитени 1,1 млн. декара обработваеми площи, подчерта Танева. По нейни думи характерното за региона е, че над 20 процента от тях са трайни насаждения и зеленчуци, а градоносните процеси са много чести. \r\n\r\n Танева подчерта, че след 1989 година за пръв път преди малко повече от 3 години е стартирал проект за обновяване и разширяване на обхвата на противоградната защита в България, която покрива 11,5 милиона декара площи, а те ще станат почти 14 милиона декара с присъединените с днешна дата. Министърът отбеляза, че разговорите за споделената финансова отговорност със земеделския сектор още не са финализирани, но през тези години държавата е инвестирала близо 13 милиона лева за разширяване на обхвата на противоградната защита. \r\n\r\n Служители от командния център в Хасково демонстрираха работата на системата като алармираха, че радарното наблюдение вещае още тази привечер опасност от градоносни облаци и задействане на защитата. След това министър Танева разгледа и площадка за изстрелване на ракети край близкото село Войводово. \r\n \n\t\t\t\t\t\t", "date": "2019.05.23", "title": "Щетите от градушките: 72 000 дка площи са напълно унищожени"}
{"url": "http://www.bnews.bg/article/261009-mustafa_shukri_razkri_kade_e_delyan_peevski_den_predi_kraya_na_predizbornata_kampaniya_snimki", "text": "\n Вторият в евролистата на ДПС Делян Пеевски се появи в предизборната кампания. Според съобщение на фейсбук страницата на младежкото ДПС във Велиград той е участвал в благотворителна вечеря за жителите на село Пашови, организирана от областното ръководство на партията в Пазарджик. \r\n\r\n \r\n\r\n Пеевски спази традицията като се появи контролирано веднъж и в рамките на тази предизборна кампания. Този път обаче появата е доста артистична - в задушевна семейна обстановка, заобиколен от приятели и поддръжници.  \r\n\r\n Снимките взривиха социалната мрежа и възбудиха емоциите на гражданите. \r\n\r\n \r\n\r\n А ето и текста: \r\n\r\n *публикуваме без редакторска намеса \r\n\r\n За пореден път областното ръководство на Движението за права и свободи – Пазарджик организира благотворителна вечеря за жителите на велинградското село Пашови. Тя е по случай свещения за мюсюлманите месец Рамазан. Сред гостите на превърналият се в традиция “ифтар”, бе народният представител и кандидат за европейски депутат Делян Пеевски. За поредна година той уважи празничната вечеря и лично поздрави жителите на село Пашови. \r\n\r\n Сред гостите на превърналата се в традиция вечеря, бяха още Камен Костадинов от Централното оперативно бюро на ДПС, депутатът Сергей Кичиков, областният председател на ДПС Юмер Хамза, общинският лидер на партията Исмаил Моллов, кметовете и общинските съветници от общината от Движението за права и свободи. \r\n\r\n По-късно г-н Пеевски посети и село Света Петка, където повече от час по приятелски разговаря с хората в малкото населено място. Мнозина искаха просто да се докоснат и снимат с един от най-влиятелните хора в държавата, утвърден политик, човек истински обичан и уважаван от своите избиратели. \r\n\r\n В разговора си с хората в Пашови и Света Петка, г-н Пеевски акцентира върху значението на предстоящите в неделя избори за представители на европейския парламент. \r\n\r\n “Всички знаем, че бъдещето на една нация са младите хора. Именно затова, ние от ДПС, излизаме пред Вас на тези избори с листа от млади, успешни и доказали се хора. И знам, че вие ще ни подкрепите”. \r\n\r\n Освен снимката в пазарджишкото издание, във фейсбук се появиха и други доказателства, че Пеевски наистина е в България. \r\n\r\n Потребител на име Мустафа Шукри качи в социалната мрежа два кадъра с политика от село Света Петка. Ето ги. \r\n\r\n \r\n\r\n   \r\n\r\n \r\n\r\n   \r\n \n\t\t\t\t\t\t", "date": "2019.05.23", "title": "Мустафа Шукри разкри къде е Делян Пеевски ден преди края на предизборната кампания! (СНИМКИ)"}
{"url": "http://www.bnews.bg/article/261008-barekov_s_obrashtenie_kam_vsichki_balgarski_grazhdani_s_konservativni_ubezhdeniya", "text": "\n Пришиването на нас консерваторите в Европа към т.н. националисти е очевидно активно мероприятие на кръга “Сорос”, който вижда в консервативната вълна основния си враг. Т.н нова вълна няма нищо общо с консерватизма, защото там основните парични потоци идват от Москва. Пример за това е случаят “Щрахе”, партията на Марешки и някои български политици, които се правят на по-големи войводи от Филип Тотю и Панайот Хитов.  \r\n\r\n Консерватизмът в история на европейската политика е политическата доктрина,  която поставя основите на държавността, нацията и християнските ценности в европейската цивилизация.  Движение “Презареди България” е първата легитимно призната в Европа консервативна българска партия. Ние сме наследници на първата Консервативна партия в България, създадена по времето на Търновската конституция и политически наследници на д-р Константин Стоилов, основател и лидер на консервативната Народна партия. \r\n\r\n Движение “Презареди България” е срещу корупцията и срещу олигархията, защото се основава на дълбоко консервативните ценности на българското общество, което успя да победи турското робство и да възроди  българската държава в края на 19 в. \r\n\r\n Като член на Бюрото на ЕКР и техен зам.-председател не искам да използвам езика на омразата и отрицанието, искам да говоря позитивно.   \r\n\r\n Кои са предимствата и заслугите на консерваторите? \r\n\r\n Българските консерватори в лицето на Движение „Презареди България” имат общ език с консерватори както от цяла Европа, така и от Азия, и с консерваторите от  републиканската партия на Доналд Тръмп. За нас балансираните отношения са от изключително значение в многополюсния свят, в който Азия, Индия, Китай, Япония, САЩ, Русия, Великобритания и Германия са в основата на възходящо и прогресивно развитие на световната икономика и световните отношения. Аз съм единственият български евродепутат, приеман на най-високо ниво 10 пъти в Белия дом  и американския Конгрес и Сенат. Движение „Презареди Бълагрия” бе организатор на последната  конференция на европейските консерватори в София със специален гост Ян Захрадил - водещ кандидат за председател на Европейската комисия. По моя покана пък ръководството на европейските консерватори имаше десетки срещи в София с премиера Бойко Борисов и държавния глава Румен Радев. \r\n\r\n За нас благоденствието на отделните граждани и семейството е най-важно. Без благоденстващи граждани и грижа за семейството едно общество не е способно да взима решения.  \r\n\r\n Моята подкрепа за Пакета “Мобилност”, който гарантира европейско заплащане за българските наемни работници, беше посрещната с неразбиране от моите неолиберални опоненти . Причина е пределно ясно - в България неолибералните олигархични кръгове разчитат на зависимото и бедно българско общество, за да може да му предлага като панацея своите псевдопрогресиращи тези.  \r\n\r\n Ако зададем въпроса дали българските олигарси от Капитал могат да разкажат  за произхода на своите средства и какво мислят за грабежа по време приватизацията  преди 20 години, те ще се опитат да ни запушат устата с неспособното ни правосъдие.  \r\n\r\n В ЕП пред очите на Юнкер и  Борисов повдигнах въпроса справедливо ли е правосъдието на една европейска държава,  което позволява олигархията в тази държава в лицето на Иво Прокопиев, Сашо Дончев и Огнян Донев да заграбят милиарди от държавните имоти и да не заплатят дори данъците си.  \r\n\r\n В заключение искам да споделя, че колаборацията на десницата (ГЕРБ, Движение Презареди България и СДС)   с крайни националисти, както в Австрия, така и в България, ще даде лош резултат. Проблемът не е само в търсенето на парични източници на финансиране от страна на новите популистки движения, основният проблем идва от фундаменталния разлом в ценностите.  За разлика от псевдолибералите, които разчитат основно на своя корпоративен вот, ние, истинските консерватори, разчитаме на стабилна социална среда.  \r\n\r\n В листата на Движение “Презареди България” сме многодетни глави на семейства,  които желаят държавата и системата да гарантират спокойна и сигурна среда за всяко едно българско семейство. Спазване на законите не е проблем на бедните хора, проблем е тогава, когато олигарсите прекрачват границата и крадат от обществения ресурс. Правосъдие наистина за всеки, социален просперитет за всяко семейство и справедливи минимални доходи за всеки образова член.  \r\n\r\n Джендър идеологията може да проникне само в бедни и болни общества, които са податливи на всякакви вируси. Традиционна консервативна партия, макар и млада като Движение “Презареди България”, призната от Алианса на европейските консерватори, може да гарантира дългосрочно членство на България в ЕС и ползите от това за всеки отделен български гражданин. След скандала с партийните субсидии, от който стана ясно, че народът плаща на политическите  партии дори когато гласува против тях, стана ясно, че Движение Презареди България е единствената партия, която без да ползва благата на обществения ресурс,  е защитавала интересите на българското общество в Европа.  \r\n\r\n Като Ваш представител в ЕП се преборих за подкрепата на българския национален интерес. На 26-и май с номер 26 всички ние може да ударим псевдолибералната мафия.  \r\n \n\t\t\t\t\t\t", "date": "2019.05.23", "title": "Бареков с обръщение към всички български граждани с консервативни убеждения "}
{"url": "http://www.bnews.bg/article/261013-sala_izobshto_ne_iskal_da_preminava_v_kardif", "text": "\n Нападателят Емилиано Сала загина на 21 януари, когато самолетът му падна на Ламанша. \r\n\r\n Той пътуваше от Нант към Кардиф, ден след като осъществи трансфер между двата местни клуба. \r\n\r\n За съжаление този трансфер завърши трагично, а разследването на катастрофата продължава с пълна сила. \r\n\r\n В хода на разследването се появи скандален аудиозапис на разговор в мобилното приложение \"WhatsApp\", между Сала и негов приятел. \r\n\r\n В разговора, който е от 6 юни, две седмици преди трансфера, аржентинецът се оплаква на приятеля си, че няма желание да ходи в Кардиф. \r\n\r\n Той не намира отбора и мястото като най-подходящите за развитието си и помолил агента да потърси нещо друго. \r\n\r\n Сала обаче бил принуден от собственика на Нант да приеме, защото предлаганата сума от 17 милиона евро била прекалено добра. \r\n\r\n Ето и някои думи на Сала от разговора, които се появиха в публичното пространство. \r\n\r\n \"Агентът ми се обади миналата нощ. Разговарял е с Франк Кита (синът на президента на Нант). Има оферта от Кардиф, разбрали са се за много пари, искат да напусна. \r\n\r\n Вярно е, че договорът е добър, но от футболна гледна точка не представлява интерес за мен. Ето, искат да ме пробутат по всякакъв начин. Аз не искам да ходя, но не ме е страх, цял живот съм се борил. \r\n\r\n Надявам се Меиса (агентът) да намери по-добър вариант, имаме малко време. \r\n\r\n Той отказа на Кардиф, не иска да ме праща там. Той не смята, че това е подходящото място за мен, но пък договорът е страхотен. \r\n\r\n Аз не се интересувам от това. Интригуващ договор, но искам футболната гледна точка. \r\n\r\n Не искам да разговарям с президента Кита, той ме отвращава. Иска да ме продаде, за да си получи парите, нали? \r\n\r\n Дори не ме пита какво искам аз, интересуват го само парите, пълна бъркотия. \r\n\r\n Не знам какво да правя, никой не поглежда към мен, никой не ме пита. Не знаят през какво преминавам всекидневно. Много е трудно, не знам дали някой би се поставил в моето положение\". \r\n\r\n Това са думите на Емилиано Сала към неговия приятел. \r\n\r\n От тях става ясно, че трансферът в Кардиф не е бил по негово желание, а в крайна сметка той се оказва и фатален. \r\n\r\n Въпросните 17 милиона евро все още не са изплатени, а между Нант и Кардиф се очакват съдебни битки. \r\n \n\t\t\t\t\t\t", "date": "2019.05.23", "title": "Сала изобщо не искал да преминава в Кардиф!"}
{"url": "http://www.bnews.bg/article/261006-shampionkata_ni_po_borba_bilyana_dudova_e_napravila_opit_za_samoubiystvo", "text": "\n Трикратната европейска шампионка по борба – Биляна Дудова, е направила опит за самоубийство, съобщава в. „Телеграф“, позовавайки се на информация от МВР и УМБАЛ „Св. Иван Рилски“. \r\n\r\n Във вторник (21 май) вечерта тя е била открита с прерязани вени в жилището ѝ в хотел в столичния квартал „Дианабад“, което дели с друга своя съотборничка в националния отбор – Сезан Белберова. \r\n\r\n Именно тя е подала сигнала на телефон 112. \r\n\r\n Дудова е настанена в болница и в момента няма опасност за живота. \r\n\r\n Съотборниците на Дудова и нейният треньор Петър Касабов заявяват, че не са усетили тя да е била депресирана и не им е споделяла да има проблеми. \r\n\r\n Наскоро тя преживя лична трагедия, след като майка ѝ почина, но успя отново да се върне на тепиха и да постигне важни победи. \r\n\r\n Дудова е европейска шампионка в 3 различни категории на 3 поредни европейски първенства. През 2017 г. тя спечели злато в Нови Сад, Сърбия в кат. до 55 кг, през 2018 г. в Каспийск, Русия до 57 кг, а преди месец в Букурещ, Румъния в категория до 59 кг. \r\n\r\n „ДОБРЕ СЪМ, ВЕЧЕ СЕ ВЪЗСТАНОВЯВАМ ВКЪЩИ”, ЗАЯВИ БИЛЯНА ДУДОВА ПРЕД САЙТА НА БЪЛГАРСКАТА ФЕДЕРАЦИЯ ПО БОРБА. \r\n\r\n Биляна не разкрива конкретната причина за инцицента, а само допълва, че е лична и отказва да коментира подробности. Често шампионката преживява проблемите си вътрешно, без да споделя с близките си. \r\n\r\n Травмата е лека. Възстановяването ѝ обаче ще продължи около месец. Дудова ще пропусне държавния шампионат другата седмица във Враца (29-30 май). \r\n\r\n От Българската федерация по борба вече са ангажирали психолог да работи с шампионката. \r\n \n\t\t\t\t\t\t", "date": "2019.05.23", "title": "Шампионката ни по борба Биляна Дудова е направила опит за самоубийство"}
{"url": "http://www.bnews.bg/article/261002-barekov_v_delnitsi_sezirahme_tsatsarov_i_toy_se_e_zadeystval_po_vaprosa_s_partiynite_subsidii", "text": "\n Сезирахме главния прокурор Сотир Цацаров и той се задейства по въпроса с партийните субсидии. Това съобщи лидерът на Движение Презареди България Николай Бареков в предаването “Делници”, което се излъчва в ефира на телевизия Евроком. Той разкри сумите, които партиите прибират на годишна база, и възмутено попита защо тези милиони не биват давани на болни деца.  \r\nЦацаров е изискал справка дали са верни изнесените данни, че партиите са получили през миналата година по 13, вместо по 11 лева за всеки избирател. Прокуратурата очаква информация от Министерството на финансите, от Централната избирателна комисия, както и от Сметната палата, която контролира финансите на политическите партии.  \r\nПрехвърлянето на топката между институциите по повод субсидиите, на което станахме свидетели днес, Бареков определи като липса на политическа отговорност, но подчерта, че такава наблюдаваме единствено в представителя на президентската институция. Румен Радев е прав за това, че е единствената опозиция, която в момента говори истината, категоричен е Бареков.  \r\nБареков отбеляза, че очаква Движение Презареди България да получи европейски мандат, въпреки клеветническата кампания, която протече през този месец. Според него се очертава избирателна активност на тези избори да бъде доста ниска, защото хората са отвратени от всички сканадали, които разтресоха държавата преди и по време на предизборната кампания.   \r\nЛидерът на формацията подчерта още, че въпреки лъжливите социологически проучвания, хвърлените от Марешки и ВМРО милиони за предизборна кампания ще останат неоправдани. По думите му отново се харчат парите на българския данъкоплатец  за предизборни лъжи и лъскави клипове. \r\n“Това, което направиха Каракачанов, Марешки и Джамбазки,  е хвърляне на десетки милиони левове за кампания  и мисля, че господин Цацаров след 26-ти май не трябва да се бави и да образува проверка от къде са тези пари”, категоричен е Бареков. \r\nОтносно изказванията на премиера Борисов, че предстои втора Костинбродска афера, Бареков сподели, че за него  това е схема, която на 11 май 2013 година той е разкрил с помощта на източници в прокуратурата, в съдебната система и ДАНС.  \r\nНяма как да има Костинброд  днес, защото телевизиите в България днес са в плен, те са купени от олигархията и слугуват на управляващите, убеден е той.  Има и още причини тази афера да не се състои отново и една от тях е, че няма такъв журналист, който да има смелостта да разобличи случащото се, допълни Бареков, като подчерта, че  \r\nнеслучайно им е лепнал етикета “баджак журналисти”.   \r\nКостинборд е факт след последните промени на Изборния кодекс, категорично заяви той. Подлогите на властта Марешки и Каракачанов получиха пълно мнозинство в ЦИК и в СИК, там с петдесет плюс един гласа могат да взимат всякакви решения, разкри Бареков и допусна, че на предстоящия вот Цветан Цветанов  ще брои бюлетините, тъй като самият Борисов заяви, че съдбата му зависи от развоя на тези избори. Костинброд вече е подготвен, но на Цветанов вече не му трябват фалшиви бюлетини, той купува секциите.  \r\nВ крайна сметка Марешки и Джамбазки се борят за “дясното коляно” на Борисов и поради тази причина те ще направят всичко възможно да унищожат бюлетините на истинската опозиция, прогнозира лидерът на Движение Презареди България.  \r\nБареков хвърли бомба като сподели, че високопоставен британски политик му е разкрил, че трябва да прецени на време какви да са действията му към Джамбазки, защото той се е разбрал с Бойко Борисов, че ще стане член на ЕНП, ако бъде избран за депутат в следващия европейски парламент. \r\nКато уточни, че именно той е направил Джамбазки евродепутат с гласовете на ББЦ през 2014, Бареков определи водачът на листата на ВМРО като “провал” и “предател”. Политикът припомни и че консерваторите първоначално отказваха да го приемат в групата си. Бареков заяви още, че Джамбазки трябва да отговори на много въпроси, като най-съществен определи защо не е дарил заплата си избирателите на ББЦ, които той излъга. \r\nМакар и баща на четерима сина, аз излизам беден като църковна мишка, а той излиза милионер в евро, уточни Бареков.   \r\nЕвродепутатът уточни още, че в изтичащия мандат е зам.-председател на ЕКР, а Презареди България е първата консервативна партия. За да си консерватор, ти трябва да си солидарен към народа си, смята той и уточни, че не можеш да бъдеш милионер без трудов стаж като Джамбазки. \r\nЛидерът на Движение “Презареди България” призова българските граждани да гласуват на 26-ти  за водача на листата на формацията - Димитър Байрактаров, защото по думите му те са единствената консервативна партия в България, която носи корените на консерватизма още от времето на д-р Константин Стоилов и Тодор Бурмов. \r\n \n\t\t\t\t\t\t", "date": "2019.05.23", "title": "Бареков в Делници: Сезирахме Цацаров и той се е задействал по въпроса с партийните субсидии"}
{"url": "http://www.bnews.bg/article/261005-v_tayms_tereza_mey_podava_ostavka", "text": "\n Министър-председателят Тереза Мей ще обяви оттеглянето си от „Даунинг стрийт“ 10 утре, 24 май, пише британският в. „Таймс“. \r\n\r\n Според вестника Мей ще се оттегли заради бунта в кабинета около плана ѝ за Брекзит. \r\n\r\n Мей най-накрая беше притисната, след като министрите от кабинета се присъединиха към бунта на торите за предложението ѝ да улесни възможността за втори референдум, пише „Таймс“. \r\n\r\n Снощи още един министър – Андреа Лийдсъм – подаде оставка, ставайки 36-ият член на кабинета „Мей“, който си тръгва от правителството. Лийдсъм бе представител на кабинета в Камарата на общините. \r\n \n\t\t\t\t\t\t", "date": "2019.05.23", "title": "В. „Таймс“: Тереза Мей подава оставка"}
{"url": "http://www.bnews.bg/article/261004-variant_1_beshe_izteglen_na_vtorata_zadalzhitelna_matura", "text": "\n Вариант 1 беше изтеглен на втората задължителна матура по предмет по избор, предаде БНТ. \r\n\r\n Изпитът започва в 8 часа и продължава четири астрономически часа. \r\n\r\n На него се явяват над 41 000 зрелостници. Те могат да избират между 13 различни предмета. \r\n\r\n Най-много зрелостници - над 14 600 са избрали да се явят на изпита по английски език. Вторият най-желан предмет е биологията, като матура по него ще положат над 11 000 ученици. \r\n\r\n Почти толкова са предпочели в дипломата им за средно образование вместо оценка от втора матура да се запише средноаритметичната оценка от изпитите по професията, изучавана в професионална гимназия. \r\n\r\n За да бъдат допуснати до изпита, учениците трябва да носят лична карта и служебна бележка. \r\n\r\n Резултатите от матурите ще бъдат обявени до 13 юни. \r\n \n\t\t\t\t\t\t", "date": "2019.05.23", "title": "Вариант 1 беше изтеглен на втората задължителна матура\r\n"}
{"url": "http://www.bnews.bg/article/261003-zapochva_glasuvaneto_za_evropeyski_parlament", "text": "\n Европейският съюз (ЕС) провежда деветите преки избори за Европейски парламент (ЕП) от 1979 г. \r\n\r\n От днес, 23 май (четвъртък) до 26 май (неделя) милиони европейци от 28-те страни членки на ЕС ще изберат 751 евродепутати за период от пет години (2019-2024 г.). \r\n\r\n На тези избори залогът е много висок. Новият състав на парламента ще започне работа през юли на фона на възхода на популизма и евроскептицизма, лидерския вакуум след оттеглянето на Ангела Меркел, безкрайната драма около Брекзит и търговските противоречия в световен мащаб. \r\n\r\n Начало на изборите за Европейски парламент поставят Великобритания и Холандия на 23 май, следвани от Ирландия - 24 май; Чехия на 24-25 май; Словакия - 25 май; Латвия - 25 май; Малта - 25 май, отвъдморски територии на Франция - 25 май и останалите на 26 май. \r\n\r\n Европейският парламент е единствената институция на ЕС, която се избира чрез пряко гласуване. Евродепутатите са отговорни за избора на председател на Европейската комисия и прокарването на законите, които управляват Общността. \r\n\r\n В началото на 2018 г. Общността прие промени за намаляване на броя на депутатите в Европейския парламент до 705 заради Брекзит. Но отлагане на оттеглянето на Великобритания от Общността принуди страната да участва на изборите и доведе до запазване на 751 места в европарламента. \r\n\r\n Германия, най-населената страна членка на ЕС - 82,8 милиона души, ще вземе 96 места, докато Малта, с население от 475 000 души, ще получи само 6 места. В последния парламент България имаше 17 места, които съответно бяха разпределени: 7 в Европейската народна партия; по четири в групата на социалистите и либералите и 2 в групата на консерваторите и реформистите. \r\n\r\n 751 места се разпределят сред страните членки на базата на населението. За мнозинство в Европейския парламент ще са необходими 376 места. \r\n\r\n Избирателите на всяка страна гласуват за националните партии. Тези партии членуват в партии на европейско ниво, които са представени в парламента чрез различни политически групи. Групата с най-много места има най-големи шансове да влияе върху политическата посока на Европейската комисия. От 1999 г. дясноцетристката Европейска народна партия (ЕНП) и техните предшественици държат най-много места. \r\n\r\n Членовете на ЕП получават място в заседателната зала според своята политическа група - те се обединяват по политически, а не по национален принцип. \r\n\r\n Понастоящем в Европейския парламент има 8 политически групи (Европейска народна партия - 216 места; Прогресивен алианс на социалистите и демократите - 185 места; Европейски консерватори и реформисти - 77 места; Алианс на либералите и демократите за Европа - 69 места ; Конфедеративна група на Европейската обединена левица - Северна зелена левица - 52 места; Зелените - Европейски свободен алианс - 52 места; \"Европа на свободата и пряката демокрация\" - 42 места; \"Европа на нациите и свободите\" - 36 места и депутати без групи - 20 места). \r\n\r\n Минималният брой членове за образуване на политическа група е 25, като трябва да са представени най-малко 1/4 от държавите членки. Всеки член на ЕП може да членува само в една политическа група. Някои членове не принадлежат към нито една политическа група и заседават като независими. \r\n\r\n Последните социологически проучвания показват, че Европейската народна партия и Партията на европейските социалисти и демократи традиционно ще заемат първо и второ място. ЕНП се очаква да спечели около 170 места, което би означавало загуба от близо 50 места. Социалистите ще получат между 140 и 150 места. Прогнозите са ръководеният от вицепремиера на Италия Матео Салвини \"Европейски алианс на народите и нациите\" да спечели 73 места и да заеме четвърта позиция след либералите и партията на Макрон, които се очаква да получат около 100 места. Новият алианс между Партия \"Брекзит\" на Найджъл Фараж и Движение \"Пет звезди\" на Луиджи ди Майо се прогнозира да спечели около 50 места. \r\n\r\n Основните кандидати за следващ председател на Европейската комисия са Манфред Вебер, лидер на Европейската народна партия, и Франс Тимерманс от европейските социалисти. Групата с най-много спечелени места има право първа да сформира мнозинство в парламента и да издигне кандидат за председател на Европейската комисия според така наречения процес \"водещ кандидат\" (Spitzenkandidat). Някои са против този процес, на който е дадено начало през 2014 г. Също така ще бъдат избрани председатели на Европейския парламент и на Европейския съвет. \r\n\r\n Въпреки че европейците имат възможност пряко да изберат състава на законодателния орган, избирателната активност пада непрекъснато от 1979 г. насам - от 62% до 42% през последните четири десетилетия. В България на последните евроизбори през 2014 г. гласуваха 36%. \r\n \n\t\t\t\t\t\t", "date": "2019.05.23", "title": "Започва гласуването за Европейски парламент"}
