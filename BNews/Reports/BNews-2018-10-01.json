{"url": "http://www.bnews.bg/article/249621-motorist_blasna_peshehodets_v_tsentara_na_sofiya", "text": "\n Моторист блъсна пешеходец в центъра на София, близо до хотел „Хемус”.  Случката е станала  около 16:50 ч. \r\n\r\n Мотористът изпреварва  автомобил и не забелязва пешеходецът, който е пресичал улицата неправилно.  \r\n\r\n  „Имаше една висока кола и един пешеходец. Той тичаше, а аз минавах в дясно, за да изпреваря автомобила. Нито аз го видях, нито той, и се блъснахме”, разказа пред наш екип  шофьорът на мотора. \r\n\r\n Той допълва, че пешеходецът е бил контактен, но най-вероятно е със счупено ребро. \r\n\r\n От пресцентъра на МВР коментираха, че  пострадалият веднага е откаран в болница за преглед и по първоначални данни не е със сериозни наранявания. \r\n \n\t\t\t\t\t\t", "date": "2018.10.01", "title": "Моторист блъсна пешеходец в центъра на София"}
{"url": "http://www.bnews.bg/article/249611-desi_banova_rodi_sin_na_plevnyo_adash_na_dashterya_y", "text": "\n Десислава Банова роди момченце. Малкият  се казва Йоан и се е появил на бял свят днес в 13.44 часа. Момченцето тежи 3,6 кг и е високо 53 см. Това е второ дете за Деси. Щерка й е адашка на новороденото си братче. Тя също се казва Йоанна и е плод на връзката на Деси със столичен бизнесмен. \"Благодарим на екипа в Болница \"Лозенец\" под ръководството на проф. Спасов и доц. Асенова, както и на д-р Шаламанов, д-р Костурска и д-р Чайковская за изключителния професионализъм\", заявиха тя и съпругът й Росен Плевнелиев. \r\n \n\t\t\t\t\t\t", "date": "2018.10.01", "title": "Деси Банова роди син на Плевньо - адаш на дъщеря й "}
{"url": "http://www.bnews.bg/article/249613-godzhi_stana_dvoen_tapche_se_s_kalorichna_hrana_ot_stres", "text": "\n Георги Милчев – Годжи се ошишка лошо и вече тежи незавидните за ръста му 92 килограма, пише „Уикенд\", позовавайки се на служител в „Шоуто на Слави”. „Това Годжи ли е?”, не спряха питат шокираните фенове след едно от последните предавания на шоуто. Басистът на „Ку-ку бенд” е толкова надебелял, че вее голям корем и двойна гуша като сумо борец. От слабия и чевръст Георги Милчев няма и помен. Колегите му разправят, че музикантът и близък приятел на Слави Трифонов е надебелял драстично заради стрес. „Може да има семейни проблеми, защото в момента отношенията му с Дългия са прекрасни, така че „жегата” не е от работата”, обясни информаторът ни. Факт е обаче, че от професионални ангажименти и грижите около бебето Цвета, с което го дари пред декември 2017 г. 26-годишната блондинка Надежда Дончева, главата на Годжи запушила и врачанинът намира отдушник в лапането на мазни изкушения. За капак младата му булка не харесвала да се върти в кухнята с черпак в ръка, а наблягала на салати, което съсипвало мечтите на Годжи за сочна пържола с пържени картофи. „Надежда се опитва да накара и Георги да остави мазнотиите, но напусто”, смеят се познатите на музиканта.Басистът на „Ку-ку бенд” ревниво пази личния си живот и дори раждането на бебето бе изненада за доста хора. Съученикът на Слави от Музикалното училище до последно криеше половинката си и факта, че е бременна. От екипа на „Шоуто на Слави“ са учудени, че Годжи и до днес не е запознал повечето си колеги с изгората си. \r\n  \r\n \n\t\t\t\t\t\t", "date": "2018.10.01", "title": "Годжи стана двоен, тъпче се с калорична храна от стрес "}
{"url": "http://www.bnews.bg/article/249615-porednata_modelka_obvini_ronaldo_v_iznasilvane", "text": "\n Кристиано Роналдо изнасилил американски модел и след това казал \"съжалявам, обикновено съм джентълмен\", сочат съдебни документи, подадени в Лас Вегас, които звездата определи като \"фалшиви новини\". \r\n\r\n Катрин Майорга, 34-годишна учителка, която е била амбициозен модел по време на предполагаемото нападение, твърди, че Роналдо я е изнасилил в банята в хотел Палмс в Лас Вегас в ранните часове на 13 юни 2009 г. \r\nАдвокатите на Кристиано Роналдо заявиха, че ще съдят германското списание Шпигел, след като публикуваха \"очевидно незаконни\" обвинения на Майорга. \r\nАдвокатът на Роналдо заяви в изявление, че докладът е \"неприемливо съобщаване за подозрения в областта на неприкосновеността на личния живот\" и че ще потърси правна защита на клиента си. \r\nПрез януари 2010-а година Майорга и Роналдо сключиха споразумение в размер на 375 000 долара ,което да отмени всички обвинения от американката към Роналдо. Майорга, която учи журналистика, преди да работи като модел, казва, че е подписала споразумението от страх. \r\n\"Не исках съдебен процес, никой не трябва да знае какво се е случило с мен\", каза тя пред списанието. Но мълчанието не й помогна да преживее преживяването, каза тя и тя се отказа от работата си като учител. Самият футболист коментира във видео на живо в своя профил в Инстаграм, което по-късно свали, че от \"Шпигел\" разпространяват лъжи по негов адрес. \"Тази жена просто иска да натрупа слава на мой гръб и да спечели от това. Такива лъжливи обвинения са част от моята работа и аз ги приемам спокойно\", каза Роналдо. \r\n \n\t\t\t\t\t\t", "date": "2018.10.01", "title": "Поредната! Моделка обвини Роналдо в изнасилване"}
{"url": "http://www.bnews.bg/article/249618-prof_lachezar_traykov_zdraveopazvaneto_shte_stava_vse_po_skapo", "text": "\n Здравеопазването ще става все по-скъпо. Това заяви проф. Лъчезар Трайков пред бТВ” по повод предложенията за допълнителни здравни осигуровки. \r\n\r\n Министърът на здравеопазването Кирил Ананаиев предложи два варианта за здравна реформа. Единият – плащаме толкова, колкото и досега, но имаме избор в коя здравна каса. Вторият – плащаме още 12 лв. над сегашната вноска, плюс 15% при всяко лечение. \r\n\r\n „Технологиите в здравеопазването се развиват и то ще става все по-скъпо. Ако някой си въобразява, че ще стоим на цените от преди 10 години, това няма как да се случи. Медикаментите също се промениха като цени, естествено и възможностите се увеличиха – аз съм щастлив като лекар, че работя сега, защото възможностите ми за точна диагноза се увеличиха многократно”, посочи проф. Трайков. \r\n\r\n Според невролога в пациентите се оставя усещане, че те ще бъдат ощетени. Той допълни, че приветства решението на здравния министър за реформа в сектора, защото досега е имало много неуспешни опити. \r\n\r\n „С годините така се е натаманила системата, така са се замазали язвите, за да не лютят. Всеки в тази система е добил едно състояние на поносимост. Младите я нямат и половината заминават. Накрая остават 1/3 от специалистите, които сме подготвили”, каза неврологът и медицински преподавател. \r\n\r\n Проф. Лъчезар Трайков коментира, че вторият модел е сходен с използваният във Франция. \r\n\r\n „Работи перфектно, няма французин, който да се е оплакал. Там има едно НЗОК – задължителна система, която не може да покрие всичко – около 60%-70%, всичко друго е допълнителната застраховка. При тях тя е 1% от заплатата”, допълни проф. Трайков. \r\n \n\t\t\t\t\t\t", "date": "2018.10.01", "title": "Проф. Лъчезар Трайков: Здравеопазването ще става все по-скъпо"}
{"url": "http://www.bnews.bg/article/249619-plamen_dimitrov_pensiite_i_energiynite_pomoshti_tryabva_da_se_uvelichat", "text": "\n „Само 1,4 милиона от българите могат да си позволят това, което им е нужно, а са им нужни поне по 1200 лева на човек”, заяви Пламен Димитров, председател на КНСБ, пред бТВ. \r\n\r\n По думите му пенсиите и енергийните помощи трябва да бъдат увеличени поне с 10% от началото на 2019 година. \r\n\r\n „Повишаването на цените идва отвън, затова единственият ход, който имаме, е ръст на доходите. Бързо и спешно трябва да се преразгледа подпомагането на най-слабите. Това са около 2 милиона българи – пенсионери и работещи бедни”, обясни Димитров. \r\n\r\n „Скептичен съм към непазарни мерки. Тази идея не стъпва на никаква методика” – така Пламен Димитров коментира идеята на вицепремиера Красимир Каракачанов за социална кошница.   \r\n \n\t\t\t\t\t\t", "date": "2018.10.01", "title": "Пламен Димитров: Пенсиите и енергийните помощи трябва да се увеличат"}
{"url": "http://www.bnews.bg/article/249612-silni_valezhi_v_iztochnata_polovina_ot_stranata", "text": "\n Предупрежденията с оранжеви и жълти кодове в източната половина от страната се оправдаха. \r\n\r\n За последните 36 часа най-много е измереното количество дъжд в Малко Търново – 74 л/кв.м, Ивайловград – 64 л/кв.м и Хасково – 62 л/кв.м. \r\n\r\n Очакванията са през нощта дъждът постепенно да почне да отслабва. Утре прогнозата е за слънчево и доста по-топло време. \r\n\r\n „МВР е направило нужната организация на терен, има готовност да реагира при усложнение на обстановката и ще държи населението информирано във всеки един момент”, това увери вътрешният министър Младен Маринов.  \r\n„Всички нива на сигурност са задвижени, среща с областните управители, задачите, които имат те както наблюдение – на терен сме, ще държим във всеки един момент населението да е информирано, за да се избегнат щети”, каза още вътрешният министър. \r\n\r\n   \r\n \n\t\t\t\t\t\t", "date": "2018.10.01", "title": "Силни валежи в източната половина от страната"}
{"url": "http://www.bnews.bg/article/249588-gadzheto_na_pleyn_nalita_na_zheni", "text": "\n Морган Брит—приятелката на световноизвестния дизайнер Филип Плейн, налита на жени. В социалните мрежи се появиха шокиращи кадри на манекенката, докато си разменя страстни ласки със своя приятелка. В социалните мрежи последва и втори кадър на Морган с дружката й. А също и клип, на който двете се плезят закачливо с езици, пише „Телеграф”. \r\n  \r\nВъпреки че красавицата е известна с разюзданото си поведение, публикацията предизвика до голяма степен гнева на феновете. Те в един глас заявиха, че има граници, които Брит отдавна е прескочила. И трябва да се спре. \r\n  \r\n \n\t\t\t\t\t\t", "date": "2018.10.01", "title": "Гаджето на Плейн налита на жени "}
{"url": "http://www.bnews.bg/article/249606-pochina_frenskiyat_muzikant_sharl_aznavur", "text": "\n Отиде си големият френски изпълнител Шарл Азнавур. Той почина на 94-годишна възраст в Париж. \r\n\r\n Роденият във френската столица като Шанур Вахинаг Азнавурян напусна сцената завинаги само 10 месеца, след като изнесе единствения си концерт в България. \r\n\r\n Първа забелязва таланта му и го открива за широката публика Едит Пиаф, когато е едва на 18 години. През дългата си кариера Азнавур е композирал е на над 1200 песни, от които е продал над 100 милиона копия по целия свят.  \r\n \n\t\t\t\t\t\t", "date": "2018.10.01", "title": "Почина френският музикант Шарл Азнавур"}
{"url": "http://www.bnews.bg/article/249605-zheni_dzhaferovich_s_balonite_chukna_29", "text": "\n Знойната шампионка по плуване и съпруга на футболиста Ваня Джаферович — Евгения, навърши 29 години. Красавицата, която е с цели 4 години по-голяма от футболиста, отпразнува рождения си ден. Партито бе с големи балони, свещи и много приятели. Рожденичката се пусна облечена изцяло в черно, но най-голямото изкушение беше в ръцете й, пише „България днес”. \r\nЖени  държеше на поднос огромна червена торта, изпъстрена с всякакви плодове. Да е жива и здрава Жени с… балоните! \r\n \n\t\t\t\t\t\t", "date": "2018.10.01", "title": "Жени Джаферович с балоните чукна 29"}
{"url": "http://www.bnews.bg/article/249610-melaniya_tramp_s_parva_samostoyatelna_obikolka_v_afrika", "text": "\n Първата дама на САЩ Мелания Тръмп заминава за Африка на първата си голяма самостоятелна обиколка в чужбина с намерение да постави благополучието на децата в центъра на петдневната си визита в четири страни - в четирите края на огромния, тънещ в бедност континент. \r\nМелания заминава на 1 октомври, започвайки първото посещение в живота си в Африка утре от Гана, която се намира в западната част на континента. Оттам тя заминава за Малави на юг, после пристига в Кения на изток и накрая ще посети Египет, в североизточната част на континента. \r\n\r\n Първата й продължителна международна обиколка извън сянката на президента Доналд Тръмп обаче може да бъде помрачена от нейния съпруг, който преди време направи непочтителни и дори вулгарни коментари за континента. \r\n\r\n Това натоварва първата дама до известна степен със задачата да изглади, доколкото може, отношенията. Броени дни преди първата дама да се качи в американския правителствен самолет, за да прекоси Атлантическия океан, президентът Тръмп заяви в ООН, че той и съпругата му \"обичат Африка\". \r\n\r\n Петдневната обиколка на г-жа Тръмп включва посещения вболници, училища и приюти, тъй като е фокусирана върху благополучието на децата. \r\n\r\n Грижата за децата е ключов въпрос за Мелания, която има 12-годишен син. В САЩ тя се съсредоточи върху темата чрез подетата от нея инициатива \"Би бест\" (\"Бъди най-добрият\"). Тази седмица бележи най-продължителното популяризиране на програмата и нейните цели в чужбина, като се изключи събитието, организирано от г-жа Тръмп посещението в Лондон заедно със съпруга й през юли. \r\n\r\n Четиридесет и осем годишната Мелания Тръмп, родена в Словения бивша манекенка, днес натурализирана американска гражданка, пътува доста, придружавайки президента, включително до Саудитска Арабия, Израел, Италия, до Брюксел, Франция, Япония, Южна Корея и Великобритания. Тя беше във Финландия за срещата на върха на съпруга й с руския му колега Владимир Путин, но не замина с него за Сингапур за срещата му със севернокорейския лидер Ким Чен-ун през юни. \r\nЕдинствената й друга визита в чужбина беше кратка - еднодневно посещение в Торонто през септември 2017 г., за да се присъедини към британския принц Хари на спортно състезание за ранени в бойни действия военнослужещи. \r\nМнозина смятат г-жа Тръмп за първа дама, която изпълнява задълженията си с неохота, тъй като тя се пренесе изцяло в Белия дом почти шест месеца след като Доналд Тръмп встъпи в длъжност, защото синът им учеше в Ню Йорк. Нейното присъствие не бие на очи в сравнение с това непосредствените й предшественички. Тя отсъстваше от публичното пространство в продължение на няколко седмици след бъбречна операция през май. \r\nПредшественичките й Хилари Клинтън, Лора Буш и Мишел Обама пътуваха многократно в чужбина без съпрузите си по време на управлението им. Подобни визити се превърнаха в нещо подразбиращо се при първите дами и подобни очаквания имаше и за Мелания като следваща стъпка от издигането й на една от най-зорко следените позиции в света. \r\n\r\n Бившите първи дами Клинтън, Буш и Обама пътуваха неведнъж самостоятелно до Африка. \r\n\"Когато посещава чужда страна, първата дама може да привлече вниманието и да съдейства значително за пораждането на положителни чувства към Съединените щати. Надявам се тя да успее да направи това\", каза за г-жа Тръмп изследователката на първите дами Майра Гътин от университета \"Райдър\" в Ню Джърси. \r\nПо-рано тази година президентът Тръмп предизвика възмущение в цяла Африка, след като до журналистите стигна негово изказване от частен разговор, в което нарече африканските страни \"мръсни дупки\". \r\nПо-късно той публично отрече частично думите си, но неофициално ги защитил, както съобщи през януари АП. Президентът не отрече коментара си и когато беше запитан за него при посещението в Белия дом на нигерийския президент Мухамаду Бухари през април. \r\n \n\t\t\t\t\t\t", "date": "2018.10.01", "title": "Мелания Тръмп с първа самостоятелна обиколка в Африка"}
{"url": "http://www.bnews.bg/article/249608-proliven_dazhd_navodni_ulitsite_v_pomorie", "text": "\n Проливен дъжд наводни Поморие. От пожарната заявиха, че са се отзовали на 15 сигнала за наводнени улици в града. \r\n\r\n В района на наводнението няма изградена канализационна система. \r\n\r\n Лошото време в Поморие е част от средиземноморския циклон, който премина през Гърция. Според сателитните данни циклонът отива към Варна. \r\n \n\t\t\t\t\t\t", "date": "2018.10.01", "title": "Проливен дъжд наводни улиците в Поморие"}
{"url": "http://www.bnews.bg/article/249607-tsska_sled_zagubata_ot_levski_nyama_da_pravim_trenyorska_smyana", "text": "\n Ръководството на ЦСКА уточни в официалния си сайт, че няма да прави промени на треньорския пост, въпреки поражението на тима в последния кръг на Първа лига от \"Левски\". \"Червените\" паднаха с 0:1 в първото за сезона дерби. \r\n\r\n Автогол реши дербито и остави \"Левски\" сам на върха. \r\n\r\n След мача се появиха слухове, че именно тази загуба ще коства поста на треньора Нестор Ел Маестро, който бе назначен в началото на настоящия сезон. \r\n\r\n Ето какво написаха от ЦСКА на официалния си сайт: \r\n\r\n \" \r\n\r\n \r\n\r\n \r\n\r\n \" \r\n \n\t\t\t\t\t\t", "date": "2018.10.01", "title": "ЦСКА след загубата от \"Левски\": Няма да правим треньорска смяна!"}
{"url": "http://www.bnews.bg/article/249620-prirodniyat_gaz_parnoto_i_toplata_voda_sa_s_po_visoki_tseni_ot_dnes", "text": "\n От днес влизат в сила по-високи цени на природния газ, парното и топлата вода. \r\n\r\n Предвижда се увеличението да бъде с между 2% и 9% в различните области на страната. \r\n\r\n Заедно с предишните повишения на цените, този отоплителен сезон ще бъде с между 7% и 23% по-скъп от предишния. Най-голям е скокът за абонатите в Бургас, а най-малък за тези във Варна. \r\n\r\n Председателят на КЕВР Иван Иванов не изключи риска от ново повишаване на цените от първи януари. \r\n\r\n „Ако поскъпването на природния газ за първото тримесечие на 2019г. е с по-малко от 5%, това няма да доведе до повишаване на цената на топлинната енергия и високоефективната електрическа енергия”, коментира Иван Иванов, председател на КЕВР. \r\n \n\t\t\t\t\t\t", "date": "2018.10.01", "title": "Природният газ, парното и топлата вода са с по-високи цени от днес"}
{"url": "http://www.bnews.bg/article/249581-bivshata_na_deyan_donkov_smeni_bashtata_na_detsata_si_s_mulat", "text": "\n Кристина Милева развя дълъг крак и би шута на мъжа си, за да пристане на доминиканец. Алекс Сото, който е шампион по водни спортове, сам сподели за новата си връзка в социалните мрежи, променяйки статуса си на „обвързан“ и публикувайки интимен фотос с новото гадже, писа „България Днес“. \r\n\r\n Манекенката, която дълго време топлеше постелята на актьора Деян Донков, явно не си губи времето след второто раждане. Не е ясно обаче какво се случва с бащата на двете й деца, които са неотлъчно с нея в Доминиканската република. \r\n\r\n През последната година Кристина Милева зачезна от България, като буквално се пренесе в Доминикана. Красавицата твърди, че се мести там заедно с бизнесмена Васил, който е собственик на бутици. Богаташът е от дълги години с манекенката. \r\n\r\n През юни 2017 двамата се сдобиха с второ дете, като даваха вид на перфектната двойка. Изненадващо през август издайническият статус на кайтбордиста Алекс Сото вдигна завесата за промяната в личния живот на красавицата. \r\n\r\n Макар Кристина бързо да скри публикацията от стената си, Алекс я е оставил на видно място, за да се знае,  че той е новият й мъж. \r\n \n\t\t\t\t\t\t", "date": "2018.10.01", "title": "Бившата на Деян Донков смени бащата на децата си с мулат"}
{"url": "http://www.bnews.bg/article/249609-sasht_shvetsiya_i_italiya_podadoha_oferti_za_iztrebitel", "text": "\n Четири оферти от три държави за нов изтребител са подадени в Министерството на отбраната днес до 12 ч. Две са от САЩ, една от Швеция и една от Италия. \r\n\r\n Ген.-майор Цонко Стойков, командир на Военновъздушните сили (ВВС), отвори документите.  \r\n\r\n В реда на получаването им те са: \r\n\r\n Предложение на САЩ за нов „Ф-18” \r\n\r\n Предложение на САЩ за нов „Ф-16” \r\n\r\n Предложение от Швеция за нов „Грипен” \r\n\r\n Предложение на Италия за употребявани „Юрофайтър” \r\n\r\n „Оттук нататък следва документите да бъдат заведени в класифицирана регистратура. От утре започва 14 дни работа на комисията за оценка на предложенията. В това време комисията може да отправя въпроси и да иска уточнения към компаниите. След това работата ѝ ще завърши с протокол. \r\n\r\n Следва комисия, която ще проведе допълнителни преговори за допълнително уточняване на параметрите на предложенията. След това министърът на отбраната ще вземе решение с коя от държавите да започне разговори за подписване на договор. \r\n\r\n Днес е хубав ден за българската авиация да си пожелаем офертите да са конкурентни и оттук да започнат за ВВС историческа модернизация и превъоръжаване”, обяви зам.-министър Атанас Запрянов. \r\n\r\n Проектът за нов тип боен самолет е на стойност 1,8 млрд. лв. Първоначално, в срок от три години, трябва да бъдат доставени поне 8 самолета с оборудване, въоръжение и обучение на екипажа. \r\n\r\n Плащането е разсрочено за 9 години. \r\n \n\t\t\t\t\t\t", "date": "2018.10.01", "title": "САЩ, Швеция и Италия подадоха оферти за изтребител!"}
{"url": "http://www.bnews.bg/article/249590-otkriha_detsko_politseysko_upravlenie_v_stolitsata", "text": "\n Министърът на вътрешните работи Младен Маринов откри „Детско полицейско управление“ в столичното 120 ОУ „Г. С. Раковски“ в ж.к. „Лозенец“. Това съобщиха от пресцентъра на МВР. \r\n\r\n Служителите на Столичната дирекция на вътрешните работи направиха демонстрации пред учениците и гостите на събитието.   \r\n\r\n   \r\n \n\t\t\t\t\t\t", "date": "2018.10.01", "title": "Откриха „Детско полицейско управление“ в столицата"}
{"url": "http://www.bnews.bg/article/249592-alo_izmamnitsi_prevarnaha_vazrastna_zhena_v_svoy_kurier", "text": "\n Телефонни измамници отмъкнаха близо 50 000 лева от възрастна жена от Хасково. След това я убедили да стане техен куриер. Измамената попада в схема на още шест престъпления. \r\n\r\n 75-годишната Маргаритка Михайлова е самотно живееща жена от Хасково. Преди четири месеца става жертва на телефонна измама. Дава на непознати всичките си спестявания. \r\n\r\n \"През месец май е станала жертва на телефонна измама. Направила е няколко транзакции – изтегля 18 000, 7000 и още 24 000 лева на територията на страната, като последните две са във Велико Търново. Изтеглила е парите и ги е предала на телефонните измамници, като самата тя ги е донесла и ги оставила на различни места в Търново. Няколко пъти се натъкваме на подобни случаи – хората да ги карат освен всичките пари, които са в тях, да теглят пари от банките, да изпразват сметките и да ги предоставят“, разказа началникът на сектор „Криминална полиция” Илиян Личев. \r\n\r\n След като разбира, че е измамена, жената не се обажда в полицията, а се свързва с извършителите. Така попада в най-новата схема – получава обещание и шанс, че ще си върне парите, ако им стане \"муле\". Маргаритка Михайлова се съгласява. В средата на миналата седмица, след поредното си пътуване от Хасково до Велико Търново и участие в поредната измама като \"муле\", 75-годишната жена сваля картите пред търновските криминалисти. \r\n\r\n От началото на годината до края на месец август са регистрирани общо 725 измами. За същия период са установени и задържани 87 извършители на този вид престъпления. Анализът сочи, че спрямо същия период на миналата година има спад с 25% на измамите. По случая от Хасково с давност четири месеца и последвали още шест телефонни измами с участие на измамена възрастна жена тепърва се започва работа. \r\n \n\t\t\t\t\t\t", "date": "2018.10.01", "title": "“Ало“ измамници превърнаха възрастна жена в свой куриер"}
{"url": "http://www.bnews.bg/article/249593-tsvetanov_badeshteto_na_ikonomicheskiya_i_parichen_sayuz_e_obvarzano_s_politicheskata_stabilnost", "text": "\n Реакция на управляващите относно искания вот на недоверие към кабинета \"Борисов 3\". Според Цветан Цветанов няма никакво основания за вот на недоверие в сектор \"Здравеопазване \". Реакцията му е във връзка с решението на БСП да внесе нов вот на недоверия срещу кабинета на Бойко Борисов. \r\n\r\n Цветанов подчерта, че бъдещето на икономическия и паричен съюз също така е свързано и с външните процеси, които макар и понякога да се подценяват, имат пряко отношение към финансовата стабилност на държавите-членки. \r\n\r\n „България от 10 години е в този съюз, в който има още 27 държави. Този факт ни задължава да работим заедно и да бъдем отговорни“, обясни Цветанов. \r\n\r\n Той отбеляза, че след тежката финансова криза са се видели доста проблеми в паричния съюз, но в същото време тя е помогнала на Европа да си вземе необходимите поуки. \r\n\r\n \"В последните 10 години се направиха нови регулации и институции, за да не се допускат нови кризи в банковия и икономическия сектор“, посочи още той. \r\n \n\t\t\t\t\t\t", "date": "2018.10.01", "title": "Цветанов: Бъдещето на икономическия и паричен съюз е обвързано с политическата стабилност!"}
{"url": "http://www.bnews.bg/article/249594-galap_balgariya_e_s_dobri_pozitsii_v_turizma", "text": "\n България се възприема като привлекателна туристическа дестинация и има добри позиции в нашия наситен с туризъм регион. Това показват данните от проучване на „Галъп интернешънъл“. То е проведено в периода юни-юли тази година. Изследването обхваща съответната представителна извадка в Германия, Русия, Великобритания, Румъния и Сърбия.  \r\n\r\n 57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия и Турция. Номер едно в нашия регион остава Гърция, а далеч зад нас остават Румъния и Сърбия. \r\n\r\n Най-високо са оценили страната ни гражданите на Румъния и Русия, но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение. \r\n\r\n На въпрос „Как бихте описали общите си впечатления от България?” 80% от посетилите страната ни отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително е висок - 67%. \r\n\r\n Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни, отбелязват от \"Галъп\". \r\n\r\n Проучването е проведено в периода юни-юли тази година като част от програмата за регионални изследвания на „Галъп интернешънъл“. Изследването обхваща съответната представителна извадка в Германия, Русия, Великобритания, Румъния и Сърбия. В тези страни са проведени изследвания по методите лице в лице, телефонно интервю и онлайн проучване.  \r\n \n\t\t\t\t\t\t", "date": "2018.10.01", "title": "\"Галъп\": България е с добри позиции в туризма"}
{"url": "http://www.bnews.bg/article/249579-mira_dobreva_krie_brak_s_asansyoren_tehnik_i_krevatna_afera_s_kiril_gotsev", "text": "\n Днес Мира Добрева е едно от най-разпознаваемите лица на БНТ, но именно оттам получила първия отказ в кариерата си. Затова журналистката, която в момента е в Къщата на „ВИП Брадър”, стартирала професионалния си път в Нова. \r\nМира Добрева, която води предаването „Отблизо с Мира” по БНТ, винаги е знаела, че ще се посвети на журналистиката. За красавицата, родена в село Старцево край Златоград, това не било детската й мечта, а по-скоро знание и ясна представа за призвание. „Имах си самочувствие. Баща ми, Бог да го прости, ме насочваше: погледни се ти, изопачаваш нещата точно като журналист. Когато дойдох в София, съществуваше само  БНТ. Нямаше конкурс, на който да не съм се явила, но никой не ми обръщаше никакво внимание”, споделяла е Мира Добрева. \r\nТогава амбициозната дама, която този август навърши 46 години, вече учела туризъм в Датския колеж, а после ще завърши и специалност „Човешки ресурси” в УНСС. Не й било никак лесно да пробие в журналистическите среди, но пък никога не се отказала. И може би затова в един момент съдбата й проправила път. До преди това Мира работи като секретарка в голяма гръцка фирма. „Един от шефовете ми каза: „Ти май не си удовлетворена от това, къде се виждаш след 5 години?”. Отговорих му - в телевизията. „А какво търсиш тук? Ако чакаш нещо да се случи, ще си останеш секретарка за цял живот”, спомня си Мира Добрева.  \r\nС появата на Нова телевизия и сръбските им собственици, както и обявяването на конкурс за женско и за кино предаване, нахъсаната дама веднага се записва като кандидат. И още с появата си в тогавашната сграда на медията Мира прави сериозно впечатление. „Среща ме в коридора художественият директор и ме пита: „Каква си ти? Ами аз съм женена, без деца, от провинцията, студентка.” А сърбинът викна: „Ти изглеждаш като 1 милион долара и от този час работиш в тази телевизия!” Пратиха ме да стажувам в новините”, споделяла е днешната звезда. \r\nПо това време Мира Добрева е омъжена за вече бившия си съпруг Веселин, който е асансьорен техник и баща на дъщеря й Лора. Бъдещата тв звезда се сключва брак още като студентка, но тази връзка продължава едва около 7 години. Журналистката не обича да си спомня за първото си семейство и от години избягва да говори по темата. \r\nЗапочва работа в Нова, като скоро след това се явява на кастинг за плануваното женско предаване, но то така и не тръгва. Затова се преориентира към репортерството. Малко по-късно Добрева вече е водещ на „малките” новини, а не след това става и лице на централните емисии. Журналистката ражда дъщеря си Лора на 25 години. Докато е в майчинство, тя истински се притеснявала как ще продължи кариерата й.  Точно тогава обаче получила предложение именно от БНТ, където винаги е искала да работи. През 1999 г. става водеща на кратките новини „По света и у нас”. В държавната медиа обаче е посрещната на нож. Колежките й я ненавиждат и в очите я наричат с най-грозни прозвища. Тръгва слух, че е любовница на тогавашния генерален директор Кирил Гоцев, който не крие симпатиите си към нея.  \r\nНай-яростна срещу Мира е легендарната тв журналистка Даниела Кънева. Тя й погажда куп мръсни номера, за които и до сега се носят легенди. Докато чете новини от аутокюто, на екрана се изписват мръсни думи. Мира е обзета от параноя и е убедена, че подменят листовете с новини, които трябва да чете, с фалшиви вести. Така веднъж отказва да съобщи важна новина в ефир, защото е убедена, че е менте. Ръководството я наказва и тогава става ясно, че Добрева е жертва на подли саботажи от страна на колегите си. \r\nВ БНТ Мира среща голямата си любов – режисьорът Жоро Торнев, с когото се женят през 2007 г., а през пролетта на следващата година вече е в напреднала бременност. Тогава блондинката взима, като че ли с лекота, решението да излезе по-рано в отпуск по майчинство, при това без да задържа мястото си на водещ на новините. Красавицата дори не се поблазнила от възможността да стане лице на централната емисия. Избрала да се посвети на семейството си. Затова едва след като ражда сина си Георги Торнев-младши журналистката отново започва да мисли за работа. Днес тя води предаването „Отблизо с Мира”, в което изобилства от социални истории, които я вълнуват.  \r\nПреди време журналистката опита да навлезе в бизнеса, като отвори със своя приятелка козметичен салон. Тогава идеята на Мира Добрева била да съчетава бизнеса с благотворителност, като една от целите й била да помага безвъзмездно на онкоболни жени. Всеки месец се отделяли 5% от оборота, за да се направят естествени перуки за дамите, които са изгубили косите си вследствие на лечението. Скоро Мира разбира, че не всеки бизнес, и то в началото му, е способен да отделя такива солидни средства. Затова новинарката се отказва от козметичния салон и се съсредоточава върху телевизионните си проекти, пише \"Уикенд\". \r\nУспешната си кариера, на която се радва и днес, журналистката винаги е обяснявала с характера и трудолюбието си. Разбира се, случвало се е да дочува, че е изкачила професионалните си върхове най-вече с помощта на мъжа си Жоро Торнев или пък на някакви други хора с позиции в бранша. Дали някога се е трогвала от тези подмятания не е ясно, но е сигурно, че от години Мира ги подминава с усмивка.  „Когато човек е в началото на кариерата си, се налага да бъде по-упорит и амбициозен. Тогава се доказваш. Ако се оставиш на течението, може и да потънеш. Успехът е и въпрос на характер, не само на талант и възможности. Човек трябва да има здрав характер. В моя случай трябваше да работя два пъти по-усърдно”, казвала е тя.  \r\n  \r\n \n\t\t\t\t\t\t", "date": "2018.10.01", "title": "Мира Добрева крие брак с асансьорен техник и креватна афера с Кирил Гоцев"}
{"url": "http://www.bnews.bg/article/249603-plovdiv_throwdown_sabra_90_atleti_ot_11_strani", "text": "\n Ставри Ставрев от столичния клуб „Crossfire“ спечели титлата „най-корав атлет“ в града под тепетата. Той стана победител във второто издание на единственото по рода си състезание по функционален фитнес в Южна България „Plovdiv Throwdown”. Ставрев си тръгна с приза от 1000 евро и куп награди, предоставени от спонсорите на надпреварата.   \r\n\r\n До финалите на състезанието стигнаха 90 атлети от 11 държави. Те премериха своите сила, бързина и ловкост в шест тежки състезателни комплекса. В професионалната дивизия след Ставрев се наредиха полякът Мачей Вйерзбовски и Николай Митков, който също e състезател на „Crоssfire“.   \r\n\r\n „Plolvdiv Throwdown” е второто подобно състезание Пловдив и пето за страната. Интересен факт е, че на тазгодишното издание на надпреварата за първи път в България бяха включени дисциплини с дъмбели, разказаха организаторите от пловдивския клуб по функционален фитнес “MoVe Team”. За арена на битката беше избран лекоатлетическия стадион на Гребната база.   \r\n\r\n Надпреварата беше оценявана от 10 сертифицирани съдии. В последния кръг, който носеше името „Die Hard” здравеняците трябваше да изпълнят 60 мъртви тяги с 110-килограмова щанга, да се качат 3 пъти на въже с височина 4,5 метра, да изпълнят 40 пъти упражнението “box step over” (изкачване на 60-сантиметрова кутия и слизане от другата страна с 25-килограмови дъмбели във всяка ръка), отново 3 пъти да изкачат въжето, да направят 20 thruster-a (преден клек с раменна (push) преса с 60-килограмова щанга) и да завършат с още три качвания на въжето. Всички тези упражнения трябваше да се изпълнят във времева рамка от 14 минути. Единствено полският атлет Мачей Вйерзбовски успя да завърши комплекса, но дори това не му помогна да задмине Ставрев на подиума.   \r\n\r\n През същото изпитание, но с по-малки тежести, трябваше да преминат и атлетите от любителската дивизия. Победител стана сърбинът Стефан Букумирев от клуб „Кросфит Победник“. След него се наредиха Марин Димитров от „Explosive Power Training“ и Стефан Гатевски  от „FFC681“.   \r\n\r\n При жените надпреварата също бе изключително оспорвана. Победителка при професионалистките стана шампионката от миналогодишното издание на „PLOVDIV THROWDOWN” Елина Пашаланова. След нея се наредиха пловдивските атлетки Марина Галева от „GyMarina Team“ и Мария Найденова от „MoVe Team“. Победителка при дамите любители стана сръбкинята Мария Ивезич от „Кросфит Победник“. След нея се наредиха Аделина Григорова от „Crossfire Sofia“ и Севилджан Караилиева от „Raro Team“.   \r\n\r\n  Останалите комплекси също бяха проектирани така, че да тестват максимално психиката и физическата издръжливост на участниците. В първия модул, който носеше името „Runaway”, професионалистите трябваше да избягат 400 метра, да направят 25 клека с дъмбели по 25 килограма във всяка ръка и да завършат с 15 набирания до гърди. Времето за изпълнение беше едва 15 минути, а всички упражнения трябваше да бъдат повторени три пъти. След само две минути почивка състезателите се впуснаха в надпревара с щанги – за 5 минути атлетите трябваше да направят обръщане в клек от коляно, обръщане в клек от земята изтласкване от гърди със щанга, като резултатът зависеше от максималната тежест, с която е завършен комплексът.   \r\n\r\n Следващото издание на „Plovdiv Throwdown” ще бъде през 2019 година, като желанието на пловдивчани е финалът на надпреварата да съвпадне с Деня на независимостта. „Имаме желание да разчупим малко повече състезанието, като модулите могат да се провеждат на различни места. Искаме да включим и публиката, като им дадем възможност да участват в интересни и забавни игри с награди“, разкриха момчетата от пловдивския „MoVe Team”, които искат да превърнат „Plovdiv Throwdown” в традиция за града. \r\n \n\t\t\t\t\t\t", "date": "2018.10.01", "title": "„Plovdiv Throwdown” събра 90 атлети от 11 страни!"}
{"url": "http://www.bnews.bg/article/249595-avariya_ostavi_bez_topla_voda_golyama_chast_ot_kv_mladost_v_sofiya", "text": "\n Авария остави без топла вода стотици домакинства в София. Причина отново е пробив на топлопровод с голям диаметър, обясниха от „Топлофикация – София”. \r\n\r\n Засегнати са всички домакинства в столичния квартал „Младост” 4, както и части от „Младост” 2 и 3. \r\n\r\n От столичната „Топлофикация” не се ангажираха с конкретен срок за отстраняване на аварията, но увериха, че ще се работи непрекъснато до пълно възстановяване на топлоподаването. \r\n\r\n По закон услугата трябва да бъде възстановена до 48 часа, в противен случай дружеството дължи обезщетения. \r\n\r\n Отделни аварии спряха и топлата вода в части от кварталите „Люлин” и „Банишора”. \r\n \n\t\t\t\t\t\t", "date": "2018.10.01", "title": "Авария остави без топла вода голяма част от кв. „Младост” в София"}
{"url": "http://www.bnews.bg/article/249596-prokuraturata_iska_zadarzhane_pod_strazha_za_trimata_moldovtsi_razbili_bankomat_v_stara_zagora", "text": "\n Окръжната прокуратура в Стара Загора иска мярка за неотклонение „задържане под стража“ за тримата молдовци, които обраха банкомат на 27 септември. \r\n\r\n Мъжете, взривили банкомата, са на възраст 22 г., 24 г. и 30 г. \r\n\r\n Предполагаемата сума, която са откраднали е 50 000 лева, но тепърва от банката ще отчетат точната цифра, защото последното зареждане на устройството е за 100 000 лева. \r\n\r\n Освен за кражбата, молдовските граждани ще бъдат съдени и за нанасяне на материални щети върху магазина, в който е бил банкомата.   \r\n \n\t\t\t\t\t\t", "date": "2018.10.01", "title": "Прокуратурата иска „задържане под стража” за тримата молдовци, разбили банкомат в Стара Загора!"}
{"url": "http://www.bnews.bg/article/249589-mikrobus_vleze_na_zaden_hod_v_krastovishte_i_blasna_kola_ima_raneni", "text": "\n Микробус блъсна лек автомобил в Благоевград. Двама души са леко ранени от пръснало се стъкло, предаде БГНЕС. \r\n\r\n Пътният инцидент е станал в 12.40 ч. на ул. \"Александър фон Хумболт\", минаваща покрай студентските общежития в града. Микробусът е навлизал на заден ход в Т-образно кръстовище. С дясната си задна част той се блъска в лявата странична врата на колата. \r\n\r\n Транспортирани са за преглед в МБАЛ-Благоевград. До изясняване на състоянието им полицейски патрул затвори ул. „Александър фон Хумболт”. \r\n\r\n Пряката, от която излиза микробусът, води към складове и жилищни сгради. На нея трябва да има поставен знак, че се навлиза в улица, по която движещите са с предимство. Такъв обаче няма.  \r\n \n\t\t\t\t\t\t", "date": "2018.10.01", "title": "Микробус влезе на заден ход в кръстовище и блъсна кола, има ранени"}
{"url": "http://www.bnews.bg/article/249617-uvolniha_iliya_gruev_ot_duisburg", "text": "\n Илия Груев бе освободен от втородивизионния германски \"Дуисбург\". Треньорът си тръгва след серия слаби резултати на \"зебрите\", които нямат победа в 8 мача от началото на сезона. \r\n\r\n Начело на тима Груев записа 105 мача - 38 успеха, 33 загуби и 34 равенства. С \"Дуисбург\" специалистът спечели промоция от Трета Бундеслига, а през изминалия сезон записа седмо място във второто ниво. \r\n\r\n \"Тези три години бяха нещо повече от работа за мен. Винаги ще нося \"Дуисбург\" в сърцето си и ще се вълнувам от случващото се с клуба. Този клуб, както и феновете му, са нещо наиситна специално. За мен бе чест. Благодаря за всичко и пожелавам всичко най-добро на отбора\", каза Груев пред сайта на \"Дуисбург\". \r\n\r\n   \r\n \n\t\t\t\t\t\t", "date": "2018.10.01", "title": "Уволниха Илия Груев от \"Дуисбург\""}
{"url": "http://www.bnews.bg/article/249584-ninova_i_stanishev_na_nozh_zaradi_ungariya", "text": "\n Нов сблъсък между Сергей Станишев и Корнелия Нинова се състоял на пленума на националния съвет на БСП. \r\n\r\n Поводът този път бил подкрепата, която Нинова изрази за Унгария. Това разкриха пред БЛИЦ източници от Столетницата. Станишев упрекнал Виктор Орбан в сеене на омраза и показал снимка с чучело на лидера на социалдемократите в Унгария. \r\n\r\n Корнелия отговорила, че омразата и ксенофобията не бива да се допускат никъде, но попитала Сергей проявява ли европейския политически елит двойни стандарти. \r\n\r\n \"Защо европейските институции не ми отговориха когато ги информирах, че български националист твърди, че всички социалисти са за разстрел. Кой защити българските социалисти?В Унгария има проблеми с корупцията, макар че не са най корумпираната държава в Европа. истинската причина за акцията срещу Орбан не е това, а неговата позиция срещу Истанбулската конвенция И нелегалните мигранти. Сергей,разбери че тези две теми са затворени за нас. \r\n\r\n Тази конвенция противоречи на българската конституция. И през ум да не ви минава че може да се променя конституция заради джендър идеологията. И не ми говорете че е лява идеология да карате децата да си избират какъв пол са. По наше предложение парламентът прие решение да не се подписват двустранни споразумения за връщане на мигранти у нас. Знаеш ли какво ни костваше да убедим управляващите да гласуват \"за\"? Нали искаме единен и силен Европейски съюз, защо решихте да се делим в Европа на такива държави с глас и такива без глас. Това не е ли Европа на две скорости? Ние сме против. \" \r\n\r\n Сергей Станишев напуснал вбесен пленума преди края на дискусията. \r\n  \r\n \n\t\t\t\t\t\t", "date": "2018.10.01", "title": "Нинова и Станишев на нож заради Унгария"}
{"url": "http://www.bnews.bg/article/249616-svobodni_advokati_shte_obsazhdat_vazhni_vaprosi_za_gildiyata", "text": "\n На 06-07 октомври 2018 г. в гр.Пловдив, Пловдивски панаир, зала “Пловдив”  ще се проведе първата конференция. свободната адвокатура, която е отворена за всички адвокати. Събитието е отворено за всички редови адвокати, които имат отношение към развитието професията им. \r\n\r\n Преди 5 години в гилдията се заговори за изменения в Закона за адвокатурата, които да защитят адвокатския труд, да мобилизират органите на адвокатурата да защитават интересите й, и да издигнат реномето й пред обществото. Адвокатурата е единствената свободна професия спомената в Конституцията в глава съдебна власт. Организаторите считат, че не може да има истинска събедна реформа, без да се реформират всичките и части, включително и адвокатурата.  \r\n\r\n През 2014 г. на провежданите от Висшия адвокатски съвет „национални конференции“ бе сглобен законопроект за изменение на Закона за адвокатурата. Този законопроект бе  внесен в парламента в началото на 2015 г. без обществено обсъждане и предварителна оценка на въздействието му. Тези конференции бяха закрити за редовите адвокати, като в тях участваха авторите на законопроекта, членове на адвокатските съвети и на ВАдвС. В него имаше както добри предложения, така и спорни текстове и откровени недоразумения. Висшият адвокатски съвет не съумя да защити проекта пред обществото. Явно това трябва да бъде сторено от редовите адвокати.  \r\n\r\n Работна група за изменения в закона бе съставена от Висшия адвокатски съвет и е съставила нов проект на базата на стария катастрофирал законопроект, който в момента се приема от ВАдвС текст по текст при закрити врати. Видно е, че проектът не предвижда реформа на декларативното, но неосъществено самоуправление на Адвокатурата, а „бетонира“ властта на нейните висши органи. Не са обсъдени и взети предвид направените предложения от редица адвокати. \r\n\r\n На тазгодишното Общо събрание на адвокатите от страната бе направено и гласувано предложение за провеждане на широко обсъждане сред адвокатите на измененията в закона в закритата секция на Сайта на ВАдвС, с предоставяне на достъп за коментари на всеки желаещ адвокат, което да завърши на Национална конференция на адвокатурата /а не на номенклатурата/, в която да участва всеки заинтересован колега. \r\n\r\n Въпреки многократните ни настоявания, ВАдвС не е предоставил на адвокатите протокола от Общото събрание, ведно с взетите на него решения, и няма и никакви данни той да се готви да изпълни решението на ОСАС за провеждане на такава национална конференция. \r\n\r\n Предвид изложеното, администраторите на най-голямата неформална адвокатска група „ФЕЙСБУК ОБЩНОСТ НА БЪЛГАРСКИТЕ АДВОКАТИ“, ще организират обсъждане на целта, смисъла и духа на устройствения ни закон сред всички желаещи адвокати, включително и на проекта на Висшия адвокатски съвет, както и на останалите проекти и предложения, които ще бъдат изпратени на всички адвокатски колегии. Конференцията се  провежда в два етапа:  \r\nПърви етап, който се проведе беше онлайн като достъп имаха всички адвокати. \r\n\r\n Вторият етап е провеждане на Конференцията, където всеки адвокат да присъства лично, да се изкаже свободно, да направи предложения, като в края ще се  обобщят резултатите като излезем с конкретни предложения за реформа на професията.  \r\n\r\n Ще бъдат обсъдени и всички известни изготвени проекти и предложения за изменение в закона . Организаторите заявяват, че ще се опитат да осигурят възможност и за гласуване онлайн на заключителните резултати от конференцията. Конференцията ще се предава на живо в социалните мрежи. \r\n\r\n За конференцията и в двата й етапа са поканени: \r\n\r\n Висшият адвокатски съвет, ръководствата на всички адвокатски колегии, както и редовите адвокати. Това е първият опит адвокатската  общност да бъде изслушана при пълна демократичност и прозрачност.  \r\n\r\n Конференцията се финансира от самите участници, които ще покрият разходите с платените такси за участие, небивала практика до днес при провеждане на национални конференции на адвокатурата. Организаторите са на мнение, че това е истинското обществено обсъждане и очакват в него да се включат адвокати от цялата страна.   \r\n \n\t\t\t\t\t\t", "date": "2018.10.01", "title": "Свободни адвокати ще обсъждат важни въпроси за гилдията!"}
{"url": "http://www.bnews.bg/article/249598-sled_nevalidniya_referendum_badeshteto_na_makedoniya_e_v_ratsete_na_parlamenta", "text": "\n Референдумът за промяната на името на Македония не събра нужната избирателна активност от 50%, за да бъде валиден. В същото време над 90% от гласувалите са подкрепили промяната.  \r\n\r\n Гражданите на Република Македония отговаряха на въпроса „Подкрепяте ли членство в НАТО и ЕС чрез приемането на споразумение между Македония и Гърция?” \r\n\r\n Сега въпросът за името на Македония трябва да бъде решен от парламента. \r\n\r\n Македонският министър-председател Зоран Заев  заяви, че, ако ВМРО-ДПМНЕ бойкотира конституционните промени за промяната на името на Македония в парламента, ще свика предсрочни парламентарни избори. \r\n\r\n Заев излезе снощи пред поддръжниците на референдума и в емоционална реч обяви резултатите за успех. \r\n\r\n Противниците на премиера, организациите бойкотиращи референдума, се събраха пред парламента и празнуваха. Те носеха еврейски звезди и сравниха референдума с Холокоста. \r\n\r\n Зоран Заев пък обяви че гласуването за знак на зрялост и благодари на гласоподавателите. Над 600 хиляди македонци са гласували за ЕС и НАТО, обяви министър-председателят. \r\n \n\t\t\t\t\t\t", "date": "2018.10.01", "title": "След невалидния референдум бъдещето на Македония е в ръцете на парламента"}
{"url": "http://www.bnews.bg/article/249597-tezhka_katastrofa_zatvori_glaven_pat_e_79_kray_mezdra", "text": "\n Тежка катастрофа затвори главен път Е-79 край Мездра, съобщи бТВ. \r\n\r\n Челно са се ударили два автомобила, трима души са сериозно пострадали. Пострадала е и трета кола. \r\n\r\n По информация на очевидци кола, идваща от София, е навлязла в насрещното движение и е ударила идващ насреща автомобил, в който са пътували мъж и жена. \r\n\r\n В района бързо се образува колона от тирове.  \r\n \n\t\t\t\t\t\t", "date": "2018.10.01", "title": "Тежка катастрофа затвори главен път Е-79 край Мездра!"}
{"url": "http://www.bnews.bg/article/249585-riton_atakuvat_ndk_s_nov_spektakal_sled_kraya_na_natsionalnoto_si_turne", "text": "\n Точно приключили с националното си турне, Катя и Здравко от \"Ритон\" вече нахвърлят идеи и бистрят концепцията на пореден грандиозен спектакъл в НДК \r\n\r\n Заради турнето \"Музика и любов\" дуетът, който последните 40 години е фактор на поп сцената у нас, тази година не планира концерт в Зала 1. Но пък софийската им публика няма да чака дълго, само още няколко месеца, тъй като звездното семейство подготвя новата им среща за началото на 2019 г., пише ПИК. \r\n\r\n От май до септември феновете \"Ритон\" препълниха Летните театри на Пловдив, Бургас, Варна, Плевен и Велико Търново, Русе също посрещна звездите, а каварненци ги аплодираха на централния площад за празника на курортното градче. \r\n\r\n  \"Години наред изнасяхме спектакли само в НДК и хората от страната ги гледаха по телевизията. Тази година решихме да рискуваме. Макар че подобно предизвикателство не е никак лесно, особено когато няма спонсори и още повече, защото с нас винаги пътуват бендът ни, вокалистките и технически екип, заедно с 8-тонна озвучителна и осветителна техника. Благодарение на всички тях представихме на хората из България максимално автентично шоуто ни от миналата есен, което видяха столичани в НДК. \r\n\r\n Всички наши почитатели отлично знаят, че ние сме привърженици на живото пеене и сме твърдо против измамата с плейбек на сцената, когато става въпрос за концерти, на които се продават билети. Не за пръв път казвам, че хората имат въпиюща нужда от жив звук, дано повече изпълнители прозрат това, още повече, че имаме прекрасни музиканти. Но с ръка на сърцето мога да кажа, че пълните театри това лято бяха нашето най-голямо възнаграждение за усилията ни\", призна Здравко пред ПИК. \r\n\r\n  С Катя не крият, че още по щастливи ги прави цветната публика на концертите им из страната. След всеки спектакъл пред гримьорната им ги очаквали почитатели за автографи и снимки на всякаква възраст. \"На концерта в Плевен, например, се запознахме с едно момиченце, седмокласничка, наша фенка от София. Родителите й я качили на автобуса, баба й от Свищов я чакаше в Плевен, за да я доведе на концерта ни. Оказа се, че не изпуска нито един наш концерт и пътува навсякъде. Жестове като този и тази обич, която получаваме от публиката ни, ни задължава да не преставаме да работим и да творим\", казва Катя. \r\n\r\n Засега със Здравко не бързат да разкриват детайли около подготвяния нов проект в НДК. Споделят само, че вече работят по нови песни, но и са отворени към предложения от текстописци и композитори. Обещават и в най-скоро време да обявят датата на концерта. \r\n \n\t\t\t\t\t\t", "date": "2018.10.01", "title": "Ритон атакуват НДК с нов спектакъл след края на националното си турне"}
{"url": "http://www.bnews.bg/article/249586-moskovski_stava_vitse_na_chernomorska_banka_za_targoviya_i_razvitie", "text": "\n Още преди 10 дни правителството е одобрило кандидатурата на бившия министър на транспорта, информационните технологии и съобщенията Ивайло Московски за вицепрезидент на Черноморската банка за търговия и развитие (ЧБТР). \r\n\r\n Това се разбра от прессъобщение на Министерството на финансите за проведена среща между министъра на финансите Владислав Горанов и шефа на базирания в Солун Трезор Дмитрий Панкин. \r\n\r\n В съобщението се казва:  \r\n\r\n \"Финансовият министър представи Ивайло Московски, чиято кандидатура за вицепрезидент „Операции“ на ЧБТР беше одобрена с решение от българското правителство на 20 септември и ще бъде разгледана от Борда на директорите на Банката през ноември 2018 година. Министър Горанов изрази убедеността си, че със своите умения, знания и професионален опит Ивайло Московски ще има положителен принос за развитието на регионалното сътрудничество.\" \r\n\r\n В системата за правна информация на Министерски съвет такова решение не фигурира. На 20-и септември нямаше заседание на правителството и вероятно сладкият пост на Московски е решение взето на подпис, пише OFFNews. \r\n\r\n Черноморската банка за търговия и развитие е международна финансова институция на страните-участнички в Черноморското икономическо сътрудничество. Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна с цел да подпомага икономическото развитие на страните от региона. \r\n\r\n Оперативното ръководство на ЧБТР се осъществява от президент, главен секретар и трима вицепрезиденти с четиригодишен мандат. Позициите се заемат на ротационен принцип между представители на страните-членки. Дейността й е насочена към финансиране и насърчаване на регионални проекти от публичния и частния сектор, както и към поощряване на търговската активност между страните-акционери. Членството ни в Банката дава възможност за участие при разпределянето на финансовия й ресурс, както и при избора на конкретните проекти и тяхната реализация. \r\n\r\n Проектите в България, финансирани от ЧБТР от основаването й, са в размер на над 341 млн. евро, като през последните години има нарастване на активността на банката в страната с финансиране на проекти в частния сектор. \r\n\r\n Явно прокуратурата е приключила разследването за смъртта на детето на Московски, за което обаче няма официално съобщение. \r\n \n\t\t\t\t\t\t", "date": "2018.10.01", "title": "Московски става вице на Черноморска банка за търговия и развитие"}
{"url": "http://www.bnews.bg/article/249583-rumen_radev_vazrastnite_hora_s_pravo_nastoyavat_za_dalgosrochna_darzhavna_politika_koyato_da_podobri_kachestvoto_na_zhivot_v_balgariya", "text": "\n Държавният глава Румен Радев изпрати поздравителен адрес към хората от третата възраст по случай Международния ден на възрастните хора. Президентът е патрон на честванията по повод празника. \r\n\r\n В писмото си държавният глава подчертава, че съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас. \r\n\r\n „Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще“, посочва в адреса си Румен Радев. Според президента тенденцията на застаряване на населението изисква адекватни управленски решения днес. \r\n\r\n Румен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. „Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора“, пише в поздравлението си президентът. \r\n\r\n „Международният ден на възрастните хора ни подсеща още нещо -   благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!“, се оказва още в поздравлението на президента Румен Радев по случай Международния ден на възрастните хора. \r\n \n\t\t\t\t\t\t", "date": "2018.10.01", "title": "Румен Радев: Възрастните хора с право настояват за дългосрочна държавна политика, която да подобри качеството на живот в България"}
{"url": "http://www.bnews.bg/article/249587-samo_tri_darzhavi_sa_dali_oferti_za_iztrebiteli", "text": "\n Днес, 1 октомври, в 12.00 ч. – предварително обявения срок, Министерството на отбраната получи отговори на запитването за предоставяне на предложения за доставка на нов тип боeн самолет. Отговорили са три държави за четири типа бойни самолети, съобщиха от министерство на отбраната без да уточняват кои са те.  \r\nОфициалното отваряне на предложенията ще бъде извършено днес от 15.00 ч. в Министерството на отбраната в присъствието на официални лица, представители на държавите, отговорили на запитването, и медии. \r\n \n\t\t\t\t\t\t", "date": "2018.10.01", "title": "Само три държави са дали оферти за изтребители "}
{"url": "http://www.bnews.bg/article/249573-elen_koleva_razdelena_i_s_kiparetsa_varna_se_v_starata_kvartira_v_sofiya", "text": "\n Поредната голяма любов на Елен Колева изглежда е претърпяла обичайното за актрисата развитие – угаснала е толкова бързо, колкото е и избухнала. По всичко личи, че хубавата Елена се е разделила и с кипъреца Андреас Стилиану, с когото се залюби през пролетта. \r\nОт около две седмици известната като мъжемелачка звезда е в България и вече се е върнала в старата си квартира, издадоха пред „Уикенд” запознати. Това става след няколко щастливи месеца, прекарани в Кипър в компанията на Андреас, който е състезател по таекуондо. През това време Елен успя да се запознае с цялото семейство и приятелите на Стилиану, като влезе под кожата на всички тях. Заговори се за предстояща сватба, а повечето колеги на актрисата бяха убедени, че ще се премести да живее за постоянно в Кипър при своя любим. \r\nЗатова било истинска изненада, когато преди около две седмици тя пристигнала в България сама. Първите дни на родна земя посветила на селски туризъм. После се върнала в самотната си стара квартира и се отдала на любимите си начини за убиване на времето, когато няма мъж до себе си – свирене на пиано, занимания с духовни практики и позиране за фотосесии. Ако обаче под всяка нейна снимка досега стояха сърчица от Андреас и роднините му, от средата на септември насам не се случва нищо подобно. Семейството на кипъреца, както и самият той, като че са забравили за съществуването на Елен.  \r\nЗасега не е ясно какво е сложило край на поредната любовна история в живота на актрисата. Предполага се само, че раздялата е станала около 15 септември. Към момента Елен и Андреас все още поддържали някакви отношения, но познатите им вече не говорят нито за сватба, нито за съвместно съжителство на двамата. \r\nБързата раздяла е изненадваща, като се има предвид, че по информация на „Уикенд” Андреас е преследвал Елен цели две години, преди да я спечели. За разлика от дългото ухажване, връзката им продължи едва около 6 месеца. Приятели на актрисата се надяват, че не всички шансове са изчерпани и че двамата с Андреас отново ще се съберат, но поне засега това остава само добро пожелание.  \r\n  \r\n \n\t\t\t\t\t\t", "date": "2018.10.01", "title": "Елен Колева разделена и с кипъреца, върна се в старата квартира в София\r\n"}
{"url": "http://www.bnews.bg/article/249571-samnitelno_mis_nos_s_nova_titla_ot_konkurs_na_irina_papazova", "text": "\n Миската Тамара Кочорапова спечели титлата „Miss Planet“, на конкурс, който се проведе в Грузия. \r\n\r\n Правата на конкурса държи скандално известната Ирина Папазова, която стана за резил пред цяла България, като фалшифицира протоколите на журито и продаде короната „Мис България“ 2017,  именно на Тамара. Излишно е да припомняме за гнева, който миската си навлече , след като бъдещата й свекърва  – бизнесдамата Катя Роуз плат за титлата на Кочорапова. \r\n\r\n Сега нещата се повтарят. Остава само да гадаем дали и титлата „Miss Planet“ е влизала в първата сделка, или Роуз се е бръкнала допълнително за нея, пише сайтът BGLife.club. \r\n\r\n Запознати издадоха още през август, че шефката на „Мис България“ е участвала в конкурса “Mrs. Tourism Queen International Pageant”, който се проведе  Куала Лумпур през август, за да набере кандидатки за своя конкурс , чиито права държи – “Miss & Mister Planet” и на който се яви и миската Тамара Кочорапова, станала по-известна като Мис Нос. Ирина предприела тази стъпка, защото за провеждането на – „Miss & Mister Planet“ през септември в Грузия, нямало нито една кандидатка. Участничките бягали като дявол от тамян от Папазова след скандала с Тамара. \r\n\r\n Тамара Кочорапова стана „Мис България“ през 2017 г. С получаването на титлата тя събра огромно неодобрение и обвинения, че не заслужавала короната заради големия си нос. Гримът и кожата ѝ също бяха критикувани от потребителите. Организаторите на конкурса пък излязоха с версията, че виновни за лошите снимки били фотографите, пратени от конкуренти да снимат по този лош начин. \r\n\r\n Не след дълго носителката на титлата се вслуша в съвета на „Мис България“ 1995 – Евгения Калканджиева, и подложи носа си на корекция. \r\n \n\t\t\t\t\t\t", "date": "2018.10.01", "title": "Съмнително: Мис Нос с нова титла от конкурс на Ирина Папазова"}
{"url": "http://www.bnews.bg/article/249563-plachkov_krie_sadebni_dela_za_poboy", "text": "\n 38-годишният актьор Веселин Плачков, който влезе в кожата на Апостола във филма „Дякон Левски”, крие съдебни дела за побой \r\nПървите няколко дни плевенчанинът, известен с кибритлийския си нрав, опитваше да се владее и стоеше встрани от скандалите в Къщата на „ВИП брадър”. Напрежението между Веско и провокатора Валентин Кулагин все повече нарастваше, а финалът на мисия „Бедрок” отприщи агресията у актьора. Кулагин обяви Плачков за съквартиранта с най-ниска хигиена, а актьорът изригна и започна да сипе обиди по адрес на най-скандалния обитател на Къщата. „Урод, боклук човешки, екскремент, свиня долна”, не спираше да изрежда половинката на Мариана Попова. „Ще отговаряш за думите си”, заплаши го гримьорът. По-късно Плачков се извини за изригването си пред другите съквартиранти и призна, че в избухването му е имало и лека доза актьорска игра. Той все още не можел да излезе от образа на Левски и често се оприличавал с него.  \r\n„Аз съм много дипломатичен човек, но когато ме настъпиш, ще ти прегриза гърлото и ще мина през теб. За жалост битката ми е с един посредствен гараджийски педераст на ниво селска клюкарка”, отсече актьорът. Агресията, която дремеше в него ескалира, когато Кулагин демонстративно отказа да постави микрофона си. Гримьорът саботира мисията, а Големия брат отряза от и без това минималния седмичен бюджет за храна на съквартирантите 10%. Най-ядосан от всички бе Плачков.  \r\n„Докато дойде охраната и ще е свършил, ще го пръсна! Седим и търпим един боклук. Свиня мръсна! Само да ви се появи”, заканваше се актьорът. Провокативният Кулагин обаче реши да налее още масло в огъня и се присъеди към групата от разгневени брадъри. „Стани и се махни от тук, не искам да ти направя нищо. Ще ти навра очилата отзад и ще ти изкарам червата. Ще те хвана и ще те удуша. Ти си такава мърша долна, че ще те разкостя на парчета. Искам да те убия, бе човек, много искам. И ще те убия”, крещеше бесен Плачков. Останалите випове се опитваха да го укротят, а гримьорът го заплаши, че заради смъртните заплахи, отправени в ефир, може да го подведе пък съдебна отговорност. „Аз съм имал такива дела”, откровено призна Плачков. \r\nАктьорът с опърничаво поведение бил непоправим хулиган още от дете. Заради конфликтното му поведение се наложило да смени 6 училища, докато завърши средно образование. Първо учил в елитната професионална гимназия по строителство и архитектура в Плевен. Веско обаче изпитвал ужас от точните науки и не влизал в часовете. Във втори курс го изключили дисциплинарно и продължил да учи в механотехникум в паралелка съобщителна техника. Но и там не издържал дълго. После попаднал в техникума по ядрена енергетика в Белене. След това последвали още 3 премествания заради неизвинени отсъствия. Единственият предмет, който го вълнувал и му допадал в училище, била историята. По време на една от мисиите, в които съквартирантите трябваше да отговарят на въпроси от историята на България, Веско демонстрира знанията си.  \r\nСлед като се дипломирал, Плачков се колебаел какво да учи. Баща му настоявал да кандидатства в полицейската школа в Симеоново. Веселин издържал успешно изпита по физическо, но писменият по български го препънал. Паднала му се тема от творчеството на Алеко Константинов. Плачков уж всичко си знаел, даже подсказал на едно момиче. Тя обаче изкарала петица, а той – двойка и така се разминал с полицейската униформа. Тайно от родителите си се явил на приемните изпити в НАТФИЗ. Приели го от раз в класа на проф. Димитрина Гюрова, пише \"Уикенд\". \r\nКогато заживял в големия град, за да се издържа, студентът по актьорско майстроство работил по автомивки и заведения. Бил е и осветител в киноцентъра „Бояна” и хич не се ядосвал, че е актьор, а по цял ден разнася прожектори и декори. Веско не само, че трупал опит, но и имал добро заплащане. „Най-интересно ми беше, когато работех като охранител на парк. Бях хижар 3 години”, споделял е актьорът.  \r\nПо време на снимките на „Дякон Левски” лъсна истината, че тялото на Веско е нашарено с образи на зловещи зомбита. Това обаче изобщо не притеснило режисьора Максим Генчев, тъй като героят му не се събличал толкова, че да лъсне някой от огромните му грозни татуси. Плачков бе избран да облече расото на Апостола след като Генчев засне няколко сцени с Димо Алексиев, но под натикса на спонсорите си се отказа от него. След интервю, в което д-р Калин Генадиев от сериала „Откраднат живот” заяви, че да изиграе Левски, за него е просто роля, актьорът даде да се разбере, че хал-хабер си няма от сценария на филма. Дарители на продукцията поставили ултиматум на режисьора – или да смени актьора, или да им върне парите, а Генчев обяви нов кастинг за ролята на Левски. Упреците за изрисуваното му тяло разгневиха Плачков, който заяви, че рисунките му не били моментен каприз, а увековечени важни моменти от живота му. Първите му татуировки били три маски – театралните Сълза, Смях и Злоба. „Необходими са ми, тъй като не овладявам лесно емоциите си”, обяснявал е актьорът. Най-екстравагантният му татус е на изкривено лице на дясното му рамо. Направата на изображението била вдъхновена от ролята му на уродливия Хелкион в постановката „Калигула”.  \r\nВ личния си свят Веселин преживял една раздяла – с майката на дъщеря си Адриана. Именно в този период приятелството му с певицата Мариана Попова се задълбочило. Не след дълго двамата се преоткрили и днес имат първото си общо дете Екатерина. „Именно Мариана се оказала най-голямата му опора, но и най-големия му критик.   \r\n  \r\n \n\t\t\t\t\t\t", "date": "2018.10.01", "title": "Плачков крие съдебни дела за побой "}
{"url": "http://www.bnews.bg/article/249580-tsarkoven_menidzhmant_e_novata_spetsialnost_v_alma_mater", "text": "\n Най-старото висше училище открива новата академична година. Преди началото на тържествената церемония ректорът на Софийския университет поднесе цветя пред паметниците на Евлоги и Христо Георгиеви. \r\n\r\n Академичната година в „Алма матер” започна за около 20 хил. студенти. От тях 1000 са чуждестранни студенти, а над 4500 са първокурсниците. \r\n\r\n За 130-годишната си история Софийският университет е обучил над 300 хил. студенти. Най-търсена специалност остава психологията, а незаети места има в специалностите в областта на физиката, съобщи БТВ. \r\n\r\n Ректорът коментира и проблемите по настаняването, защото голяма част от студентите не успяха да бъдат настанени. Той обеща, че до 20 октомври всички ще бъдат настанени в стаите. \r\n\r\n За първи път се открива и нов специалност -  \"Църковен мениджмънт\".  \r\n\r\n Църковният мениджър е практикът, който осигурява хляба, виното, отоплението, казват духовниците, предаде Нова тв. \r\n\r\n От години църквата отдава под аренда земите си, а почти всички сгради около площад „Света Неделя” са църковна собственост и се отдават под наем. От приходите на храм „Света Неделя” идват и заплатите на духовниците в по-малките храмове, където свещениците отговарят и за духовното, но и за светското – сметките за ток и вода. \r\n\r\n За богослови обучението по църковен мениджър е два семестъра, а за останалите е четири. Таксата е 400 лв. на семестър. \r\n\r\n Всяка църква, храм, манастир ще плаща заплатите на бъдещите църковни мениджъри, ако имат нужда от човек, който знае как да върти бизнес и смята добре. \r\n \n\t\t\t\t\t\t", "date": "2018.10.01", "title": "\"Църковен мениджмънт\" е новата специалност в Алма Матер"}
{"url": "http://www.bnews.bg/article/249578-manolova_byasna_zakonat_za_horata_s_uvrezhdaniya_e_osakaten", "text": "\n Проектът на Закон за хората с увреждания е осакатен, от него са извадени всички предложения за реформа, заяви пред журналисти омбудсманът Мая Манолова. Тя допълни, че е редно и честно социалният министър да каже кое го е накарало да осакати закона и да си понесе отговорността. \r\n\r\n На 28 септември приключи общественото обсъждане по законопроекта. \r\n\r\n В резултат на постъпили предложения и забележки от различни министерства и организации, социалният министър си е позволил да извади от проекта всички основни пунктове, които трасираха реформата в политиките към хората с увреждания, каза Мая Манолова. Тя обясни, че от закона отпада личната помощ, фонд \"Достъпна среда и лична мобилност\", фонд \"Трудова заетост\", отпада подкрепената заетост, както и финансирането по проекти на организации на хората с увреждания. Отпадат и бележките за това да се предвидят здравни осигуровки за хората, които отглеждат човек с тежки увреждания. Не се променя нищо по отношение на помощните средства и медицинските изделия. Създаването на нов орган за хората с увреждания се оставя някъде много далеч в бъдещето, допълни Манолова. По думите й това не е една имитация на реформа, а направо подигравка. \r\n\r\n Манолова допълни, че се чувства абсолютно демотивирана да участва в каквито и да е общи проекти с Министерството на труда и социалната политика , защото работата по основния закон се е оказала напълно безсмислена. \"В момента се чувствам унизена, предполагам, че всички хора, които са работили по него ще с почувстват по същия начин, защото е безсмислено да се работи, когато една от страните, която трябва да е водеща, не си държи на думата\", допълни омбудсманът. \r\n\r\n По думите на Манолова няма никакво значение дали този закон ще бъде приет или не, единственото, което се променя е малко по-голямата финансова подкрепа за хората с увреждания, което според нея е добре, но е било възможно да се направи и с една поправка в действащия закон. Манолова добави, че няма да участва в тази лъжа , в която се казва на хората с увреждания и на обществото, че се прави реформа, а всъщност не се прави нищо. \r\n\r\n Законопроектът днес ще се обсъжда на Националния съвет за интеграция на хората с увреждания. \r\n \n\t\t\t\t\t\t", "date": "2018.10.01", "title": "Манолова бясна: Законът за хората с увреждания е осакатен!"}
{"url": "http://www.bnews.bg/article/249582-tsvetanov_obeshta_1500_leva_sredna_zaplata_do_kraya_na_mandata_na_gerb", "text": "\n \r\n  \r\n\r\n \"Когато говорим за Икономическия и паричен съюз, ние винаги го обвързваме и с политическата стабилност. Понеже само преди минути излязох от Коалиционен съвет, който все още продължава, мога да ви кажа, че в политически план коалиционното правителство е стабилно, така че това ще е допълнителна гаранция за Икономическия и паричен съюз и ангажиментите, които изпълнява България“, увери Цветанов. \r\n\r\n Конкретно за днешния коалиционен съвет между управляващите ГЕРБ и \"Обединени патриоти\" Цветанов обясни: \r\n\r\n \"Коалиционният съвет през днешния ден беше рутинен. Няма нещо, което да провокира теми, които да ни разделят. Премиерът ни запозна с посещението, което направи в Ню Йорк, разговорите, които са проведени и усещането къде стои Европа, както и къде се намираме ние като държава в този цялостен геополитически план. Коалиционният съвет беше доста приятен и доста конструктивен. Обсъждахме актуалните въпроси и най-голямото предизвикателство за управляващата коалиция – приемането на бюджета за 2019 година\", \r\n\r\n Цветанов обеща 1500 лева средна заплата до края на мандата, но не уточни дали не се отнася само до работещите в бюджетната сфера. \r\n \n\t\t\t\t\t\t", "date": "2018.10.01", "title": "Цветанов обеща 1500 лева средна заплата до края на мандата на ГЕРБ"}
{"url": "http://www.bnews.bg/article/249568-panika_v_bolnitsa_89_godishen_dyado_ubi_sas_stoyka_za_sistemi_80_godishen_mazh", "text": "\n Окръжната прокуратура във Варна ръководи досъдебно производство за опит за убийство на лежащо болен пациент от друг. Престъплението по член 115, във връзка с член 18, ал. 1 от НК е извършено на 30 септември тази година в болницата „Света Анна“ в 3 часа след полунощ. \r\n\r\n В отделението по коремна хирургия пациентът Димитър Ш., роден през 1929 г., със стойката за системи нанесъл удари в главата на 80-годишния Тодор М. , с когото били настанени в една болнична стая. \r\n\r\n Пострадалият е в клинична смърт след инцидента. \r\nЗаради фактическата и правна сложност на деянието Окръжната прокуратура е възложила разследването на следовател. Ще бъде назначена \r\nсъдебнопсихиатрична експертиза на Димитър Ш., който е бил опериран в отделението ден преди инцидента. \r\n89-годишният мъж ще бъде привлечен като обвиняем. Действията по разследването продължават \r\n  \r\n \n\t\t\t\t\t\t", "date": "2018.10.01", "title": "Паника в болница: 89-годишен дядо уби със стойка за системи 80-годишен мъж!"}
{"url": "http://www.bnews.bg/article/249569-dyado_hasan_93_godini_izlyazal_za_gabi_v_petak_i_ne_se_varnal", "text": "\n Полицията в Смолян издирва едновременно двама възрастни мъже изчезнали от 3 дни. \r\n\r\n По-възрастният от тях е 93-гoдишният Хасан Ахмедов oт ceлo Дpянĸa, община Баните. В петък сутрин той e излязъл зa гъби и oт тoгaвa нямa и cлeдa oт нeгo. Πpaвeни ca мнoжecтвo пpeтъpcвaния нa мecтнocти в oĸoлнocттa нa poднoтo мy ceлo, вĸлючитeлнo и cъc cлeдoвo ĸyчe, пoтвъpди диpeĸтopът нa пoлициятa в Cмoлян cтapши ĸoмиcap Димoв за \"Дарик\". \r\n\r\n Oт тpи дни нямa cлeдa и oт 79-гoдишeн мъж oт мaдaнcĸoтo ceлo Cpeднoгopци. Името му е Хамид Емирски. Липcaтa нa възpacтния мъж, ĸoйтo e вдoвeц e ycтaнoвeнa в събота, cлeд ĸaтo нeгoвият бpaт oтишъл дo дoмa мy и видял, чe гo нямa. Toй имa двe дeцa, ĸoитo живeят и paбoтят в Πлoвдив. Мъжът последно бил забелязан в петък към 17,00 часа в района на хижа „Хевея ким“. Минувачи го видели да се прибира, подпирайки се с бастуна, към селото. 20 минути по-късно същите хора  се учудили, че не го срещнали на пътя.  На сутринта станало ясно, че мъжът не се прибрал вкъщи. Още в събота е подаден сигнал в полицията и започнало издирване на дядото. В неделя отново са претърсвани местностите около селото, но така и не е открита следа от Хамид. \r\n\r\n И днec ce opгaнизиpaт aĸции пo издиpвaнeтo нa двaмaтa възpacтни мъжe. \r\n\r\n Местният сайт otzvuk.bg разпространи и снимка на Хамид Емерски. Той е бил облечен с тъмен анцуг, тъмно-синьо яке от шушляк. Ако някой има информация или го е виждал, нека подаде сигнал в най-близкото управление на МВР. Близките му са оставили и телефони, на които и те могат да бъдат търсени: 0895099545 или 0893618718. \r\n \n\t\t\t\t\t\t", "date": "2018.10.01", "title": "Дядо Хасан - 93-години, излязъл за гъби в петък и не се върнал"}
{"url": "http://www.bnews.bg/article/249570-mvr_zamalcha_no_ima_zaginal_pri_pozhara_v_bozhurishte", "text": "\n С няколко дни закъснение полицията потвърди, че има жертва на пожара, който изпепели двуетажна кооперация в Божурище. \r\n\r\n \"След потушаването на пожара е извършен оглед в присъствието на експерти от РСПБЗН-Сливница. Установено е, че огънят е възникнал в апартамент на втория етаж, като е изгоряло цялото покривно пространство на кооперацията и са засегнати и долните етажи. При огледа на първия етаж е установен силно обгорял човешки труп с неустановена самоличност. Назначена е съдебно-медицинска експертиза. По случая е образувано досъдебно производство”, съобщиха от ОДМВР-София. \r\n\r\n При пожара бяха унищожети покрива на сградата и три апартамента на втория етаж. Засегнати са и жилищата на първия етаж. Основната версия е, че пожарът е тръгнал, след като психичноболен мъж се е самозапалил. \r\n\r\n Още в петък се появиха информации, че има жертва, но до този момент те не бяха официално потвърдени от МВР. \r\n \n\t\t\t\t\t\t", "date": "2018.10.01", "title": "МВР замълча, но има загинал при пожара в Божурище!"}
{"url": "http://www.bnews.bg/article/249567-kalin_terziyski_izbuhna_slavi_e_bogat_prostak_a_shouto_mu_e_za_edna_debelashka_talpa", "text": "\n Калин Терзийски избухна срещу Слави Трифонов и Иво Сиромахов. Писателят публикува гневно писмо в социалните мрежи, след като неговият колега и сценарист от шоуто на Слави, пусна коментар, че последните му книги са бездарни и безинтересни.  Войната между Дългия и Кайо не е от вчера, а в шоуто на Слави, Сиромахов редовно реди колегата си в различни скечове. Явно обаче последните му изказвания са засегнали изключително силно писателя, който скочи гневен на обидите срещу него. \r\nСпоред сценариста, книгите на Кайо не се котирали и били слаби. А той отговори на тези изявления с остро и гневно писмо в социалните мрежи, адресирано до самия Сиромахов. \r\n„Пропагандата на простащината взе своето. И след като аз пет години не се борех достатъчно — тя преля. Сега вие водите по точки и байганьовщината се вихри на воля. Но мисля, че вълновата природа на света ще промени нещата. Не може тъпанарщината вечно да си вее байрака. Защото, най-малкото, черните беемвета и мерцедеси на богатите простаци (като господаря ти) са създадени от мисълта на учени. Които в същността си са Алековци!”, гневи се Терзийски, пише „България днес”. \r\nПисателят не спестява упреци и по адрес на шоуто, което спомен него „има тенденция да бъдат изтиквани напред пошли продукти на псевдокултурата, на културната манифактура — разни дебелашки пошлости (каквито и вие в шоуто правите)”, казва той и добавя: \r\n\r\n „Аз бях харесван, защото се обръщах към един умен народ. И той ме разбираше. Сега някои са харесвани, защото се обръщат към една дебелашка тълпа. И тя им се кефи, гърголейки в похотливо и тлъсто доволство. Добре знаеш, че в народа съществуват и двете същности — и простака и умния човек. И бай Ганьо и Алеко. Аз винаги се обръщам и апелирам към Алеко. Ти — към бай Ганьо. За тебе е добре и дори изгодно в народа да надделее и дори да остане единствено бай-Ганьото!”. \r\nСпоред запознати, Терзийски и Сиромахов са много добри приятели и затова всъщност писателят се обръща така публично и директно към него. В далечната 2011 година двамата дори представяли заедно книгите си, но нищо не показва, че нещо е останало от това тяхно приятелство днес. \r\n  \r\n \n\t\t\t\t\t\t", "date": "2018.10.01", "title": "Калин Терзийски избухна: Слави е богат простак, а шоуто му е за една  дебелашка тълпа! "}
{"url": "http://www.bnews.bg/article/249572-agrion_finans_ochakva_rast_na_kreditiraneto_v_kraya_na_godinata", "text": "\n Сериозен ръст на земеделското кредитиране се очаква през последното тримесечие на 2018 г.  Това обявиха от специализираната компания „Агрион Финанс“, която отчита тройно увеличение на исканията за финансиране през септември спрямо месец по-рано. Основната причина, според експерти, са проливните дъждове и локалните градушки през лятото, които влошиха качеството на селскостопанската продукция, а добивите на почти всички култури спаднаха драстично. \r\n\r\n Това изправя фермерите пред сериозни предизвикателства, тъй като по-голямата част от продукцията не е застрахована. Голяма част от земеделците, които се нуждаят от кредит, не успяват да покрият високите изисквания на банките. Те не разполагат с допълнителни активи за самоучастие, нямат изискуемата дълга кредитна история или не получават достатъчно субсидии, за да съфинансират дейността си. За това те предпочитат услугите на алтернативните кредитни институции, където изискванията са облекчени, а сроковете са значително съкратени. \r\n\r\n За да отговори на засиленото търсене и липсата на адекватно финансиране на фермерите, „Агрион Финанс“ разработи специализирани земеделски финансови продукти, които да отговарят на нуждите на агробизнеса. Компанията предлага стандартни ипотечни кредити, кредити за оборотни средства и лизинг на земя. Специализираният кредит за оборотни средства е с гратисен период от 12 месеца, като обезпечението е земеделска земя. Осигуреното финансиране е до 80% от размера на пазарната оценка на земеделската земя. Не се събират такси за кандидатстване и разглеждане на документи, не се изискват допълнителни застраховки в полза на кредитодателя, няма и изискване за поръчители или съдлъжници. Компанията няма ограничения за сектора, в който работи земеделският производител. \r\n\r\n Подобни са условията и на универсалния ипотечен кредит, където минималният размер на кредита е 10 хил. лв. а  срокът за погасяване е до 15 години. Погасителният план се изготвя спрямо специфичните нужди на земеделския производител.  За регистрираните земеделски производители и юридическите лица не се изисква кредитна история на кредитополучателя и подробен бизнес план, каквито са задължителните условия на другите кредитни институции. Информация за пълните условия на кредитите на „Агрион Финанс“ може да бъде намерена на сайта на компанията на адрес . \r\n\r\n Все по- често земеделските производители се възползват от възможността да закупят земя при условията на финансов лизинг. От „Агрион Финанс“ също отчитат повишен интерес към услугата. Компанията е единствената на пазара, която предлага до 100% финансиране на сделката при лизинг на земеделска земя.  Оценката за имота се прави от експертите на „Агрион“ и е абсолютно безплатна за земеделските производители. Ако тя съвпада с цената на парцела,  фермерът не дължи първоначална вноска, а директно започва да погасява лизингови вноски. Така на практика земеделецът може да започне да си плаща лизинговите вноски, без да влага собствени средства като самоучастие. \r\n\r\n „Целта ни е максимално да облекчим малките и средни производители и собствениците на земя, които често са лишени от финансиране“, казаха от „Агрион Финанс“. Улесненият достъп до кредитиране позволява на земеделските стопани да бъдат много по- гъвкави и конкурентноспособни на пазара. \r\n\r\n   \r\n \n\t\t\t\t\t\t", "date": "2018.10.01", "title": "\"Агрион Финанс\" очаква ръст на кредитирането в края на годината\t\r\n"}
{"url": "http://www.bnews.bg/article/249565-endemol_shine_group_podpuka_nova_zaradi_vanko_1_i_vip_bradar", "text": "\n \r\nМеждународната компания Endemol Shine Group, която държи лиценза за излъчването на „Биг Брадър“ по света, ще поиска обяснение от българските си партньори - Нова тв, заради участието на Ванко 1 в родната версия на шоуто. Всички продуценти на локално ниво трябва да потърсят оторизация за всеки потенциален участник, който има нечисто съдебно досие. Подобно разрешение не е търсено в конкретния случай и към момента работим с българската продукция, за да разберем защо и да гарантираме, че такава ситуация няма да се повтори в бъдеще, коментира казуса пред „Монитор“ говорител на Endemol Shine Group. \r\n\r\n Влизането на бивш затворник в Къщата не е прецедент в историята на „Биг Брадър“ на световно ниво, допълва още той. „Всеки случай е различен и се разглежда от нас като такъв. Като собственици на формата ние не толерираме никаква форма на обидно поведение на база възраст, инвалидност, пол, раса, религия, вярвания или сексуална ориентация“, категорични са още от Endemol Shine Group. Припомняме, че влизането в предаването на осъдения за трафик на хора и незаконно притежание на оръжие рапър предизвика недоволство у зрителите на Нова тв. След като бе сезиран от организацията „Не си сама“, \r\n\r\n Съветът за електронни медии постанови, че няма нарушение на медийното законодателство. Казусът стигна и до страниците на британското издание The Guardian, пред които собствениците на Нова тв Modern Times Group изразиха намерението си да затегнат критериите за подбор на участниците. Междувременно Иван Главчев, както е истинското име на Ванко 1, напусна шоуто по лични и здравословни причини. От екипа на „Вип Брадър“ потвърдиха, че участникът на няколко пъти е бил преглеждан от медицинско лице по време на престоя му при Големия брат. Решението за кастинга е взето на местно ниво и в съответствие с изискванията. В момента с Endemol Shine разглеждаме това решение и критериите за процеса на подбор на участници за в бъдеще, коментираха от Нова тв. \r\n  \r\n \n\t\t\t\t\t\t", "date": "2018.10.01", "title": "Endemol Shine Group подпука Нова заради Ванко 1 и \"ВИП Брадър\""}
{"url": "http://www.bnews.bg/article/249577-grigor_ostava_osmi_v_sveta", "text": "\n Григор Димитров остава на осмо място в световната ранглиста с 3,755 точки. Григор ще бъде част от АТР500 турнира в Пекин, където трябва да защитава 180 т. \r\n\r\n Open Рафаел Надал продължава да бъде първи с 8,760 т., след което са Роджър Федерер с 6,900 т. и Новак Джокович с 6,455 т.  \r\n\r\n Хуан Мартин дел Потро заема четвърта позиция с 5,980 т., следван от Александър Зверев (4,890 т.), Марин Чилич (4,715 г.),  Доминик Тийм (3,825 т.), Григор Димитров, Кевин Андерсън (3,695 т.) и Джон Иснър (3,470 т.). \r\n\r\n Матадора е първи в годишната ранглиста с 7,480 точки, след което са Новак Джокович с 6,445 и Хуан Мартин дел Потро с 4,910. Григор Димитров е №17 с 1,700 точки. \r\n \n\t\t\t\t\t\t", "date": "2018.10.01", "title": "Григор остава осми в света "}
{"url": "http://www.bnews.bg/article/249564-ananiev_edno_si_znae_s_novoto_doplashtane_shte_plashtame_po_malko_za_zdrave", "text": "\n „Узаконява се определено доплащане, но то е значително по-малко от това, което българинът е плащал досега” – така здравният министър Кирил Ананиев коментира един от предложените варианти за ново здравно осигуряване. \r\n\r\n Преди седмица здравният министър представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база. \r\n\r\n Ананиев е категоричен, че въпреки тези допълнителни 12 лв., българинът ще плаща два пъти и половина по-малко отколкото дава сега „под масата”. \r\n\r\n От БСП заявиха, че ще внесат трети пореден вот на недоверие срещу правителството, този път на тема здравеопазване, защото предложенията изключвали социално уязвимите групи. Корнелия Нинова нарече този модел на реформите „държавен геноцид”. \r\n \n\t\t\t\t\t\t", "date": "2018.10.01", "title": "Ананиев едно си знае: С новото доплащане ще плащаме по-малко за здраве?!"}
{"url": "http://www.bnews.bg/article/249576-predatelyat_stefan_kenov_v_tvarda_zashtita_na_noviya_si_povelitel_minyu_staykov", "text": "\n Печално известният с  честата смяна та политическите чадъри над себе си  - политическия брокер и ексдепутат с професия на адвокат - Стефан Кенов, с последни сили брани арестувания алкохолен бос Миньо Стайков. \r\n\r\n Това стана ясно от многобройните репортажи за протестите срещу затварянето на алкохолните производства на боса заради незаконни кранове за спирт и нелегални фабрики за цигари. \r\n\r\n Предателят Стефан Кенов, както още е известен пишман адвокатът,  е публично популярен с подскоците си в политиката, в името на собственото му благоденствие и без оглед на нищо свят. \r\n\r\n Човекът, за който не съществува значение на думата лоялност започна кариерата си от НДСВ през първия мандат на царската партия. \r\n\r\n След това Кенов изобщо не се посвени да скочи алчно в партията на Николай Бареков ББЦ, където бе назначен за секретар и благодарение на Бареков стана депутат. \r\n\r\n Верността му не издържа дълго и той буквално се продаде  на енергийния бос Христо Ковачки, като повлече крак и със себе си издърпа много хора от партията на настоящия евродепутат. \r\n\r\n Хитрите му сметки обаче излязоха криви, защото Ковачки го изигра брутално и сега е запорирал имуществото на Кенов, заради това, че е получил солидни суми, които са започнали да потичат само месец след изпълнената поръчка, а именно публично отричане от Николай Бареков и партията му. Не е случаен и фактът, че Кенов влезе в ръководството на БДЦ. Средствата са усвоени на 20 транша - с 20 записа на заповеди от 2015 г. – годината на изборите, по 10 000 лева, установи репортерска проверка. \r\n\r\n Документите са издадени на името на Стефан Кенов, който към онзи момент е депутат от БДЦ и е съпредседател на същата политическа партия. В документите баща му д-р Кенов фигурира като авалист (б.а. лицето, което обезпечава вземането), показа справката. По този начин депутатът е бил явно подкупван, но в рамките на закона. \r\n\r\n В момента Кенов, който е от Бургас, явно се е възползвал от тамошните си връзки, за да се ояжда и от арестувания алкохолен бос Миньо Стайков. \r\n\r\n Припомняме, че топлата връзка между тях идва и по линия на баща му - Георги Кенов, който пък е бил кмет на Сунгурларе от ДПС.  Известно е, че престърсената из основи днес от Спецпрокуратурата \"Сис Индустрис\" бработва десетки хиляди декари лозови насаждения - собствени и под аренда в общините Карнобат, Сунгурларе и Стралджа. \r\n \n\t\t\t\t\t\t", "date": "2018.10.01", "title": "Предателят Стефан Кенов в твърда защита на новия си повелител Миню Стайков"}
{"url": "http://www.bnews.bg/article/249559-yavor_baharov_i_raya_peeva_se_zhenyat_iskame_da_prodalzhim_zaedno", "text": "\n „Женим се с Явор Бхаров. Искаме да продължим заедно! И вече съвсем сериозно го мислим – защо пък не.“Това сподели звездата от „Скъпи наследници“ Рая Пеева за отношенията си с Явор Бахаров, цитирана от \"България Днес\". \r\n„С Явор се запознахме случайно. Валеше дъжд, аз бях с приятелка, а неговото куче дойде при мен. И двамата сме от „Бъкстон“ и повече от 15 години движим в обща компания, но се срещнахме ей така и решихме да пробваме. То взе, че стана“, споделя за първата си сериозна връзка Рая. \r\n„Сега се обичаме наистина. Мога да кажа с гордост, че съм го променила. И той мен промени. По-сериозни сме някак си. Искам сватба! Интуицията ми подсказва, че трябва да градя нещо с този човек“, обяснява Пеева. \r\nДвамата живеят на семейни начала вече две години. „Надявам се, че сме построили  една добра основа, защото доста хора се опитваха да ни разделят“, казва Рая и отрича да е имало изневяра от страна на Явор, каквато версия се тръбеше в медиите преди няколко месеца. „Няма такова нещо, ние сме постоянно заедно“, уточнява Рая. \r\n \n\t\t\t\t\t\t", "date": "2018.10.01", "title": "Явор Бахаров и Рая Пеева се женят: Искаме да продължим заедно!"}
{"url": "http://www.bnews.bg/article/249566-alo_izmamnik_izpratil_malkiya_si_sin_da_pribere_parite_arestuvaha_tsyalata_banda", "text": "\n \r\nТримата обвиняеми за телефонни измами в Шумен са задържани за срок до 72 часа в ареста, съобщиха от държавното обвинение. \r\nРайонната прокуратура в Шумен е привлякла като обвиняеми трима шуменци за участие в схема за телефонни измами. С постановление на наблюдаващия делото прокурор те са задържани в ареста за срок до 72 часа с цел довеждането им в съда. \r\nПламен Д., Тихомир Й. и Ярослав Я. са действали активно в схемата за телефонни измами. Обвинени са в извършване на престъпление по член 209, ал. 1, във връзка с член 20, ал. 4 от НК, като са действали като помагачи в нея. \r\n\r\n По телефона пострадалите граждани са били въвеждани в заблуждение, че ще помагат на полицията да залови опасни престъпници. След обаждането на мнимите полицаи следвало второ позвъняване, в което измамените били заплашвани с физическа разправа. \r\nПрокуратурата разполага с доказателства, че Тихомир Й. е на по-високо ниво в схемата с телефонни измами. \r\n\r\n Районната прокуратура е обединила две досъдебни производства в едно за извършени две измами. При първата – на 5 септември тази година, измамниците са успели да вземат 11 200 лева, а при втората – на 27 септември – 5 200 лева и златни накити. При едната измама обвиняемият Ярослав е изпратил малолетния си син да вземе оставената торба с пари. Само Пламен Д. е осъждан за управление на МПС без свидетелство. Другите двама са с чисто съдебно минало. \r\n\r\n Днес Районната прокуратура ще внесе искане в Шуменския районен съд за определяне мерките за неотклонение на тримата обвиняеми. Обвинението ще настоява за вземане на най-тежката мярка за процесуална принуда – задържане под стража \r\n  \r\n \n\t\t\t\t\t\t", "date": "2018.10.01", "title": "Ало-измамник изпратил малкия си син да прибере парите, арестуваха цялата банда"}
{"url": "http://www.bnews.bg/article/249555-emiliya_byaga_ot_paynera_pravi_sobstvena_kompaniya", "text": "\n Заслепена от милионите на новия си съпруг, Емилия се готви да напусне дългогодишните си продуценти от Пайнер, пише  HotArena. \r\n\r\n Вече е задействан подмолен таен план, при който певачката да напусне компанията и да основе своя собствена. Финансовите авоари на сирийския бизнесмен Жорж Башур, са гаранция, че Емилия няма да се бръкне нито лев за неустойки, което години наред я е спирало да не избяга. \r\nПевачката е убедила новия си спонсор да се бръкне дълбоко, за да и направи продуцентска фирма и вече уговаря  свои колежки да бягат от Пайнер и да ги менажира тя. \r\n  \r\n \n\t\t\t\t\t\t", "date": "2018.10.01", "title": "Емилия бяга от Пайнера, прави собствена компания "}
{"url": "http://www.bnews.bg/article/249562-velikobritaniya_kasa_totalno_s_es", "text": "\n Великобритания ще напусне Европейския съюз \"фактически, не само формално\", казва министърът за Брекзит Доминик Рааб в реч, която предстои да произнесе днес, предаде Ройтерс. \r\nРааб предупреждава, че британската \"готовност за компромис не е безгранична\" и че има голяма вероятност Великобритания да напусне ЕС без споразумение. \r\nБританското правителство възприе по-твърд тон в отношенията с ЕС, разгневено от критиките, които някои лидери от общността отправиха на среща в Австрия миналия месец срещу част от предложенията на министър-председателката Тереза Мей за Брекзит. \r\nМинистрите от правителството й обаче също така искат да използват годишната конференция на управляващата Консервативна партия, за да се опитат да спечелят подкрепата на поддръжниците на Брекзит, които се страхуват, че Мей води Великобритания само към формално излизане от ЕС. \r\n\"Моят подход към Брекзит е прагматичен, не догматичен. Нашите предложения ще доведат до историческо споразумение, осигуряващо пътна карта за излизане от ЕС и окончателна сделка, която ще бъде добра за цялата страна\", казва Рааб в предстоящата реч според извадки от нея. \r\n\"Но нашата готовност за компромис не е безгранична. Ние напускаме ЕС фактически, не само формално\", каза той. \r\nПо думите му правителството ще се бори срещу всеки опит Великобритания да бъде държана твърде плътно в сферата на ЕС или да бъде разцепена, като бъде принуден нейният район Северна Ирландия да приеме различни митнически правила. \r\n \n\t\t\t\t\t\t", "date": "2018.10.01", "title": "Великобритания къса тотално с ЕС"}
{"url": "http://www.bnews.bg/article/249557-emanyuel_makron_i_edin_sreden_prast_vzriviha_frantsiya_snimka", "text": "\n Еманюел Макрон си навлече гнева на френската общественост, след като се снима с двама жители на Сен Мартен, единият от които показа среден по време на сесията. Кадрите бяха направени при посещението на Макрон на карибския остров, опустошен от урагана Ирма миналата година. \r\n\r\n Въпреки дъждовното време обиколката на Макрон продължи 5 часа и включи гостувания в различни домове и разговори с хората за живота им след трагедията. Възстановяването в Сент Мартен изглежда далеч не е свършило, като много от къщите остават полуразрушени или се нуждаят от ремонт. \r\n\r\n Придружаващите президента френски кореспонденти предават, че пиар тактиката на Макрон се объркала, когато той попаднал на двама голи до кръста мъже. Единият от тях му казал, че е крадец и наскоро е освободен от затвора. Президентът изобщо не се смутил и му отговорил със съвет да остави криминалното си минало и да вземе участие във възстановителните дейности и ремонти на острова. \r\n\r\n След това започнал да прегръща мъжете и да се си прави снимки с тях, докато един от тях, без предупреждение, започнал да размахва среден пръст, пише Дир.бг. \r\n\r\n Опозицията във Франция моментално вкара в политическа употреба снимката и използва смущаващия момент като възможност за сериозни критики срещу Макрон. Стигна се до твърдения, че президентът срами страната и към катастрофалната афера \"Бенала\" добавя нова - \"Аферата с пръста\". \r\n\r\n \"Ние дори не намираме думи, за да изразяваме възмущението си. Франция със сигурност не заслужава това. Това е непростимо!\", написа в профила си в Марин Льо Пен, лидер на френския Национален фронт. \r\n\r\n Недоволните подчертаха също, че хората в опустошените от Ирма карибски владения на Франция очакват по-скоро помощ, отколкото серия от противоречиви селфита. \r\n\r\n \r\n \n\t\t\t\t\t\t", "date": "2018.10.01", "title": "Еманюел Макрон и един среден пръст взривиха Франция (СНИМКА)"}
{"url": "http://www.bnews.bg/article/249560-prodavachka_i_klienti_neutraliziraha_vaorazhen_napadatel", "text": "\n Екшън като по филмите се е разиграл в малък магазин във Варна. Мъж, покрил половината си лице с кърпа, влиза в търговския обект и вади пистолет на продавачка, за да му даде парите, предава \"Нова телевизия\". \r\n\r\n В този момент обаче в магазина влизат двама мъже, които просто се отбиват да пазаруват. В момента, в който влизат, нападателят явно за миг се смущава и продавачката използва момента и сграбчва оръжието за дулото. Мъжете също реагират бързо, атакуват бандита и го обезвреждат. След това единият от притеклите се на помощ мъже подава пистолета на жената, а тя се обажда на полицията. \r\n\r\n За щастие при инцидента няма пострадали. \r\n \n\t\t\t\t\t\t", "date": "2018.10.01", "title": "Продавачка и клиенти неутрализираха въоръжен нападател"}
{"url": "http://www.bnews.bg/article/249556-mlad_mazh_ot_lyaskovets_se_gramna_v_gardite", "text": "\n 35-годишен мъж с огнестрелна рана в областта на гърдите е настанен в реанимацията на областната болница във Велико Търново. Той е намерен от негови близки в дома му в Лясковец тази сутрин. \r\n\r\n \"Когато колегите са пристигнали на място, мъжът е бил жив. Закаран е веднага в болница\", потвърдиха пред Dir.bg от местната полиция. \r\n\r\n По неофициална все още информация основната версия е опит за самоубийство. \r\n\r\n Простреляният е закаран в болницата в тежко състояние. \r\n \n\t\t\t\t\t\t", "date": "2018.10.01", "title": "Млад мъж от Лясковец се гръмна в гърдите"}
{"url": "http://www.bnews.bg/article/249552-nito_edin_ot_dvata_modela_na_ananiev_ne_e_dobar", "text": "\n \"Нито единият от двата модела не е добър, поради простата причина, че за демонополизация на касата говорим от няколко години. Нито едно правителство, нито една партия не е проявила абсолютно никаква политическа воля това да се случи, аз съм категоричен, че и сега няма да се случи\". Това заяви за news.bg Иван Димитров - председател на Федерация \"Български пациентски форум\" във връзка с предложените от МЗ модели за реформа в здравноосигурителната ни система. \r\n\r\n Като един от най-сериозните проблеми при допълнителното здравно застраховане Димитров посочва хронично болните пациенти. В цял свят хронично болните пациенти са приоритет на държавите си. Според него нито един застраховател не би застраховал пациент с хронично заболяване. \r\n\r\n Той припомни последния случай, когато на заседанието на Надзорния съвет на НЗОК гласуваха за т.нар. \"цена на лечение\" за тежки заболявания, която Димитров нарича \"цена на живот\". С нея пациент с диагноза псориазис ще доплаща за своето годишно терапевтично лечение по препоръка на лекар между 5000 и 20 000 лева. Държавата ще поеме само 15 000 лв. Според него, това по нищо не се различава от геноцид върху нацията. \r\n\r\n \"Аз, ако съм здрав човек и се застраховам, ще знам, че няма да имам проблем, но ако съм хронично болен и оставя държавата да се грижи за мен, аз знам, че това няма как да се случи. \r\n\r\n По думите му, допълнителни средства за здравеопазване не са необходими, нужен е контрол. \r\n\r\n Освен това държавата има ангажимент да плаща годишно здравните осигуровки на осем групи българи по Закона за здравното осигуряване. Така приблизително 300 млн. лева годишно не влизат в здравната система. Димитров уточни, че за да имат всички здравноосигурени равен достъп до здравеопазване, държавата трябва да плати дълговете си от последните осем години на здравната система. По негови изчисления това са около милиард и половина лева за последните пет години. Така в касата ще постъпят средства, които да покрият разходите за всички хронично болни. \r\n\r\n Димитров е на мнение, че никой не желае да има ясни правила в здравеопазването. При наличието на електронна здравна карта, според него, лечението на пациента може да се проследи и да се търси пряка отговорност. \r\n\r\n Димитров: Хаосът, който се създава в здравеопазването, се създава изкуствено, нарочно, с ясната цел някой да се облагодетелства, но не и пациентът. \r\n\r\n \"Моделът досега показва, че контролът на държавата върху здравеопазването вреди повече, отколкото помага на всеки пациент, защото не се контролира качеството на лечение, както е навсякъде по света, а се контролира единствено разходването на средствата\", категоричен е Димитров. \r\n\r\n \"Трябва по еднакъв начин да бъдат лекувани здравите хора, които ще си заплащат след време, и тези, които са хронично болни. При нас този модел няма да съществува, защото хората, които са платежоспособни, работят и си плащат осигуровките, стават все по-малко от тези, които всъщност солидарният принцип трябва да ги пази\", допълни председателят на пациентската организация. \r\n\r\n Проблематична е и липсата на доверие в здравната ни система. \"Недоверието в момента в здравеопазването кара всеки един да се съмнява дали правилно се случва нещо, включително дали един застраховател е по-полезен. Според Димитров идеята е обществото да се обезвери, за да не влезе моделът, който съществува в цяла Европа. \"Ако имаше политическа воля, отдавна щеше да се случи\", посочи той. \r\n\r\n Проблем е и това, че от МЗ никой не е обсъдил със застрахователите въвеждането на такъв модел в България. \"А те от години искат да въведат такъв вариант, никой не им го позволява. Как изведнъж днес става?\" \r\n\r\n По данни на СЗО Холандия е страната с най-добре функционираща здравна система в Европа. Държавата изпълнява функциите на регулатор и контролиращ орган, а медицинските услуги се предоставят от частния сектор. Системата се финансира от фиксирана премия, която гражданите плащат на здравен фонд, и здравна осигуровка в размер на 6,5% от месечния доход. При хората с ниски доходи държавата поема част от фиксираната премия, като по този начин гарантира равния достъп до здравеопазване. \r\n\r\n \"Холандия преди повече от 10 години имаше същия модел като нас, тогава се видя, че той е тотално неефиктивен, болниците спряха да бъдат търговски дружества, появиха се няколко вида осигурителни фондове и в момента от 4-5 години това е най-добрият модел в света\", подчертава Димитров. \r\n\r\n Той смята, че държавата трябва да спре да администрира здравеопазването, да позволи конкуренция, лечение по добра медицинска практика и да спре задълженията на лекарите да изписват по-евтини лекарства по Позитивния лекарствен списък, тъй като по този начин животоспасяващи лекарства изчезват от българския пазар и се налага да бъдат заменени с алтернативни медикаменти на по-ниска цена, които не винаги се оказват правилните за ефективното лечение на пациентите. \r\n\r\n \"Това, което се опитват МЗ и Надзорният съвет на НЗОК да направят, е връщането ни години назад, когато имаше листа на чакащи пациенти, което само по себе си означава, че нашето здравеопазване ще има лимити и ще бъдем лекувани с най-евтиното, без значение дали то е ефективно по световната или европейската медицинска практика\", обясни Димитров. Той очаква все повече българи да започнат да се лекуват в Европа в търсене на по-качествено лечение. \r\n\r\n \"Най-важното, което трябва да се случи, е ние, като хора, да спрем да бъдем толерантни. Не е необходимо да измисляме нищо ново, то съществува. Трябва да се въведе правилното администриране на здравеопазването, а не изгодното за някого и да има контрол върху дейността и качеството на медицинската услуга\", посочи Иван Димитров. \r\n \n\t\t\t\t\t\t", "date": "2018.10.01", "title": "Нито един от двата модела на Ананиев не е добър"}
{"url": "http://www.bnews.bg/article/249554-miziya_v_kal_darzhavata_ne_e_dala_pari_za_spravyane_s_navodneniyata_ot_yuli", "text": "\n Най-пострадалите от поредното наводнение преди близо три месеца улици в Мизия все още са трудно проходими. Асфалт е положен само на няколко места. Хората в града се притесняват от идването на зимата, защото тогава улиците ще станат буквално непроходими, съобщава Нова тв. \r\n\r\n Наложи се дори майка да носи на гръб парализираната си дъщеря. Така Зорница и нейната майка излизат и се прибират всеки ден по улицата, която беше разрушена от пороя в Мизия през месец юли. И така е всеки ден вече близо три месеца. \r\n\r\n Оказа се, че възстановяването на улиците спряло дори преди да започне. \r\n\r\n \"Общината няма как да се бави поради простата причина, че парите, които трябва да се отпуснат, се отпускат от държавата. След като не сме започнали, значи, че нямаме парите\", заяви зам.-кметът на Мизия Николай Нековски. \r\n\r\n По част от улиците и тротоарите обаче все още има от онази кал, която засипа града на 10 юли и почистването на която не иска кой знае какво финансиране. \r\n\r\n Кога и с какви пари ще се полагат тръбите за отводняването на улиците, хората също не знаят. И понеже помнят и онова наводнение от 2014 г. и виждат какво се случва след пороя през настоящата година, хората за пореден път се притесняват, че отново стават жертва на играта на \"счупен телефон\" между местната и държавната власт. \r\n \n\t\t\t\t\t\t", "date": "2018.10.01", "title": "Мизия в кал, държавата не е дала пари за справяне с наводненията от юли"}
{"url": "http://www.bnews.bg/article/249553-strashno_19_godishen_bez_knizhka_ubi_na_patya_44_godishen_shofyor", "text": "\n Шофьор на 44 години е загинал на място снощи при челен удар на пътя Пловдив - Пазарджик, съобщават от полицията. \r\n\r\n Трагедията е станала около 21:20 часа на разклона за село Костиево. \r\n\r\n Водачът на лекия автомобил \"Фолксваген\" е бил пометен от 19-годишен без шофьорска книжка, който е управлявал товарен камион \"Мерцедес\", предава \"24 часа\". \r\n\r\n Младежът е настанен в болница без опасност за живота. Неправоспособният шофьор е пътувал със 16-годишен - на него също му е оказана лекарска помощ, но се е отървал без сериозни наранявания. \r\n\r\n По случая е образувано досъдебно производство. \r\n \n\t\t\t\t\t\t", "date": "2018.10.01", "title": "Страшно: 19-годишен без книжка уби на пътя\r\n44-годишен шофьор!"}
{"url": "http://www.bnews.bg/article/249561-nad_1200_zhertvi_v_indoneziya_stranata_chaka_vanshna_pomosht", "text": "\n Над 1200 са вече потвърдените жертви на земетресението и цунамито в Индонезия, съобщи ДПА. \r\n\r\n Президентът на Индонезия Джоко Видодо разреши страната да приеме международна помощ, за да се справи с последиците от силното земетресение и последвалото цунами на остров Сулавеси, заяви ръководителят на индонезийския инвестиционен съвет Томас Лембонг, цитиран от световните агенции. \r\n\r\n Президентът се е съгласил да приеме международна помощ снощи, каза Лембонг. \r\n\r\n Той заяви, че ще координира получаваната от различни части на света помощ от частния сектор. \r\n\r\n В град Палу, който беше тежко засегнат, се подготвя погребването на над 300 жертви в масов гроб, посочва Асошиейтед прес, цитирана от БТА. \r\n \n\t\t\t\t\t\t", "date": "2018.10.01", "title": "Над 1200 жертви в Индонезия, страната чака външна помощ"}
{"url": "http://www.bnews.bg/article/249547-dnes_sirenite_za_trevoga_shte_biyat_v", "text": "\n МВР ще тества сирените за ранно предупреждение днес в градовете Бургас, Варна, Кърджали, Монтана, Пазарджик, Плевен, Пловдив, Русе, Смолян, София и Враца и населените места в 30-километровата зона около АЕЦ Козлодуй. \r\n\r\n Тестът ще бъде извършен в 13 ч. чрез излъчване на националните сигнали за тревога и край на тревогата, както и гласова информация. \r\n\r\n В тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. \r\n\r\n Тренировката ще се извърши за проверка на техническото състояние на националната система и за обучение на населението. \r\n \n\t\t\t\t\t\t", "date": "2018.10.01", "title": "Днес сирените за тревога ще бият в..."}
{"url": "http://www.bnews.bg/article/249558-skandalno_avtomobilna_administratsiya_slozhi_chadar_nad_yunion_ivkoni_sobstvenost_na_eksdeputata_ot_gerb_ivaylo_konstantinov", "text": "\n \r\nВърховна административна прокуратура е поискала да бъде отнет лиценза на транспортна фирма „Юнион Ивкони“ още преди една година за установени тежки нарушения. Това става ясно от разследване на Валя Ахчиева по БНТ. \r\n\r\n Вместо  обаче Изпълнителна агенция „Автомобилна администрация“ да изпълни разпореждането на държавното обвинение, ведомството започва да протака процедурата, така че това да не се случи.  „Юнион Ивкони“ е собственост на бившия депутат от ГЕРБ Ивайло Константинов. \r\n\r\n ВАП започва проверки на фирмата, след като два автобуса катастрофират в края на 2017 година и  десетки пътници загиват. Проверката е категорична - открити са 46 тежки нарушения. От „Автомобилна администрация“ е трябвало да съставят и да връчат на фирмата 15 акта и да отнемат лиценза. Но това не се случва. От въпросното ведомство започват да се оправдават, че не могат намерят на кого да връчат наказателните постановления.  Оправдават се с пощаджията.   \r\n\r\n Месеци наред прокуратурата настоява „Автомобилна администрация“ да си свърши работата, но това така и не се случва. С протакането се цели да изтече давностният срок, така че санкциите да отпаднат и фирма „Юнион Ивкони“ да не бъде наказана. \r\n \n\t\t\t\t\t\t", "date": "2018.10.01", "title": "Скандално: Автомобилна администрация сложи чадър над \"Юнион Ивкони\", собственост на ексдепутата от ГЕРБ Ивайло Константинов! "}
{"url": "http://www.bnews.bg/article/249551-mo_obyavyava_koi_darzhavi_sa_predlozhili_oferti_za_modernizatsiya_na_vvs", "text": "\n Днес е крайният срок, в който държавите, на които България е изпратила искане за предложения за боен самолет, да подготвят своите отговори. България е поканила компании от седем държави да изпратят оферти за конкурса за купуване на пет нови изтребителя и седем втора употреба.  \r\n\r\n Очаква се Министерството на отбраната да обяви днес кои държави са предложили оферти за модернизация на ВВС. За до 8 изтребителя България трябва да даде близо милиард и 800 милиона лева през следващите няколко години. \r\n\r\n Очакват се оферти от САЩ, Португалия, Израел, Италия, Германия, Франция, Швеция. Дори и при това разнообразие обаче вариантите се свеждат до избор между европейската оферта за \"Грипен\" и варианти на американските F-16 - нови или употребявани.След отварянето на офертите думата ще има междуведомствена комисия, назначена от премиера, която ще ги обсъди. А след това предстои отваряне на ценовата оферта и класиране на подадените предложения. \r\n\r\n До поредния конкурс се стигна, след като новото мнозинство на третото правителство „Борисов“ отмени взето в последните дни на преходния кабинет решение за класиране на първо място на шведската оферта и декласиране на американската. \r\n\r\n Новата процедура бе белязана с критиките на президента Румен Радев за съмнения в предрешеност на сделката и посещения на делегации в САЩ и Швеция, както и на министъра на отбраната в Израел. \r\n\r\n Началникът на отбраната генерал Андрей Боцев се надява до края на годината да има подписан договор поне по един от трите проекта за модернизацията на армията, предаде БНР. \r\n \n\t\t\t\t\t\t", "date": "2018.10.01", "title": "МО обявява кои държави са предложили оферти за модернизация на ВВС"}
{"url": "http://www.bnews.bg/article/249549-chestitka_ot_kevr_ot_dnes_ni_tsakat_s_po_visoki_tseni_za_parno_i_topla_voda", "text": "\n Плащаме с между 2 и 9 % по-високи сметки повече за парно и топла вода от днес и общо с между 10 и 30 на сто повече за сезона. Повишението се налага след доклад на Комисията за енергийно и водно регулиране, че от 1 октомври природният газ ще повиши цената си с близо 14%. \r\n\r\n Увеличението за отоплителния сезон ще е с над 20%, като се имат предвид повишенията на цената от миналите регулаторни периоди. \r\n\r\n Разчетите на енергийния регулатор, посочени в доклада относно изменение на цените на енергията, произведена от централи с високоефективно комбинирано производство на електрическа и топлинна енергия във връзка с изменение на цените на природния газ от 01.10.2018 г., показват, че от началото на месеца се очаква поскъпването на топлинната енергия в София и Пловдив да е с 9 процента. Между 4 и 6 процента ще се повиши топлинната енергия в Бургас, Плевен, Враца, Велико Търново и Разград. Във Варна с малко над 2 процента. \r\n\r\n Промяна в цената на парното от 1 октомври не се очаква в Русе, Перник, Сливен и Габрово, защото топлофикациите в тези градове работят на въглища. \r\n\r\n Цената на топлинната енергия се увеличи от 1 юли, така че второто поредно увеличение ще се усети най-вече след 1 октомври, защото през лятото потребителите ползват само топла вода, но не и парно. По този начин, след второто поредно увеличение на цената за топлинна енергия, сметките за парно и топла вода от 1 октомври ще се повишат средно с над 16 на сто за София, в Пловдив - над 9 на сто, в Плевен - с около 20 на сто, Бургас - с около 22 на сто, във Варна - с около 8 на сто. \r\n\r\n Окончателното решение за цената на топлинната енергия ще бъде взето на 1 октомври на закрито заседание в КЕВР, припомня Канал 3. \r\n \n\t\t\t\t\t\t", "date": "2018.10.01", "title": "Честитка от КЕВР: От днес ни цакат с по-високи цени за парно и топла вода"}
{"url": "http://www.bnews.bg/article/249545-referendumat_v_makedoniya_se_provali_zaev_otkazva_ostavka_a_imeto_na_darzhavata_shte_bade", "text": "\n Консултативният референдум за промяна на името на Македония не успя да постигне избирателна активност от 50 процента, необходима, за да бъде гласуването валидно, заяви председателят на Държавната избирателна комисия Оливер Дерковски, цитиран от Ройтерс и БТА. \r\n\r\n \"Ясно е, че на този референдум не е взето решение\", каза Дерковски пред репортери. \r\n\r\n По последни данни на комисията избирателната активност е била 36,11 процента при преброени 85,7 процента от гласовете. \r\n\r\n Министър-председателят на Република Македония Зоран Заев каза, че не възнамерява да подава оставка въпреки ниската избирателна активност на референдума за промяна на името на страната, предадоха ДПА и Асошиейтед прес. \r\n\r\n По-рано лидерът на ВМРО-ДПМНЕ Християн Мицкоски призова \"Заев да се готви за политическа пенсия\". Опозиционер номер 1 изтъкна, че гражданите, които са гласували \"против\" на референдума за договора с Гърция, и онези, които бойкотираха допитването, са изпратили най-гласното послание, че \"Това е Македония\". \r\n\r\n Заев обаче определи референдума като явен успех, след като \"огромно мнозинство\" от гласувалите са одобрили промяната на името, която е част от споразумение с Гърция за уреждане на десетилетен спор между двете страни, което да проправи пътя към членство на Македония в Европейския съюз и НАТО. \r\n\r\n \"Нямам намерение да напускам, но е мой дълг да остана\", каза той на пресконференция, отговаряйки на въпрос дали планира да се оттегли. \r\n\r\n Заев заяви, че ще \"продължи да води страната към членство в НАТО и ЕС\". \r\n\r\n Той не спомена избирателната активност, но обяви референдума за \"демократичен успех\", изтъквайки, че допитването е \"консултативно\" и няма задължителен характер. По думите му резултатът ясно показва волята на македонския народ. \r\n\r\n Заев призова депутатите да подкрепят следващата стъпка, нужна за финализиране на споразумението, която е ратифицирането на необходимите конституционни промени. Той подчерта, че \"няма по-добра сделка с Гърция и не може да има по-добра сделка\". \r\n\r\n Гърция заяви, че продължава да подкрепя споразумението с Македония за смяна на името. Гръцкото външно министерство призна, че резултатът от референдума в Македония за това дали страната да смени името си е \"противоречив\". От една страна, огромното мнозинство от гласувалите подкрепиха споразумението за името; от друга, участието на хората в референдума не беше достатъчно, за да бъде той валиден. \r\n\r\n Министерството обяви, че Гърция уважава решението на македонското население и сега двете страни трябва да действат внимателно, за да запазят импулса за прилагане на споразумението. \r\n\r\n Междувременно генералният секретар на НАТО Йенс Столтенберг приветства резултата от референдума и призова всички политически страни да използват тази историческа възможност. \r\n\r\n \"Приветствам гласуването с \"Да\" на референдума\", заяви Столтенберг в Туитър. \"Призовавам всички политически лидери и партии да се ангажират конструктивно и отговорно, за да използват тази историческа възможност\", каза той. \r\n\r\n \"Вратата на НАТО е отворена, но трябва да бъдат изпълнени всички национални процедури\", заяви Столтенберг. \r\n \n\t\t\t\t\t\t", "date": "2018.10.01", "title": "Референдумът в Македония се провали, Заев отказва оставка, а името на държавата ще бъде..."}
{"url": "http://www.bnews.bg/article/249546-ucheni_razkriha_dali_zhenite_sa_po_dobri_ot_mazhete_v_izpalnenieto_na_nyakolko_zadachi_ednovremenno", "text": "\n Норвежки учени от университета в Берген развенчаха мита, че жените са по-добри от мъжете в изпълняването на няколко задачи едновременно, пише в. \"Метро\". \r\n  \r\nСпециалистите провели тестове, в които взели участие 66 жени и 82-ма мъже на възраст между 16 и 60 години. Те били вкарани във виртуална триизмерна среда с три стаи - кухня, килер и хол. \r\nУчастниците били помолени да устроят офис срещи, като разположат столове, канцеларски принадлежности и закуски на правилните им места. \r\n  \r\nВ същото време били подлагани на различни разсейващи въздействия, включително телефонни повиквания с детайли, които трябвало да си спомнят по-късно. \r\n\r\n Няколко фактора били тествани - акуратността на изпълнението, използваното време и т.н. Учените стигнали до извода, че не съществува никаква разлика между мъжете и жените при изпълняването на няколко задачи едновременно. И двата пола се представяли сравнително зле при серийното струпването на няколко дейности. \r\n \n\t\t\t\t\t\t", "date": "2018.10.01", "title": "Учени разкриха дали жените са по-добри от мъжете в изпълнението на няколко задачи едновременно"}
{"url": "http://www.bnews.bg/article/249548-mikov_sravni_ninova_s_borisov_tya_upravlyava_ednolichno", "text": "\n „Има вътрешни напрежения в БСП, свързани с едноличния начин на ръководене на партията”, каза Михаил Миков в студиото на „Тази сутрин” по bTV. \r\n\r\n По думите му в партията има членове, които смятат, че националният ѝ съвет е ненужен. „Това е едно дълбоко неразбиране на демократичното функциониране на една партия. Един Бриго Аспарухов вземете – той едва ли не се сърди защо се изказват членовете на националния съвет”, коментира Миков. \r\n\r\n Той е категоричен, че има еднолично управление в партията от страна на Корнелия Нинова. \r\n\r\n „Не бива да се взимат така решенията в БСП”, допълни още Миков. \r\n\r\n Той уточни, че идеята за нов вот на недоверие на тема здравеопазване била негова, тъй като чувствителността на българските граждани е особено силна по тази тема. \r\n\r\n „Кирил Ананиев предлага все повече и повече пари да влизат в система, в която се вижда, че отиват в частните лечебни заведения. Сега българина плаща здравната си вноска и доплаща, а в идеите на Ананиев се иска да се регламентира това плащане”, допълни още Миков. \r\n\r\n „Той не може да осигури контрол и продължава същото – все повече пари, все повече изтичане”, каза Миков. \r\n \n\t\t\t\t\t\t", "date": "2018.10.01", "title": "Миков сравни Нинова с Борисов: Тя управлява еднолично!"}
{"url": "http://www.bnews.bg/article/249544-sinoptitsite_preduprezhdavat_za_opasno_vreme_vizhte_kade_i_zashto", "text": "\n Порои с до 60 литра на квадрат се очаква да се излеят днес в Източна и Югоизточна България, предупредиха хидролозите от НИМХ.  \r\n\r\n В 5 области в страната е обявен оранжев код за опасни метеорологични явления с голяма вероятност за материални щети и възможни човешки жертви. \r\n\r\n Предуреждението е в сила за областите Кърджалийска, Хасковска, Ямболска, Бургаска и Варненска. В тези области синоптиците предупреждават, че се очакват валежи с количества 25-чо л/кв.м., на места до 50-60 л/ кв. м. За Варненска област се очакват валежи с количества 20-35 л/ кв. м., в южната част на областта на места до 50-60 л/ кв. м. \r\n\r\n За други 13 области на страната е обявен жълт код за очаквани валежи. Предупреждението е за областите Пазарджишка, Пловдивска, Смолянска, Старозагорска, Сливенска, Шуменска, Разградска, Търговищка, Русденска, Силистренска, Добричка, Великотърновска и Габтовска. В тези райони синоптиците очакват валежи с прогнозни количества 15-35 л/кв.м. \r\n\r\n В Западна България ще е почти без валежи. Минималните температури в страната ще са от 9 до 14 градуса. В планините ще е предимно слънчево и дъждовно. Жълт код важи и за морето край Бургаска област, като вълнението ще е 3-4 бала. \r\n  \r\n \n\t\t\t\t\t\t", "date": "2018.10.01", "title": "Синоптиците предупреждават за опасно време! Вижте къде и защо!"}
{"url": "http://www.bnews.bg/article/249550-etichen_haker_razkri_feysbuk_ne_e_haknat", "text": "\n Най-голямата досега в историята на Facebook хакерска атака беше разкрита на 25 септември. Твърди се, че засегнатите са били 50 милиона души. В България 2,5 милиона потребители са били „изхвърлени” от социалната мрежа. \r\n\r\n „Когато се появи такъв проблем, трябва да се погледне от различни гледни точки. От гледна точка на Facebook това е най-голямата уязвимост, която някога е намирана в социалната мрежа. Моята версия обаче е, че е инсценировка, тъй като когато се случи хакерска атака, трябва да има някакви доказателства. Такива обаче няма”, коментира в „Здравей, България” етичният хакер Ростислав Петров. \r\n\r\n По думите му целта е да се замаже предишния голям скандал, който се разрази около Facebook заради изтичането на данни на потребителите на социалната мрежа. \r\n\r\n „Когато се е случила хакерската атака, никой не излезе да каже колко профила са компрометирани и как се е случило това. Не се казва и за колко време се е случила тя. Всички тези неща не са достоверни”, на мнение е Петров. \r\n\r\n Той обясни още, че профилът може да бъде хакнат по много начини, дори и редовно да си сменяме паролата. В този смисъл това не е гаранция за сигурност. \r\n \n\t\t\t\t\t\t", "date": "2018.10.01", "title": "Етичен хакер разкри: Фейсбук не е хакнат!"}
