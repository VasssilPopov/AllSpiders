{"url": "http://www.bnews.bg/article/252130-ochakva_se_snyag_v_golyama_chast_ot_stranata", "text": "\n Сняг по пътищата в Стара планина и в Родопите. Шофьорите на камионите се наложи дори да слагат вериги. За това информират водачи, които се движат по маршрута. Според дежурната част на областното пътно управление в Смолян, измерената снежна покривка там е около 3 см, като сняг вали в районите на Пампорово и Рожен. На този етап няма сигнали за закъсали автомобили. Областното пътно управление е в готовност да реагира. Но шофьорите се оплакват, че на места в района на Пампорово има хлъзгави участъци и колите поднасят. \r\n\r\n Усложнената обстановка се запазва и утре, тъй като преди обяд и около обяд са възможни превалявания дори и от сняг в Североизточна и в Предбалкана. Сутринта температурите ще бъдат изключително ниски и е вероятно да има заледяване по планинските проходи, затова бъдете внимателни, ако пътувате в планината. \r\n\r\n Следващата порция валежи ще започне от неделя вечерта и през следващата седмица очакваме по-значителни снеговалежи в цялата страна. \r\n \n\t\t\t\t\t\t", "date": "2018.11.15", "title": "Очаква се сняг в голяма част от страната"}
{"url": "http://www.bnews.bg/article/252128-o_vremena_o_nravi_gey_druzhinka_haresa_radan_kanev_za_guru_5_mata_ot_spasi_sofiya_shteli_da_posledvat_protestara_ivo_bozhkov_v_bitkata_sreshtu_borisov", "text": "\n Кръжецът Evroliberast се гордее със слогана „да лапаш п*шки не е срамно”. „Ако ще сваляме правителството с такива смешници начело, то по-добре да се гръмнем“, коментираха пък десетки потребители в социалните мрежи. \r\n\r\n Дългото дълбаене под дъното на социалната изолация, очевадната липса на семейни устои, забраната на изконния български възпитателен маниер тип „Макаренко” и „слободията”, в която живеем последните трийсетина години, вече дават своите плодове. Кръжецът Evroliberast – „Спаси София“, съставен основно от гей активисти, припозна за свой идеен гуру не кого да е, а бившия лидер на ДСБ Радан Кънев, видя медията ни. \r\n\r\n Същевременно обаче евролиберастите, които по собствените им откровения са „родени” от протестите срещу кабинета „Орешарски” през 2014 г., са особено нетърпими към всики политиците, освен към неколцина свои любимци сред които са Радан Кънев, Трайчо Трайков и вечният протестър Иво Божков. Гей дружинката, която освен своя неправителствена организация в лицето на „Спаси София“ има и свой сайт със същия каламбур от „Европа”, „либерали” и „педерасти”, обича да е скандална. В профила на групичката във фейсбук попаднахме на повече от провокативно послание, отправено към друга прослойка със спорни качества – политическия кръг на „патриотите”. \r\n\r\n Именно в страницата на evroliberast във фейсбук един от най-активните е лицето на „Спаси София“ Гергин Борисов. Вижте какво публикува той там: \r\n„Уважаеми „патриоти”, да лапаш пишки не е срамно. Сигурен съм, че след толкова години активно фантазиране, в началото ще сте малко разочаровани, но не се плашете – свиква се.“ Както вече писахме наша проверката показа, че либералният Гергинчо е част от екипа на скандалното НПО „Спаси София”, което в последно време стана известно в социалните мрежи с шегаджийското „Смучи София“. \r\n\r\n Гергин е изключително активен във фейсбук страница до края на 2016-а, като през това време не спира да залива с вулгарни коментари политици от целия спектър. Жертва на злобните коментари на Гергин става дори покойният вече Павел Чернев, който също е засипан с куп обиди и гнусотии. В цялата евро-гей каша се намесва и самият Радан Кънев, който често е цитиран от evroliberast като идеен гуру на платформата. \r\nНе е ясно откъде идва финансирането на НПО „Спаси София”, но е факт, че евролиберастите имат сигурна трибуна в изданията на нереализирани десни политици. Затова и коментарите са, че гей дружинката е впрегната в политическата битка, маскирана като загриженост за българската столица. \r\n\r\n Другите 4-ма от общо 5-мата активисти на НПО „Спаси София“ пък също не крият страстта си към безпредметни бунтове, които не лежат на някаква смислена и зряла политическа или социална платформа, а на най-обикновенна ненавист към всичко което те самите неприемат. В случая с последните протести например Андрей Зографски, Борис Бонев, Виктор Чаушев, Гергин Борисов, Христо Илиев напълно подкрепят „професионалния протестър“ Иво Божков, който само преди дни написа изключително остър текст във фейсбук относно протестите течащите към момента протести. \r\n\r\n Като общински съветник от ДСБ в София Иво Божков публикува преди дни във фейсбук следния коментар: „Бойко, звъниш ли вече в Унгария за убежище заедно с другия корумпиран бивш премиер Груевски?“ \r\n\r\n Десният общинар заявява още подкрепата си за масовите протести от последните дни, които не е ясно от кого се организират, като подчерта, че последното въобще не го интересува. \r\n„Подкрепям всеки извън сегашния парламент, който иска разбиване на този престъпен модел – независимо дали му имам пълно доверие или не и независимо дали сме съмишленици или не“, заяви профи-протестъра. \r\nЛогично думите му бяха бурно подкрепени и аплодирани от евролиберастите от „Спаси София“. \r\n \n\t\t\t\t\t\t", "date": "2018.11.15", "title": "О, времена, о, нрави, гей дружинка хареса Радан Кънев за гуру! 5-мата от „Спаси София“ щели да последват протестъра Иво Божков в битката срещу Борисов!"}
{"url": "http://www.bnews.bg/article/252129-golemite_benzinostantsii_s_predlozheniya_kak_da_padnat_tsenite_na_gorivata", "text": "\n Големите бензиностанции с предложения как да паднат цените на горивата. След извънредна среща с вицепремиера Томислав Дончев, от петролната и газова асоциация обявиха, че са готови да публикуват себестойността на горивата, ако антимонополната комисия разреши. \r\n\r\n Големите вериги предлагат през зимата да не се влага биодобавка, която допълнително оскъпява горивата. Това ще спести няколко стотинки в крайната цена, но според държавата не бива да се прибързва. \r\n\r\n „Би улеснило водачите, защото добавката понякога затруднява работата на двигателя през зимата, но тя не е безспорна. Такава мярка би концентрирала използването на по-скъпата добавка през летния сезон”, заяви вицепремиерът Томислав Дончев. \r\n\r\n От петролната асоциацията обясниха, че мерките, които предлагат, изискват законови промени и ефектът няма да се усети след ден – два, а цената вече пада. \r\n\r\n „Не заради протестите, ако следите цената на суровия петрол, ще видите, че цената на суровия петрол падна сериозно, оттам и в крайния продукт в бензиностанцията”, каза Андрей Делчев, председател на БПГА. \r\n\r\n Другите възможни мерки предвиждат намаляване на персонала в бензиностанциите, както и публично обявяване на цените. \r\n\r\n „Това би могло да бъде интерпретирано и като мярка, която дава шанс на различни търговци да се сговарят по-лесно за цени. Няма безспорна мярка – дайте ни време”, заяви Томислав Дончев. \r\n\r\n Реакцията от страна на Комисията за защита на конкуренцията все още няма. \r\n \n\t\t\t\t\t\t", "date": "2018.11.15", "title": "Големите бензиностанции с предложения как да паднат цените на горивата"}
{"url": "http://www.bnews.bg/article/252118-prepodavateli_ot_su_iskat_ostavkata_na_bashar_rahal", "text": "\n Преподаватели от Софийски университет „Свети Климент Охридски“ ще внесат в деловодството на учебното заведение отворено писмо, в което призовават за оставката на директора на телевизия „Алма матер“ Башар Рахал. \r\nНастояването е адресирано до ректора проф. Атанас Герджиков и членовете на Общото събрание. То идва няколко дни, след като екипът на телевизията, начело с актьора, се извиниха за „лошия вкус“, според който директорът оглежда студентка, а единствената цел на кандидат-репортерите е снижена до търсене на слава. \r\nЕто какво гласи писмото на преподавателите: \r\nНие, долуподписаните учени и преподаватели в Софийския университет „Св. Кл. Охридски”, изразяваме своето остро възмущение от клипа „Стани известен!“ на Университетска телевизия „Алма Матер”. И като концепция, и като изпълнение този клип – вън от всякакво съмнение – уронва човешкото достойнство на жените, свеждайки ги до подчинен сексуален обект. Това е в пряко противоречие с ценностите, зад които традиционно застава академичната ни общност. Тези ценности изискват равно уважение към достойнството на всеки. Затова те изключват унижаването на жените и поставянето им в подчинена позиция. Настояваме за незабавна оставка на директора на телевизията и режисьор на клипа г-н Башар Рахал, както и на Управителния и Програмния съвет, чиито несвоевременна и неадекватна реакция заплашват доброто име на Софийския университет. \r\nНастояваме ректорът професор Анастас Герджиков да поиска оставката на г-н Рахал като директор на телевизията, както и на всички отговорни за скандала. Официално писмено извинение от страна на Управителния и Програмния съвет на телевизия „Алма Матер“ не е достатъчно в тази ситуация. Като водещо висше учебно заведение в страната ни, Софийският университет не може да си позволи да застава зад подобна продукция. Вярваме, че призванието на академичните институции е да идентифицират и критикуват нелегитимните форми на подчинение, уронващи човешкото достойнство, а не да ги поощряват. \r\nСкандалният клип повдига и друг принципен въпрос – липсата на работещ механизъм, който да не допуска публикуването и разпространението на медийни материали с подобно съдържание от името на Софийския университет. Липсва официално обявена информация за концепцията и стратегията за развитие на телевизията. Няма информация и за състава, отговорностите и принципите на подбор на членовете на програмния и обществения ѝ съвет. Затова настояваме за ясни процедури за назначения в студентската телевизия, както и за пълна прозрачност на нейното финансиране. \r\nВ настоящите условия, академичната общност може само по неофициални канали да научи, че концепцията за студентската телевизия е била трансформирана и тя от академична вече ще се развива като комерсиална медия. В случай, че това е вярно, то буди поредица основателни въпроси. Поради това настояваме договорите с външните продуценти, както и концепцията за развитие на университетската телевизия да бъдат представени и обсъдени публично в рамките на академичната общност. Скандалът ни дава повод да поставим и по-големия въпрос – дали липсата на прозрачност при вземането на решения и на публична отчетност при финансирането е ограничено само до Университетска телевизия, или касае и други звена в Софийския университет, както и изпълнението на проекти със значително финансиране по европейски и други програми? \r\nМедийни публикации свързват предстоящо финансиране на „Алма Матер“ с Проект BG05M2OP001-1,001-0001 „Наследство БГ” (с обща стойност близо 30 млн. лв.). Академичната общност и българското общество имат право да знаят по какъв начин се харчат публичните средства. Имиджовият риск за Софийския университет е твърде голям, за да си позволим нов скандал. Затова настояваме за пълна и своевременна отчетност при изпълнението на дейностите по този и всички други проекти, включително в частта, засягаща „Алма Матер“. \r\nВ обобщение, предлагаме на ОС на СУ да приеме: \r\nОС изисква Ректорът да прекрати договора с г-н Башар Рахал като директор на „Алма Матер“, както и да освободи Управителния и Програмния съвети на телевизията. \r\nОС изисква от АС да разработи ясни процедури за избор на ръководители на звена към СУ, включително конкурсна процедура за избор на директор, и ясни процедури за номиниране и избор и на други ръководни и контролни органи на „Алма Матер“. \r\nОС настоява за повече прозрачност и отчетност в реално време при изпълнението на имиджово рискови за СУ проекти и натоварва АС със задължението да изисква всеки 3 месеца пълен отчет за изпълнението (дейности и финансови параметри) на всички проекти, финансирани с публични средства, който да бъде публикуван в същия срок на вътрешната страница на СУ. \r\nОС настоява за достъп и обсъждане в рамките на академичната общност на концепцията и стратегията за развитие на „Алма Матер“, както и за всички свързани с нея споразумения и разпределението на ролите и задълженията между Софийски университет, частните инвеститори и външни продуценти и всеки настоящ или бъдещ директор на телевизията. \r\nДоброто име и бъдещето на най-стария и уважаван университет у нас – Софийския университет „Св. Климент Охридски“ – изискват решителни действия за защита на ценностите, зад които застава академичната ни общност. Равноправието и човешкото достойнство стоят над всякакви криворазбрани опити за добиване на популярност, както и над всякакви стремежи към печалба. \r\n \n\t\t\t\t\t\t", "date": "2018.11.15", "title": "Преподаватели от СУ искат оставката на Башар Рахал"}
{"url": "http://www.bnews.bg/article/252131-shefkata_na_targovskiya_registar_promenila_pravilata_za_da_poluchi_bonus", "text": "\n Изпълнителният директор на Агенцията по вписванията Габриела Козарева, управляваща сриналия се през лятото Търговски регистър, е променила вътрешните правила, за да получи възможност за бонус към заплатата за периода на безпрецедентния блокаж на системата. Явно е решила преди избори да граби що може, че не се знае после дали ще има гръб от ГЕРБ, че да продължава да си пълни гушата.  \r\n\r\n Това разкрива в четвъртък в. \"Сега\", позовавайки се документи по темата, с които изданието разполага. \r\n\r\n По действащите преди назначаването на Козарева вътрешни правила право на допълнително възнаграждение са имали само служителите, които имат стаж поне 45 дни от 90-те дни на тримесечието, за което се плаща. \r\n\r\n Шефката на агенцията обаче има само 40 работни дни от въпросния период и въпреки това е получила бонус. По данни на \"Сега\" от заповедта ѝ за изплащане на бонусите от 22 октомври става ясно, че вътрешните правила са били променени два пъти – на 8 и 17 октомври. Миналата седмица пък стана ясно, че в агенцията са раздадени близо 700 000 лева бонуси. \r\n\r\n Засега оттам не коментират защо са били необходими тези две промени на правилата, но изданието заключва, че очевидно те са свързани именно с възможността Козарева да получи допълнително възнаграждение. \r\n\r\n Данните, огласени от \"Сега\" освен това разобличават в лъжа шефката на Агенцията по вписванията, която обяви, че за времето, в което Търговския регистър беше блокирал тя и подчинените ѝ са получили \"между 700 и 3000 и нещо\". \r\n\r\n Всъщност въпросните документи показват, че най-високият от раздадените бонуси е 4805 лева. Други четирима души от агенцията са получили между 4046 и 4301 лева. Шестима са получили между 3000 и 4000 лева, като сред тях е и началникът на отдел \"Информационни системи на регистрите\". 14 души са взели между 2000 и 3000 лева, а повечето от останалите 486 служители са си разделили между 1000 и 2000 лева. Сред тях е и експерт от дирекция \"Информационно обслужване и технологии\". Кои са те обаче не е известно. \r\n\r\n Миналата седмица ръководствата на правосъдното министерство и агенцията обявиха, че допълнителните възнаграждения за този период възлизат на 599 000 лева. Върху тях обаче са платени още 90 590 лева заради осигуровки, с което общата сума доближава 700 000 лева, уточнява всекидневникът, който първи съобщи за случая. \r\n\r\n Абсурдното е, че сред наградените попадат и служители, които нямат общо с извънредната работа по възстановяването на регистъра. Става въпрос за представители на администрацията, като деловодителите, служба \"Протокол\", \"Човешки ресурси\", чието работно време не е било променяно заради срива. По отстраняването на проблема официално работеха японски специалист, IT експерти на фирмите \"Лирекс\" и \"Си Ен сис\", както и програмистите на агенцията. \r\n\r\n Засега от правосъдното министерство отказват коментар по тези данни, тъй като не е приключила разпоредената от министър Цецка Цачева вътрешна проверка. Самата тя вече защити Козарева, посочвайки, че тя е поела агенцията \"в най-критичния момент\" и свършеното в краткия период \"заслужава да бъде оценено\". Заради това и тя ѝ бе поставила най-добрата оценка, предполагаща бонуса. \r\n \n\t\t\t\t\t\t", "date": "2018.11.15", "title": "Шефката на Търговския регистър променила правилата, за да получи бонус"}
{"url": "http://www.bnews.bg/article/252124-sadat_ostavi_v_aresta_zadarzhaniya_za_ubiystvoto_v_gorna_oryahovitsa", "text": "\n Окръжният съд във Велико Търново остави за постоянно в ареста 36-годишния Николай Кънчев от Горна Оряховица. Задържаният за убийството на 45-годишната Мария Петрова изрази съжаление за случилото се на 10 ноември и заяви, че не е искал да убива жената, с която е живял.  \r\n\r\n Служебният защитник на Кънчев, адвокат Росен Илиев, обясни че клиентът му се страхува за живота си и не оспорва най-тежката мярка, но поясни, че в хода на разследването може да се стигне до преквалификация на обвинението и то да не бъде по члена от НК, предвиждащ доживотен затвор без право на замяна. \r\n\r\n Пред съдия Теодор Милев, Кънчев каза, че не е наркозависим и във фаталната нощ той, жертвата и техният домакин Светлин Спасов не са употребявали наркотици. Спасов също е пострадал при спречкването. Той е в търновската болница със счупен череп. \r\n\r\n Николай Кънчев е безработен художник. За последно е работил на бензиностанция в Горна Оряховица. \r\n\r\n Решението на съда може да се обжалва в тридневен срок пред Апелативния съд. \r\n \n\t\t\t\t\t\t", "date": "2018.11.15", "title": "Съдът остави в ареста задържания за убийството в Горна Оряховица"}
{"url": "http://www.bnews.bg/article/252125-globiha_operatora_na_smetishteto_v_ruse_s_1_500_lv", "text": "\n Общината в Русе наложи глоба в размер на 1 500 лв. на оператора на сметището в Русе, пише БНР. \r\n\r\n Причината - операторът е допуснал да възникне пожарът от 3 ноември, като по този начин е бил замърсен въздухът на областния град. \r\n\r\n Припомняме, миналата събота, 10 ноември, пожарът стана повод за протести сред русенци за чистотата на въздуха. \r\n\r\n Операторът на регионалното депо е фирмата \"Берос\" ООД. ПредстоиРегионалната инспекция по околната среда и водите (РИОСВ) също да наложи административна санкция на оператора, като размерът на глобата ще бъде определен на по-късен етап. \r\n\r\n Кметът на Русе Пламен Стоилов коментира, че причината за възникналия пожар е самозапалване на сметищния газ. \r\n\r\n \"По наше мнение, причината за възникналия пожар е самозапалване на сметищния газ. Това не е само констатация на оператора, а и на компетентните органи, а именно Регионална дирекция \"Пожарна безопасност и защита на населението\", заяви градоначалникът. \r\n\r\n Стоилов обаче тълкува, че разрастването на огъня е станало заради лошата работа на пожарникарите. \r\n\r\n \"Има държавни институции, чието задължение е да реагират в такива ситуации. Лично за мен те реагираха супер непрофесионално. Визирам пожарната\", допълни той. \r\n \n\t\t\t\t\t\t", "date": "2018.11.15", "title": "Глобиха оператора на сметището в Русе с 1 500 лв."}
{"url": "http://www.bnews.bg/article/252126-grisho_blaska_zdravo_vav_fitnesa_s_misal_za_2019_a", "text": "\n Сезонът за Григор Димитров приключи, но най-добрият ни тенисист вече мисли за следващата кампания. Световният номер 19 е в Монте Карло, където набляга на тежестите и фитнес уредите, става ясно от снимки и видео, публикувани в социалните мрежи. \r\n\r\n Гришо тренира под зорния поглед на Себастиен Дюран, който лично отговаря за физическата на подготовка на 27-годишния българин. \r\n\r\n По традиция, Димитров ще започне новата година в Австралия и Бризбейн, където триумфира през 2017 г. Той вече потвърди участие и на демо турнира FAST4.  \r\n \n\t\t\t\t\t\t", "date": "2018.11.15", "title": "Гришо блъска здраво във фитнеса с мисъл за 2019-а"}
{"url": "http://www.bnews.bg/article/252127-koalitsiyata_na_sasht_izbi_oshte_18_tsivilni_v_iztochna_siriya", "text": "\n При въздушни удари в Сирия на оглавяваната от САЩ международна коалиция са били убити 18 цивилни граждани, включително осем деца. \r\n\r\n Това е станало при среднощно нападение в източната сирийска провинция Дейр ез Зор срещу територия, контролирана от терористичната групировка ДАЕШ (\"Ислямска държава\"). Това съобщиха от Сирийския център за наблюдение на човешките права, цитирани от ливански медии. \r\n\r\n По-рано през деня Русия потвърди, че коалицията около САЩ е възобновила въздушните удари източно от река Ефрат, като според руснаците западната коалиция използвала фосфорни боеприпаси, забранени от международното право. \r\n\r\n От своя страна сирийските медии обвиниха САЩ в многократни незаконни удари в провинция Дейр ез Зор през последните седмици. През миналата седмица сирийската държавна новинарска агенция САНА съобщи, че коалицията около САЩ е извършила въздушни удари срещу град Хаджин в Дейр ез Зор по-рано този месец, използвайки бял фосфор, което е довело до множество жертви. \r\n\r\n Говорител заяви, че коалицията на САЩ щяла да разследва съобщенията за цивилни жертви, но не е казал нищо относно използването на бял фосфор. Коалицията преди отричаше използването на този вид боеприпаси, които са забранени съгласно Първия допълнителен протокол от 1977 г. на Женевските конвенции от 1949 г. \r\n\r\n Сирийското правителство от своя страна осъди нападенията на коалицията около САЩ, подчертавайки, че те не са разрешени от сирийското правителство или от Съвета за сигурност на ООН. Дамаск също така многократно е обвинявал Вашингтон в провеждането на фалшива война срещу джихадистите, изтъквайки многобройните информации, според които САЩ оказват помощ на заподозрени терористични цели. \r\n \n\t\t\t\t\t\t", "date": "2018.11.15", "title": "Коалицията на САЩ изби още 18 цивилни в Източна Сирия"}
{"url": "http://www.bnews.bg/article/252117-divna_se_zavrashta_na_stsenata_sled_katastrofata_s_kristin_ilieva", "text": "\n Поп певицата Дивна, която претърпя тежка катастрофа през март, се връща на сцената утре. \r\n\r\n Тя ще подкрепи благотворителна инициатива за свои тежкоболни учители в Русе. След катастрофата Дивна се покри от медиите и обществото, което я нападна заради травмата на приятелката й Кристин Илиева, която бе тежко ранена след инцидента, писа „Телеграф“. \r\n\r\n Пeвицата спря да бъде активна във всички свои профили в социалните мрежи, отказваше интервюта и всякакви светски прояви и участия. На места излезе инфо, че се е отказала завинаги от музикалната сцена. \r\n\r\n Младата изпълнителка обаче е събрала сила да продължи напред и първата й поява ще е още утр5е на благотворителен концерт, организиран от възпитаници на основно училище „Любен Каравелов“ – гр. Русе. \r\n \n\t\t\t\t\t\t", "date": "2018.11.15", "title": "Дивна се завръща на сцената след катастрофата с Кристин Илиева"}
{"url": "http://www.bnews.bg/article/252110-toto_skandau_zabi_tantsyorka", "text": "\n Тото от група „Скандау” има нова приятелка. Победителят от миналогодишния сезон на „ВИП Брадър” от няколко седмици излиза с блондинката Кристин Петринска. Русата красавица се занимава професионално с танци и се запознала с рапъра по време на негово участие, твърдят запознати, писа „Уикенд“. \r\n\r\n Кръшната Кристин е част от балета на шоуто „Като две капки вода”, участва във видеоклипове на различни български изпълнители, освен това преподава модерни на танци на деца в частна школа. Именно любовта й към музиката и танцовото изкуство я събрала с Йонислав. Двамата попаднали на една сцена  - той като изпълнител, а тя като балерина, а оттам нататък отношенията им бързо се развили.  \r\n\r\n Рапърът вече не крие връзката си с Петринска и признава, че прекарва всяка минута от свободното си време с нея. Той очевидно си пада по блондинки, защото предишната му приятелка Яна също е руса. Риалити звездата уж много страдаше по бившата и даже й посвети песен – хита „Чужди усмивки”, ала любовните му терзания бяха краткотрайни. Йотов не остана дълго сам и смени Яна с чаровната Кристин. \r\n\r\n След раздялата с Яна изпълнителят за кратко беше в депресия и давеше мъката в алкохолни запои с приятели. Говори се, че се отдавал на случайни връзки с различни жени, но танцьорката Кристин успяла да задържи вниманието му. Петринска умело използвала женския си чар, за да омае Тото и прекарвала все повече време в апартамента му. Тя се надявала скоро да заживеят заедно и той пръв да направи следващата крачка в отношенията им. Блондинката планирала да се нанесе в жилището на Йонислав за постоянно и му намеквала, че очаква покана. Той обаче не бил готов така лесно да скъса с ергенския си начин на живот, издават негови близки. \r\n \n\t\t\t\t\t\t", "date": "2018.11.15", "title": "Тото „Скандау” заби танцьорка"}
{"url": "http://www.bnews.bg/article/252122-vmz_sopot_shte_proizvezhda_izraelski_bezpilotni_letatelni_aparati", "text": "\n Във ВМЗ Сопот ще започне производство на безпилотни летателни апарати (дронове), съобщават от предприятието. Това става възможно след подписването договор за сътрудничество и трансфер на технологии с израелската компания „Aeronautics Group”. \r\n\r\n Контрактът беше сключен в Министерство на икономиката по време на среща на министъра на икономиката Емил Караниколов с представители на израелската компанията. Тя е глобален лидер в производството и дизайна на дронове, има над 70 клиенти по целия свят – в това число и НАТО. \r\n\r\n Договорът за трансфер на технологии дава възможност на ВМЗ Сопот за собствен бранд български безпилотни летателни апарати, както и тяхното сервизиране, поддръжка и обслужване. \r\n\r\n Министър Караниколов подчерта, че инвестициите в нови технологии са основен фактор за растеж и подчерта, че Израел е световен лидер в иновациите, които добавят висока стойност в производството. Зам.-министърът на икономиката Лъчезар Борисов отчете, че износът на продукти свързани с отбраната за миналата година отбелязва над 20% растеж, както и че съществува сериозен потенциал за развитие на военно промишления комплекс у нас. \r\n\r\n Договорът за сътрудничество беше подписан от Атанас Богданов председател на Борда на директорите на ВМЗ Сопот и от Ади Коен директор на бизнес развитие и маркетинг на „Aeronautics”. \r\n\r\n Коен посочи, че израелската компанията счита страната ни за важен хъб за стоки за въздушната авиация. „Заедно можем да навлезем на нови пазари“, допълни той. По думите му целта е да се установи в България линия за асемблиране и производство на безпилотни летателни апарати. \r\n\r\n Председателят на Борда на директорите на ВМЗ Сопот Атанас Богданов каза от своя страна, че подписването на договора е важна крачка в желанието на българския  военен завод за развитие в нови високотехнологични области, което е част от стратегията на Министерство на икономиката за извеждането на дружеството в сектора на новите технологии и допълни, че ВМЗ ще бъде основен двигател и човешки ресурс по този проект.  \r\n \n\t\t\t\t\t\t", "date": "2018.11.15", "title": "ВМЗ Сопот ще произвежда израелски безпилотни летателни апарати"}
{"url": "http://www.bnews.bg/article/252114-slavi_se_predade_pred_bolestta", "text": "\n След 9 години борба да ходи отново спокойно, Слави Трифонов се предаде. Шоуменът е напълно отчаян и вече не вярва, че има начин да върне подвижността на счупения си още през 2009 г. крак. Ядосан на целия свят, решил да махне ескалатора от студиото си, за да не му напомня времето преди фаталното падане в банята, което го превърна в инвалид. \r\n\r\n Емблематичният ескалатор ще изчезне завинаги от „Шоуто на Слави” в дните около Нова година. Тогава Дългия ще излъчва записи от кастингите за актьори, които обяви в началото на тв сезона. През това време студиото ще е свободно и в него ще влязат майстори, за да демонтират съоръжението. „Слави от години не може да използва ескалатора и това много го нервира. Всеки път, когато го погледне, се сеща за проблема си. Още повече се дразни, когато някой друг използва ескалатора. Затова реши да го махне”, разказаха пред „Уикенд” хора от екипа на Дългия.  \r\n\r\n Според тях, с времето проблемът с крака му се влошавал, независимо, че шоуменът непрекъснато проучвал методи за лечение, правел специални процедури с минерална вода, масажи, компреси и лекарства, а миналата година му сложиха изкуствена става. Лекарите го уверили, че с нея ще може да възвърне предишната подвижност на крака си. До днес обаче това не се е случило. „Все се надяваше, че пак ще ходи спокойно, но накрая дори той се отчая”, смятат служителите на Трифонов.  \r\n\r\n Както е известно, шоуменът от Учиндол се подхлъзна и падна в банята на хотелска стая в Стара Загора през лятото на 2009 г. Той и хората му бяха в града за концерт от лятното си турне. Слави счупи шийката под ябълката на лявата тазобедрена става. Направиха му операция в Стара Загора, после започна рехабилитация, но нищо не помогна. Левият му крак с времето се скъси, Трифонов започна да куца и въпреки лечението проблемът му с времето се задълбочава.  \r\n\r\n Преди броени дни той обявил, че започва ремонт. Екипът се зарадвал, защото студиото отдавна имало нужда от цялостно обновяване. Дългия обаче попарил надеждите им, като казал, че само ще махне ескалатора. Според запознати, той е изключително стиснат, щом нещата опрат до разходи, които не са наложителни. Парите за ремонт слагал точно в тази графа. Предпочитал да си ги спести. „Ще бъде изненада, ако смени диванчето си в близките 5 години, а вече не помни откога го ползва”, коментират в екипа му. Според тях, още през септември, когато няколко дни водеше от студиото на Петя Дикова, му предложили вместо там да се премести в някоя от залите на НДК. Той обаче отказал, защото не искал да плаща наем. \r\n \n\t\t\t\t\t\t", "date": "2018.11.15", "title": "Слави се предаде пред болестта"}
{"url": "http://www.bnews.bg/article/252123-balgariya_otnovo_e_na_parvo_myasto_v_es_po_broy_pushachi", "text": "\n В международния ден без тютюнев дим България отново оглавява класацията в Европейския съюз по брой пушачи. Всеки трети българин пали цигара всекидневно. \r\n\r\n Според актуален доклад на Европейската комисия, една трета от 15-годишните момичета у нас са редовни пушачи, което е най-високото равнище в Европейския съюз. Момчетата пушачи на тази възраст са доста по-малко – 21 на 100. А в групата на бившите пушачи влизат най-често мъжете над 50-годишна възраст от големия град. \r\n\r\n „Българите намаляват тютюнопушенето и то сред образованите, по-богатите, по-заможните хора, осъзнават каква е вредата. Няма голямо намаление сред жените, а пък аз искрено се надявам това да стане”, каза д-р Гергана Гешанова. \r\n \n\t\t\t\t\t\t", "date": "2018.11.15", "title": "България отново е на първо място в ЕС по брой пушачи"}
{"url": "http://www.bnews.bg/article/252121-ruskiyat_tank_armata_ili_izraelskiyat_merkava_e_po_dobar", "text": "\n Руският танк \"Армата\" Т-14 вероятно притежава по-добри възможности от гледна точка на оцеляване, защита и маневреност в сравнение с израелския танк \"Меркава\", но най-вероятно му отстъпва от гледна точка на съвършенството на апаратурата и способността на екипажа да следи за окръжаващата обстановка. Това се изтъква в анализ на американското издание за геополитика The National Interest. \r\n\r\n По думите на автора на материала, в процеса на изпитание на най-новите оръжия Русия може да изпрати танкове \"Армата\" в Сирия, като затова симулира ситуация, при която може да се случи бойно стълкновение между \"Армата\" и \"Меркава\". \r\n\r\n В сравнение с основния боен танк на Израел, Т-14 вероятно е по-напреднала в някои отношения съвременна отбранителна система. Същевременно руският танк се отличава с отлична мобилност, което го прави по-бърз и по-маневренспрямо \"огромната израелска машина\". \r\n\r\n Освен това предвид активните системи за защита, динамичните и пасивните многослойни брони, \"Армата\" вероятно ще бъде в състояние да осигури по-добро оцеляване на екипажа в сравнение с \"Меркава\", който на свой ред е по-здрава бойна машина от германския танк Leopard 2 или американския M1 Abrams. \r\n\r\n Според автора на материала със сигурност израелският танк ще има преимущество над Т-14 по отношение на съвършенството на апаратурата и възможностите на екипажа да следи бойната обстановка. Авторът отбелязва обаче, че най-новите системи за наблюдение не са по-малко уязвими за вражеския огън в сравнение със старите оптични прибори, така че този проблем е актуален за всички танкове. \r\n\r\n В статията се посочва, че необитаемата кула е един от недостатъците на \"Армата\", тъй като според автора командирът на машината е ограничен в способността си да наблюдава окръжаващата обстановка. Този проблем може да бъде решен чрез система за виртуален обзор, наподобяваща израелската Iron Vision. Тази технология не се използва в настоящите версии на \"Армата\", смята авторът, но в крайна сметка може да се появи. \r\n \n\t\t\t\t\t\t", "date": "2018.11.15", "title": "Руският танк \"Армата\" или израелският \"Меркава\" е по-добър?"}
{"url": "http://www.bnews.bg/article/252116-balgarski_obichai_ozhivyaha_v_antichniya_tsentar_serdika", "text": "\n С изпълнение на \"Излел е Дельо хайдутин\" голямата българска народна певица Валя Балканска откри изложба в Античния културно-комуникационен център \"Сердика\", посветена на българските продукти и стари обичаи. \r\n\r\n Част от нематериалното ни културно наследство оживя пред очите на десетки посетители и чуждестранни гости. \r\n\r\n Изложбата е организирана от Министерство на туризма в рамките на Международния конгрес за световните цивилизации и историческите маршрути. \r\n\r\n В нея се включиха представители от различни краища на страната - Бургас, Приморско, Белоградчик, Банско, Велико Търново, Карлово, Сопот и Русе. \r\n\r\n Стари български занаяти като тъкачество, плетене, бродерия, килимарство, дърворезба, предене и други бяха атрактивно представени от майсторите. \r\n\r\n Кукери с пищни маски под звуците на чанове показваха как се прогонват злите сили на празника.  \r\nЛюбителите на аромата на българската маслодайна роза могат да опитат и от продукти като сладка и гюлова ракия. \r\n\r\n Бяха изложени за дегустация български месни деликатеси и вина от няколко региона на страната. \r\n\r\n Програмата по откриването включваше приветствено слово на министъра на туризма Николина Ангелкова, която заяви, че министерството ще продължи да насърчава подобни инициативи и поздрави гостите на събитието. \r\n \n\t\t\t\t\t\t", "date": "2018.11.15", "title": "Български обичаи оживяха в Античния център \"Сердика\""}
{"url": "http://www.bnews.bg/article/252113-orlin_pavlov_stava_bashta_prez_mart", "text": "\n Орлин Павлов очаква съвсем скоро да стане баща. Сензационната новина съобщиха пред „Уикенд“ близки приятели на секс символа. Майката на бебето не живее в България, но най-вероятно ще се върне скоро и ще роди тук, твърдят те.  \r\n\r\n Приятелката на Орлин била в пети или шести месец на бременността. Новината, че ще става татко, била огромна изненада за родния певец. Детето не само че не било планирано, но и връзката му била съвсем прясна, когато станало ясно, че момичето е бременно. Първоначално секс символът бил шокиран. После обаче приел мисълта, че скоро ще сменя памперси и ще будува по цяла нощ заради бебешкия плач, дори бил щастлив и благодарен на съдбата за шанса да остави поколение след себе си. „Орлин отдавна мечтае за семейство и деца, но все не можеше да намери подходяща жена, с която да ги създаде. Ето, че накрая случайността реши вместо него“, коментират познати на звездата от „Скъпи наследници“.  \r\n\r\n Майката на бебето, което е на път, живеела в Дубай. С музиканта се запознали при негово пътуване в емирството и поддържали връзка от разстояние, като често пътували, за да бъдат заедно. Очаква се обаче в най-скоро време момичето да се премести за постоянно в България. Най-вероятно ще ражда именно в страната ни. Засега не се планира сватба, но бъдещите родители със сигурност ще заживеят под общ покрив.  \r\n\r\n Още от пролетта се знае, че Орлин има връзка със секси мулатка на около 20-25 години, с която често е засичан да се гушка на публични места. Той беше с нея на парти на Би Ти Ви през септември, след което отношенията им вече се считаха за официализирани пред обществото. Възможно е именно тя да е момичето, от което Орлин чака дете. На партито през септември най-вероятно е било във втори или трети месец, заради което бременността изобщо не е личала.  \r\n \n\t\t\t\t\t\t", "date": "2018.11.15", "title": "Орлин Павлов става баща през март"}
{"url": "http://www.bnews.bg/article/252111-lekari_ot_vma_otstraniha_opasen_tumor_ot_glavata_na_zhena", "text": "\n Сложна и рискова операция извършиха в УНГ-клиниката на ВМА, съобщиха от болницата. \r\n\r\n Съвместен екип от специалисти по „Ушни, носни и гърлени болести” и „Лицево-челюстна хирургия” отстрани тумор на 49-годишна жена, ангажиращ лицевия нерв, големите съдове на шията и близко разположените мозъчни обвивки. \r\n\r\n Операцията е продължила 12 часа, като туморът, който е трябвало да бъде отстранен, е обхващал включително средното и вътрешното ухо на жената, както и съдово-нервния сноп на шията. \r\n\r\n След като са премахнали злокачественото образование, лекарите са извършили и реконструкция на големия дефект на шията, като за целта е била използвана тъкан от гръдния мускул на пациентката. \r\n\r\n Жената е била диагностицирана от ръководителя на УНГ-клиниката на ВМА проф. Венцислав Цветков и екипа му, след като близо година е лекувана от различни специалисти в страната, които обаче не се наемали да приложат оперативно лечение. \r\n\r\n Сега пациентката се възстановява нормално. \r\n \n\t\t\t\t\t\t", "date": "2018.11.15", "title": "Лекари от ВМА отстраниха опасен тумор от главата на жена"}
{"url": "http://www.bnews.bg/article/252120-intsident_tezhka_katastrofa_s_trima_zaginali_kray_hitrino", "text": "\n Трима души са загинали при тежка катастрофа района на село Каменяк край Хитрино, съобщават „Фокус”. \r\n\r\n Инцидентът е станал на общинския път около прелеза след село Хитрино. \r\n\r\n Според първоначалната информация има трима загинали. Сигналът за катастрофата е бил подаден около 15ч. \r\n\r\n Полицейски служители са на мястото на катастрофата. Работи се по изясняване на обстоятелствата и причината за тежкото пътно произшествие. \r\n \n\t\t\t\t\t\t", "date": "2018.11.15", "title": "ИНЦИДЕНТ! Тежка катастрофа с трима загинали край Хитрино"}
{"url": "http://www.bnews.bg/article/252115-uzhas_tigrova_shte_se_sablicha_v_tuitar", "text": "\n Известната Мис Тигрова ще си показва гърдите в Туитър. Новината обяви самата тя във Фейсбук. Причината да смени социалната мрежа е, че хората на Марк Зукърбърг цензурирали голите й снимки и видеа, което много я подразнило, писа „Телеграф“. \r\n\r\n Откакто отиде в Америка, кюстендилката Мая Салмова разбрала, че в Туитър има опция за съдържание за възрастни и е решила да се възползва от нея. Освен родната гърла профили там имат и някои от най-известните порно актриси в света. \r\n \n\t\t\t\t\t\t", "date": "2018.11.15", "title": "УЖАС! Тигрова ще се съблича в Туитър"}
{"url": "http://www.bnews.bg/article/252103-es_investira_nad_290_mln_evro_v_balgarskiya_zhp_transport", "text": "\n 290.4 млн. евро ще бъдат инвестирани в по-модерни, бързи и безопасни железопътни връзки между градовете Пловдив и Бургас, свързващи някои от най-големите градове на страната с Черно море, съобщават от пресцентъра на Представителството на ЕК в България. \r\n\r\n ЕС цели инвестицията да допринесе за изграждането на високоскоростната железопътна линия по коридора Ориент/Източно Средиземноморие от трансевропейската транспортна мрежа (TEN-T), свързващ Централна с Югоизточна Европа. \r\n\r\n Комисарят по въпросите на регионалната политика Корина Крецу заяви, че благодарение на този проект, финансиран от ЕС, българските граждани ще могат да пътуват за по-кратко време и при повишена безопасност. \r\n\r\n „Те също така ще усетят и ползите от по-доброто качество на въздуха, тъй като проектът насърчава екосъобразната мобилност в страната”, добави Крецу. \r\n\r\n Проектът ще доведе до намаляване на времето за пътуване с 40 минути, както за пътниците, така и за товарите. Влаковете ще достигат скорост между 130 и 160 км/ч по участъка с дължина 293 км. Това ще направи пътуването с влак конкурентно на автомобилния транспорт. \r\n\r\n В същото време редица мерки ще доведат до повишаване на безопасността по линията благодарение на новите системи за сигнализация и телекомуникации и заменянето на съществуващите железопътни прелези с 29 надлеза, пешеходен надлез и подлез.  \r\n \n\t\t\t\t\t\t", "date": "2018.11.15", "title": "ЕС инвестира над 290 млн. евро в българския жп транспорт"}
{"url": "http://www.bnews.bg/article/252108-tramp_se_hvali_sam_tseliyat_svyat_zavizhda_na_amerika", "text": "\n Президентът на САЩ Доналд Тръмп отново се \"развихри\" в любимата си социална мрежа \"Туитър\", като този път похвали администрацията си и цялостното състояние на вътрешните работи в страната и обяви, че целият свят \"завижда\" на Америка. \r\n\r\n Държавният глава на САЩ обаче подчерта, че въпреки усилията на Белия дом и \"много добрите\" резултати, които са постигнали, фалшивите медии оставали \"нечестни\" и продължавали да представят администрацията на Тръмп в лоша светлина. \r\n\r\n Тръмп написа: \"Белият дом работи много гладко и резултатите за нашата Страна са очевидно много добри. Ние сме завистта на света. Но всеки път, когато дори помисля да правя промени, ФАЛШИВИТЕ МЕДИИ се побъркват, като винаги се стремят да ни правят да изглеждаме толкова лоши, колкото е възможно! Много нечестно!\" \r\n\r\n Тръмп коментира още, че разследването на специалния прокурор Робърт Мюлър било пълна бъркотия. Те не откриха никакъв таен сговор и напълно полудяха. Те са позор за нашата страна и не ги е грижа колко живота разрушават. ТОТАЛЕН ЛОВ НА ВЕЩИЦИ, НЕВИЖДАН В АМЕРИКАНСКАТА ИСТОРИЯ! \r\n \n\t\t\t\t\t\t", "date": "2018.11.15", "title": "Тръмп се хвали сам: Целият свят завижда на Америка"}
{"url": "http://www.bnews.bg/article/252109-otkriha_krater_s_goleminata_na_parizh_pod_ledovete_na_grenlandiya", "text": "\n С помощта на радар, американски учени откриха метеоритен кратер с размерите на Париж под ледовете на Гренландия, съобщава БТА. \r\n\r\n Небесното тяло се е сблъскало със Земята преди 12 000 години. Според учените е много вероятно отломките от него, изхвърлени в атмосферата, да са повлияли на климата и да са разтопили голямо количество лед. Това е предизвикало постъпване на големи количества студена вода в протока Нарес, разделящ Гренландия и Канада. Този процес е повлиял на морските течения в целия регион. \r\n\r\n Железният метеорит е бил с размери най-малко 1 км. \r\n\r\n Това е първият кратер от подобен тип, открит в Гренландия и въобще под ледена покривка. С широчина 31 км, той е сред 25-те най-големи подобни образувания на нашата планета и се намира под ледника Хиавата. \r\n \n\t\t\t\t\t\t", "date": "2018.11.15", "title": "Откриха кратер с големината на Париж под ледовете на Гренландия "}
{"url": "http://www.bnews.bg/article/252105-petima_dushi_gi_grozi_smartna_prisada_zaradi_ubiystvoto_na_hashogi", "text": "\n Петима служители от консулството на Саудитска Арабия в Истанбул са заплашени да получат смъртни присъди за убийството на журналиста Джамал Хашоги, заяви прокурорът на Рияд, съобщава БГНЕС. \r\n\r\n „Хашоги, пишещ за „Вашингтон пост” и неприкрит дисидент, почина, след като е бил упоен от петимата обвиняеми и след това разчленен”, заяви говорителят на прокуратурата в първото саудитско потвърждение за начина на убийството му. \r\n\r\n Според него, частите от тялото на журналиста са били предадени на агент извън консулството. \r\n\r\n Междуврменно прокуратурата оневини престолонаследника на Саудитска Арабия принц Мохамед бин Салман, за когото заявиха, че не е бил замесен в убийството на Хашоги. \r\n \n\t\t\t\t\t\t", "date": "2018.11.15", "title": "Петима души ги грози смъртна присъда заради убийството на Хашоги"}
{"url": "http://www.bnews.bg/article/252104-mariya_ilieva_se_zakani_na_nasko_kolev_shte_te_sasipya", "text": "\n Поп звездата Мария Илиева се опитва да изтрие бившата си изгора – рапърът Атанас Колев, от живота си, но неуспешно. Изпълнителката на „Стерео стая”, която въртеше любов около година и половина с младока, нашумял в „Х Фактор”, се опитва всячески да спъва музикалната му кариера. \r\n\r\n От половин година бившите любовници са в люта вражда, а леля Мария се е заканила да съсипе кариерата му. Войната между двамата датира от миналото лято и тъкмо, когато бе утихнала, се разрази с нова сила. Докато рапърът бе във „ВИП брадър” певицата треперела, че бившият й може да я опозори, разкривайки пикантни тайни от интимния им живот. Атанас се опитвал да заличи от спомените си общото им минало, но скандалният Валентин Кулагин често напомняше пред камерите на Големия брат, че рапърът е известен само заради връзката си с певицата. „Добре, че спа с Мария, та някой да чуе за теб!”, провокираше го Кулагин, писа „Уикенд“.  \r\n\r\n Вероятно победата на рапъра в риалитито и симпатиите на хората са подразнили Мария и тя отново е решила да му напомни за себе си. Преди дни тя отново премахнала песните му от каналите за видеосподеляне. Така песните на победителя в последния сезон на „ВИП брадър” мистериозно се изпариха. Наско пръв алармира за липсата им на фейсбук страницата си, след като забелязал, че линковете към неговите песни, споделени в личния му профил, не са активни. \r\n\r\n Драмата между изпълнителите се отключи след раздялата им. Разпада на сексуалната им връзка отключи беса на Илиева, която освен любовница, бе и негов продуцент. Мария бе взела под крилото си Наско, измъквайки го от лапите на Саня Армутлиева. Бясна от края на аферата им, тя се опита да заличи любимеца на тийнейджърките от музикалното пространство, изтривайки всичките му песни в музикалните канали в интернет. \r\n\r\n Изпълненията на Наско, издадени под шапката на „Стерео стая” на Мария, се изпариха, а рапърът си отмъсти с нов хит, в който възпя отношенията им. В парчето „Честно&нечестно” с музика, текст и аранжимент на Наско, той възпя ситуацията, в която попадна. В парчето певецът загатна колко е фалшив родния шоубизнес. Мнозина тогава предположиха, че Мария му прави мръсно, защото не е откликнал на сексуалните й желания. „Тя вече е предприела някакви действия да ми пречи по пътя на музикалното ми развитие. Само дето аз не съм притеснен. А на интимните жалия откликнах, така че сигурно не е заради това”, опроверга слуховете Наско.  \r\n \n\t\t\t\t\t\t", "date": "2018.11.15", "title": "Мария Илиева се закани на Наско Колев: Ще те съсипя!"}
{"url": "http://www.bnews.bg/article/252107-otkriha_blizo_30_000_litra_nelegalno_vino_v_stopanska_postroyka", "text": "\n Служители от Митница-Бургас иззеха близо 30 000 литра вино в стъклени бутилки и пластмасови опаковки от стопанска постройка в селище на територията на община Ямбол. Това съобщи Катя Иванова, говорител на Регионалната митническа дирекция в морския град, цитирана от БТА.  \r\n\r\n В едно от помещенията е открито голямо количество вино - бяло, червено и розе, съхранявано в стъклени бутилки и пластамосови туби. В рамките на проверката за виното не са представени документи по Закона за акцизите и данъчните складове. Взети са проби за лабораторен анализ. Предстои да бъде образувано административно-наказателно производство. Работата по случая продължава. \r\n \n\t\t\t\t\t\t", "date": "2018.11.15", "title": "Откриха близо 30 000 литра нелегално вино в стопанска постройка"}
{"url": "http://www.bnews.bg/article/252112-ekr_izbra_yan_zahradil_za_vodesht_kandidat_za_predsedatel_na_ek_na_predstoyashtite_evropeyski_izbori", "text": "\n Групата на европейските консерватори и реформисти /ЕКР/ избра Ян Захрадил за водещ кандидат за председател на Европейската комисия на общите европейски избори през май 2019 година. \r\n\r\n Законодателни реформи, превръщане на Европейския съюз в глобален лидер в свободната търговия - премахване на търговските бариери и изграждане на нови такива, защита на външните граници. Това са трите приоритета, на които той ще заложи в своята предизборна кампания.  \r\n\r\n Ян Захрадил е президент на Алианса на европейските консерватори и реформисти /ЕКР/. Формацията обединява партии от цяла Европа, които вярват в личната свобода, парламентарната демокрация, националния суверенитет, силните семейства, ниските данъци, стабилните пари, свободната търговия и върховенството на закона. В Алианса членуват десни партии, както  от страни-членки на ЕС, така и от държави извън ЕС. Съвместна дейност обединението осъществява със съюзнически партии на други континенти и е пълноправен член на Съюза на международните демократи. \r\n\r\n Първата и единствена българска партия пълноправен член на Алианса е тази на евродепутата Николай Бареков. Членството на „Презареди България” бе парафирано с пълно мнозинство по време на тържествена церемония тази година в Баку, Азербайджан, където се състоя срещата на най-високо ниво на АКРЕ с участието на близо 500 консерватори от цял свят. \r\n\r\n Българският евродепутат работи активно за кандидатурата на Ян Захрадил още от самото начало на процеса на номинациите. По негова лична покана чешкият политик е посещавал България над три пъти, като е вземал участие в различни по рода си конференции.  \r\n\r\n При последното му посещение у нас по инициатива на Николай Бареков консерваторът се срещна лично с министър-председателя Бойко Борисов,  с който обсъдиха важни за бъдещето на България и Европейски съюз въпроси.   \r\n\r\n В рамките на посещението си Ян Захрадил декларира подкрепа за Николай Бареков и Консервативния блок, който се очаква да се сформира у нас преди предстоящите европейски избори. \r\n\r\n Веднага след гласуването на кандидатурата му вчера в Страсбург Захрадил отново подчерта, че България се нуждае от обединение на консервативните сили, защото по думите му ако политическата сцена е счупена, тогава гласовете изпадат от борда и са изгубени.  \r\n\r\n \"Водим преговори за голяма патриотично-консервативна коалиция за предстоящите избори, целта е запазване на третата  позиция в Европейския парламент и трета политическа сила в България\", заяви Николай Бареков. Той подчерта, че съюзът е отворен към всички, които имат желание да се включат в него. \"Началото поставяме с г-н Волен Сидеров, но водим разговори с много други политически формации\", уточни евродепутатът.  \r\n \n\t\t\t\t\t\t", "date": "2018.11.15", "title": "ЕКР избра Ян Захрадил за водещ кандидат за председател на ЕК на предстоящите европейски избори"}
{"url": "http://www.bnews.bg/article/252093-zahazhaeva_razdelila_albena_vuleva_s_gadzheto_y_kakvo_si_se_hvanala_s_tozi_gol_ohlyuv", "text": "\n Албена Вулева е качила поне 8 килограма, откакто е разделена с фитнес инструктора Недик Недев. Докато живееше с атлетичния мачо, авторката на незабравимото „Сигнално жълто” всеки ден тренираше във фитнеса и изглеждаше чудесно, но сега телесата й се тресат, а фигурата й е далеч от идеална. Бившата тв водеща е занемарила външния си вид, а напредването на годините е оставило неумолим отпечатък върху лицето й, писа „Уикенд“. \r\n\r\n Звездата от „Биг Брадър: Мост Уонтед” и треньора Недик изкараха заедно повече от 10 години, а връзката им бе на приливи и отливи. Те ту се събираха, ту се разделяха, но явно последната им разлъка е окончателна. Недев вече има нова приятелка и сякаш предпочита да забрави миналото си с Албена. \r\n\r\n Актуалното му гадже се казва Ирена Цанкова – 40-годишна блондинка от Враца, неизвестна в публичното пространство. С Недик се срещнали във фитнеса залата, където той работи като инструктор. Първоначално Цанкова била негова клиентка, но се харесали и се сближили. Русата дама има син на 12 години и вече е запознала момчето с приятеля си. Тя вярвала, че отношенията им са сериозни и се надявала любовта им да процъфтява, издават хора от обкръжението й. \r\n\r\n Отлично осведомени източници издават пред „Уикенд”, че майката на Вулева – Людмила Захажаева, стои в основата на раздялата й с Недик. Ексцентричната рускиня открай време недолюбвала треньора и била много щастлива от факта, че се махнал от живота на щерка й. Захажаева отдавна обяснавала на Албена, че трябва да разкара Недев и да си намери друг. „Ти заслужаваш нещо по-добро! Красива и интелигентна жена като теб може да има всеки, а ти си се хванала за този гол охлюв!”, нареждала властната Людмила.  \r\n\r\n До нея достигнала мълвата, че Недик има слаби ангели и редовно кръшка на дъщеря й. Точно заради това никога не го одобрила за зет и накрая постигнала своето – прогонила инструктора завинаги със злостни коментари по негов адрес и целенасочени словесни нападки. \r\n\r\n Според запознати Албена все още няма нов мъж, макар че слуховете я свързват с богат турчин. Бившата тв водеща често пътува до Истанбул и с това породи такива клюки по свой адрес, ала истината е, че любовният й живот е в застой. Финансовото й положение също не е цветущо, така че хонорарът от шоуто „Биг Брадър” е добре дошъл за нея. \r\n \n\t\t\t\t\t\t", "date": "2018.11.15", "title": "Захажаева разделила Албена Вулева с гаджето й: Какво си се хванала с този гол охлюв! "}
{"url": "http://www.bnews.bg/article/252092-kupuvachat_na_kashtata_na_yavorov_poema_golemi_riskove", "text": "\n Придобиването на къщата на Яворов на ул. \"Раковски\" в момента е рисково за всеки евентуален купувач, в това число и за Столична община.   \r\n\r\n Правният анализ на собствеността показа множество неясноти, обяви столичният кмет Йорданка Фандъкова.  \r\n\r\n На първо място, съдебният спор, довел до настоящата публична продан, не е завършил. Решението на Софийския апелативен съд по делото между длъжника „Дом Яворов“ ЕООД и цесионера Володя Лозанов се обжалва пред Върховния касационен съд. Заседанието по това дело е насрочено за 19.02.2019 г. Рискът за всеки евентуален купувач, докато не се произнесе ВКС с окончателно решение, е огромен. Той се изразява в това да се заплати определената цена – 1 628 758,08 лв. с ДДС , без реално общината да влезе във владение на имота. Недопустимо е да се блокира не малък публичен ресурс, без да може да реализираме правата на собственици. А ако съдът уважи жалбата на длъжника, тогава отпада и основанието за провеждане на настоящата публична продан, обяснява Фандъкова на страницата си във фейсбук. Тя уточнява:  \r\n\r\n На второ място, правният анализ на собствеността показа, че освен възбраната от май 2018 г., по която е обявена настоящата публична продан, съществуват още две вписани възбрани върху имота при друг частен съдебен изпълнител – една от януари 2015 г. и една от септември 2018 г. Вземането по възбраната от януари 2015 г. е цедирано в полза на трето лице. Не е ясно дали длъжникът е уведомен за цесията, възможно е да има и последващи цесии. В такава ситуация съществува реална възможност постановлението за възлагане на публичната продан да бъде отменено и евентуален купувач да загуби собствеността върху имота. Настоящият собственик и неговият кредитор трябва да изчистят всички тези неясноти, заедно с частния съдебен изпълнител и да дадат сигурност на бъдещия купувач от други тежести върху имота. \r\n\r\n На трето място, направихме анализ на всички документи за собственост, в които открихме поредица от разминавания. От една страна, по отношение на площта на поземления имот, в кадастралната карта имотът е 319 кв. м, според най-ранните документи за собственост площта е 207 кв. м, според приетия през 1992 г. план - 314 кв. м, а според графичното измерване по скица – 306.10 кв. м. От друга страна, по отношение на реституцията, даренията, продажбите и апортите на сградата и имота, които са десетки в последните 20 години, не са налични всички документи и е нужно да се предоставят. \r\n\r\n Проучили сме достъпните документи от 1899 г. насам, когато Васил Беленски придобива имот от 207 кв. м. на ул. \"Раковски\", строителството и последващите преустройства на сградата. Настоящият собственик на имота и сградата „Дом Яворов“ ЕООД, представляван от управителя Васил Панчев, трябва да изчисти неяснотите свързани с площта на имота, които носят със себе си и риск от претенции на трети лица. \r\n\r\n Преди да се изяснят всички тези въпроси, закупуването на имота е рисково и носи опасност от нови съдебни дела с неясен изход и нови задължения, в които би влязъл всеки купувач, в това число и общината. \r\n\r\n Къщата е защитена като паметник на културата и всякакви идеи, че тя може да бъде надстроявана и пристроявана, са невъзможни. Затова тя не е обект, който може да носи големи приходи особено в кратък период от време. Даваме си сметка, че в тази ситуация от инвеститорска гледна точка имотът и сградата не са привлекателни, защото първото нещо, което трябва да бъде направено, е цялостна реставрация и конструктивно укрепване на къщата, пише Офнюз. \r\n\r\n Нашето намерение къщата на Яворов да стане общинска собственост остава, но всички спорове и други възбрани трябва да бъдат окончателно уредени преди или най-късно с продажбата. Обявената цена е достатъчно голяма и тя задължава към отговорно поведение, както общината, така и настоящите собственици. \r\n \n\t\t\t\t\t\t", "date": "2018.11.15", "title": "Купувачът на къщата на Яворов поема големи рискове"}
{"url": "http://www.bnews.bg/article/252099-bivsha_na_dzhizasa_se_sgodi_za_milionerski_naslednik", "text": "\n Моделката Петя Стоянова – Пенелопе, известна като едно от завоеванията на легендарния сваляч Благой Георгиев, се сгоди. Красивата брюнетка каза „да“ на половинката си – милионерския наследник Иван Динев, писа „Телеграф“. \r\n\r\n „Благодаря ти, Господи, че ми изпрати правилните хора, благодаря, че всички мои близки са до мен в лошо и добро! Как няма да кажа „да“ на най-добрия мъж на света! Да! Да! Да!“, написа актрисата от „София ден и нощ“ в Инстаграм, където публикува и снимка на отрупания с диаманти пръстен. \r\n \n\t\t\t\t\t\t", "date": "2018.11.15", "title": "Бивша на Джизъса се сгоди за милионерски наследник"}
{"url": "http://www.bnews.bg/article/252098-siderov_smyata_che_zaharieva_stava_za_ostavka", "text": "\n Волен Сидеров е вдигнал мерника на външната министърка Екатерина Захариева. \r\n\r\n Той призна, че ако трябва да спекулираме кои министри би сменил премиерът Бойко Борисов, това ще е тя. Повод за коментара му стана интервюто на министър-председател и обещанието му, че ще има рокади в кабинета, дадено без конкретика. \r\n\r\n \"Аз бих насочил моя поглед към външната министърка Захариева\", отсече Сидеров. \"Защото сега няма да изброявам моите забележки към нея, но има няколко теми, по които тя търпи критики\", обясни лидерът на ПГ на Обединените патриоти, съобщава Канал 3. \r\n\r\n Сидеров все пак допусна, че може да седне и да си поговори с нея, да й обясни как вървят нещата в света и да заеме една по-балансирана позиция. \"Вчера виждам, че по отношение на пакта за мигрантите във външната комисия имаше завой. На коалиционен съвет ние се събираме, казваме, че този пакт не трябва да се подкрепя в България, премиерът се съгласява с това, изведнъж от външната комисия започва да се говори нещо друго. Това не е хубаво, това е лош знак към хората и към външните ни партньори, защото този пакт не е подкрепен на първо място от САЩ, любимата дестинация тук на много колеги, министри и т.н.\" Сидеров добави в списъка Унгария, Чехия и други държави, които ще се присъединят към неодобряващите го. \"Това е един пакт, който е опасен сам по себе си. Знам, че аргументите са \"ама той не е такъв и такъв документ\". \r\n\r\n Тя и Истанбулската конвенция не беше от този тип, но обществото, видяхте, че реагира много остро на приемането й. Така че, по някои теми трябва да поговорим с г-жа Захариева\", заканително прозвуча Сидеров. Относно протестите Сидеров припомни, че е протестирал още по комунистическо време и се е борил за това българите да имат право на протест.  \r\n\r\n \"Продължавам да го изповядвам, трябва да имат това право, няма значение колко човека са на протест. Всеки има право да протестира\", коментира той. Сидеров нямало как да знае дали това са организирани протести. По думите му това правителство търпи много критики, но е направило и много добри неща. Въпросът бил дали не трябва да се промени пиар стратегията на кабинета, която не била добра. На финала на изявлението си в кулоарите на НС Сидеров гарантира, че няма да клати коалицията. \"Докато този отбор не се разтури, аз няма да предам четата, но искам и взаимно зачитане\", отсече той. \r\n  \r\n \n\t\t\t\t\t\t", "date": "2018.11.15", "title": "Сидеров смята, че Захариева става за оставка"}
{"url": "http://www.bnews.bg/article/252086-skandalnata_bankerka_irina_atkova_ograbi_i_bogdana_karadocheva", "text": "\n Банкерката Ирина Аткова, сестра на футболиста Мартин Петров, която отмъкна част от парите му е ужилила и легендарната певица Богдана Карадочева. \r\nИрина става близка с певицата и гостува в дома й. Измамничката дори споделя подробности от личния си живот, за да увеличи още повече доверието към себе си. След нейното освобождаване от банката, в която Мартин Петров държал своя влог за 3,8 милиона лева, Аткова започнала работа в друга финансова институция. Тя поддържа непрекъснато връзка с Богдана до изчезването си през август 2017-а. \r\nЗа разлика от случая с Марин Петров, който не е уведомен за промяната на своя личен банкер след освобождаването на Аткова, при Карадочева сценарият е по-различен. Сметките на футболиста са били изпразнени без той да знае за това, докато певицата е убедена от Ирина Аткова да изтегли своите пари от влога си. След това ги предоставя на банката, която да ги „развърти“. \r\n„България Днес“ научи за поне още двама пострадали от схемите на Аткова. Единият от тях е братът на Богдана. Той бил завлечен с 6-цифрена сума. Другият е изключително популярен инвеститор, който в продължение на години е заемал висш пост в отговорна държавна институция. Вече има насрочена дата за делото на Мартин Петров срещу банката, в която е работила Аткова. \r\n \n\t\t\t\t\t\t", "date": "2018.11.15", "title": "Скандалната банкерка Ирина Аткова ограби и Богдана Карадочева "}
{"url": "http://www.bnews.bg/article/252096-donald_tusk_izvanredno_zasedanie_na_es_na_25_noemvri_za_brekzit", "text": "\n Извънредно заседание на Европейския съвет на 25 ноември ще разгледа проектоспоразумението за Брекзит, постигнато от преговарящите екипи на Великобритания и Евросъюза. Това обяви днес председателят на Съвета Доналд Туск в Брюксел, след като главният преговарящ Мишел Барние му връчи черновата на документа (на снимката), предаде БНР. \r\n\r\n \"През следващите дни всички ще работим върху текста на политическата декларация за бъдещите отношения както със страните-членки, така и с Европейския парламент. И работата ни ще бъде напрегната. Целта ни е да приключим тази политическа сделка с Обединеното кралство, за да може Европейският съвет да ѝ даде зелена светлина\", заяви Мишел Барние. \r\n\r\n Британският министър за Брекзита Доминик Рааб междувременно заяви, че подава оставка, тъй като не можел да подкрепи \"с чиста съвест\" проектоспоразумението с ЕС, съобщи Би Би Си. Според Рааб проектът за Брекзит на Мей застрашава единството на Великобритания. Не мога да подкрепя предложеното споразумение по причини, свързани с бъдещия статут на Северна Ирландия след Брекзит, отбеляза той. \r\n\r\n Изданието \"Хъфингтън пост\" пише за друга оставка заради несъгласие с проектоспоразумението - тази на зам.-министъра за Северна Ирландия в правителството на Тереза Мей - Шайлеш Вара. \r\n\r\n Малката северноирландска Демократическа юнионистка партия (ДЮП), която е коалиционен партньор на консерваторите на Тереза Мей, обяви още, че ще гласува срещу плана за Брекзит в парламента. \r\n\r\n Какво предвижда най-общо сделката \r\n\r\n 1. Великобритания ще плати задълженията си към бюджета на ЕС, за които е гласувала в общностните институции. Очертан е преходен срок след оттеглянето на 29 март догодина - до 31 декември 2020 г. (21 месеца). \r\n\r\n 2. Твърдата ирландска граница се предлага да бъде избегната с оставането на Северна Ирландия в митническия съюз на ЕС. \r\n\r\n 3. Гражданите на ЕС, които живеят до напускането във Великобритания и британците, които са се заселили на континента, запазват, докато са живи, правата си, включително на социални надбавки и на покана до семействата си да живеят заедно. Изпълнението на споразумението ще бъде под надзора на Съда на ЕС. \r\n\r\n Какви са реакциите в британската преса \r\n\r\n Повечето медии на острова са единни в скептицизма си към перспективите на сделката и на самата министър-председателка, изтъква в. \"Гардиън\", цитиран от БТА. Изданието обобщава сериозността на разделението по въпроса със заглавието: \"Планът на Мей за Брекзит: разцепен кабинет, разцепена партия и разцепена нация\" и отбелязва, че 11 членове на правителството са изразили несъгласие на вчерашното заседание. \r\n\r\n \"Дейли телеграф\" използва думите на самата Мей, за да опише ситуацията: \"Предстоят трудни дни.\" Изданието набляга на вероятността за оспорване на лидерството на министър-председателката и отделя голямо място на критиките срещу споразумението. \r\n\r\n \"Таймс\" заявява, че Мей \"прикрива пукнатините\" и намеква, че тя е използвала заплахата, че изобщо няма да има Брекзит, за да принуди министрите да се съгласят с нейното проектоспоразумение. \r\n\r\n \"Дейли мейл\" пише за заплаха от \"преврат до дни\", като същевременно публикува снимка на Мей с надпис \"Аз оставам и ще се боря\". \r\n\r\n \"Мирър\" насочва към разцеплението в правителството със заглавие \"Военен кабинет\" и твърди, че 40 бунтари сред консерваторите замислят заговор за свалянето на Мей. \r\n\r\n \"Файненшъл таймс\" пише, че министър-председателката е спечелила подкрепата на правителството за своето споразумение след \"яростни дебати\" и сега я очаква нова битка в парламента. \r\n \n\t\t\t\t\t\t", "date": "2018.11.15", "title": "Доналд Туск: Извънредно заседание на  ЕС на 25 ноември за Брекзит"}
{"url": "http://www.bnews.bg/article/252097-pechka_predizvikala_vzriva_v_hitrino", "text": "\n На поредното заседание по делото \"Хитрино\" стана ясно, че контактната мрежа не е причина за въпламеняването на изтеклия газ, съобщи Нова телевизия. Взривът е станал от 3 до 5 минути след излизането на влака от релсите. \r\n\r\n Другият извод, който правят експертите е, че източникът на запалването е горяща печка близо до железопътните линии. Защитата поиска експертизата да не се приема, защото не се основава на обективни данни, но съдът отхвърли иска, съобщи \"24 часа\". \r\n \n\t\t\t\t\t\t", "date": "2018.11.15", "title": "Печка предизвикала взрива в Хитрино?"}
{"url": "http://www.bnews.bg/article/252094-sadat_vrashta_banevi_v_balgariya", "text": "\n Следващата сряда ще стане ясно дали разследваните за източването на завод „Полимери“ Николай и Евгения Баневи ще бъдат екстрадирани в България. \r\n\r\n „На вчерашното си заседание Апелативният съд в Екс ан Прова̀нс е обявил, че ще се произнесе по европейските им заповеди за арест на 21 ноември“, каза за „Хоризонт“ адвокатът на семейството Винсент Пенард.  \r\n\r\n Баневи бяха задържани на 26 октомври на летището в Ница. Според адвоката им - на път за София. С тях бяха и трите им деца, които в момента са при семеен приятел на фамилията, обясни Пенар. На заседанието вчера е била обсъдена и молбата на Евгения Банева да бъде пусната от ареста, за да се грижи за децата си. Съдът е отказал. \r\n\r\n Що се отнася до процедурата по същество, по която се чака решение след по-малко от седмица, на въпрос възможно ли е съдът да откаже екстрадицията на Баневи, Винсент Пенар отговори: „Възможно е“.  \r\n\r\n „Има няколко случаи, в които това може да стане. Първо, ако заповедта за арест е нередовна и има формални пропуски или грешки, заради които не е възможно Баневи да бъдат предадени на българската държава. Второ, ако има риск за тяхната сигурност в страната, която иска връщането им. Трето, в случай че от България е поискана информация, а тя не я е предоставила, и четвърто - в случай че съществува риск искът за екстрадиция да има политическа цел“, обясни адвокатът.  \r\n \n\t\t\t\t\t\t", "date": "2018.11.15", "title": "Съдът връща Баневи в България?"}
{"url": "http://www.bnews.bg/article/252100-za_zamarseniya_vazduh_v_ruse_globa_1500_leva", "text": "\n Глоба от 1500 лева е наложена на оператора на русенското сметище за това, че е допуснал да възникне пожарът на 3 ноември и по този начин е бил замърсен въздухът на Русе. Този пожар стана повод за протести сред русенци за чист въздух миналата събота. \r\n\r\n Операторът на регионалното депо - фирма „Берос ООД“ е с наложена глоба от 1500 лева от страна на общината, а отделно ще търпи административна санкция от Регионалната екоинспекция, чийто размер ще бъде определен по-късно. \r\n\r\n Това стана ясно след поредица от проверки на контролните органи след възникналия около 13.00 часа на 3 ноември пожар на сметището. Установено е, че палежът не е умишлен. \r\n\r\n „По наше мнение причината за възникналия пожар е самозапалване на сметищния газ. Това не е само констатация на оператора, а и на компетентните органи, а именно Регионална дирекция „Пожарна безопасност и защита на населението\", каза кметът на Русе Пламен Стоилов. \r\n\r\n Като причина за разрастването на огъня обаче кметът определи лошата работа на пожарникарите. „Има държавни институции, чието задължение е да реагират в такива ситуации. Лично за мен те реагираха супер непрофесионално. Визирам пожарната“, каза Пламен Стоилов. \r\n \n\t\t\t\t\t\t", "date": "2018.11.15", "title": "За замърсения въздух в Русе  - глоба 1500 лева!"}
{"url": "http://www.bnews.bg/article/252080-zatvor_za_shofyorite_bez_knizhki", "text": "\n Да се криминализира шофирането на моторни превозни средства без свидетелство за управление, предлага ръководителя на Пътната полиция в Добрич Жулиян Минев. Той представи аргументите си на заседание на Областната комисия по безопасност на движението. \r\n\r\n Предложението си началникът на Пътната полиция в Добрич Жулиан Минев обоснова с данни от ежедневната работа на пътните полицаи, като заяви, че се отчита ръст на установените зад волана без свидетелство за правоуправление на МПС. \r\n\r\n Той подчерта, че с направените промени – изискване за завършен 10-и клас, за да може да бъде един водач правоспособен, се очаква да се увеличи броят на шофьорите без права зад волана. \r\n\r\n Статистиката за тежките пътно-транспортни произшествия през тази година в област Добрич показва ръст на загиналите, като над 70% от инцидентите са самокатастрофирали автомобили, съобщи БНР. \r\n \n\t\t\t\t\t\t", "date": "2018.11.15", "title": "Затвор за шофьорите без книжки"}
{"url": "http://www.bnews.bg/article/252082-balgarska_aktrisa_sezira_fbr_za_produtsent_izmamnik", "text": "\n Актрисата Ралица Паскалева сезира ФБР за американец с криминално досие, представящ се за филмов продуцент. Той предлагал участия в мегапродукции за много пари на млади актриси от Европа.  \r\n\r\n Звездата \"Откраднат живот\" се свързала с мъжа във връзка с кастинг за роля, какъвто той твърдял, че провежда. Обещавал заплащане от по 1000 долара на ден. Обяснил, че филмът е мегапродукция по темата за трафика на хора, която щяла да се снима в различни държави в Европа и отвъд Океана, разказа Паскалева по Нова тв.  \r\n\r\n „Първото, което ме усъмни, беше, че той искаше аз да го набера по телефона. След това започна да се заплита в лъжи”, обясни актрисата. Тя открила криминалното досие на измамника в интернет, тъй като според американските закони информация за деянията на вече осъдени лица е достъпна онлайн. \r\n\r\n Този мъж има две присъди за обир и 4-5 за употреба и продажба на наркотици. Срещу него са подавани и оплаквания за сексуален тормоз, като на една от жертвите си трябвало да плати обезщетение от 40 000 долара”, разказа още Паскалева.  \r\n\r\n След събраната информация тя решила да звънне директно във ФБР. \r\n \n\t\t\t\t\t\t", "date": "2018.11.15", "title": "Българска актриса сезира ФБР за продуцент измамник"}
{"url": "http://www.bnews.bg/article/252091-api_podpisa_izgrazhdane_na_zlatna_otsechka_14_5_km_za_137_491_883_28_leva", "text": "\n Председателят на Управителния съвет на Агенция „Пътна инфраструктура“ инж. Светослав Глосов подписа договора за проектиране и строителство на 14,5 км от път І-8 Калотина - Софийски околовръстен път, в участъка от ГКПП „Калотина“ до пътния възел при Драгоман (от км 1+000 до км 15+500), съобщиха от Агенция \"Пътна инфраструктура\" (АПИ). \r\n\r\n Изпълнител на отсечката ще е „СТРАБАГ БПА“ ДЗЗД, с участници: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД. \r\n\r\n Стойността на договора е 137 491 883.28 лв. без ДДС. Част от средствата за финансиране са осигурени по Механизма за свързване на Европа на ЕС, а останалите са от републиканския бюджет. \r\n\r\n Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на обществената поръчка е 852 календарни дни, от които 122 дни са за изработване на техническия проект. \r\n\r\n Предстои подписването и на договора за изграждането на още 17 км от път I-8 - между Драгоман и Сливница. Този участък ще се изпълнява от „ГБС Инфраструктурно строителство“ АД. \r\n\r\n Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута и е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”. \r\n\r\n Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение. \r\n \n\t\t\t\t\t\t", "date": "2018.11.15", "title": "АПИ подписа изграждане на златна отсечка - 14,5 км за 137 491 883,28 лева!"}
{"url": "http://www.bnews.bg/article/252106-nataliya_gurkova_deli_panelka_s_mayka_si_v_mladost", "text": "\n „Мис България” 1998 Наталия Гуркова се върна в бащиния си дом. От няколко седмици красавицата живее под един покрив с майка си Стойна в панелка в столичния кв. „Младост”, научи „Уикенд”. Вдовицата на показно убития в края на септември диамантен бос Джордже Михалевич вече живее повече от скромно, като замени светската суета със спокойствието на родителската, писа „Уикенд“. \r\n\r\n Наши читатели ни изпратиха снимки от панелката, правени преди атентата срещу Джордже в Йоханесбург на 24 септември. Фотосите са от края на юни, когато семейството отпразнувало последния рожден ден на дъщеря им Джорджия. Домът не крещи с лукс, единствено картините правят впечатление. Останалото обзавеждане се свежда до кожен диван, масичка и джунджурии, разхвърляни навсякъде – много играчки, книжки и всякакви забавления за деца.  \r\n\r\n След убийството на търговеца на диаманти от Черна гора Наталия заедно с Джорджия и сина Кристиян се премести в София, защото се страхува за живота си и за сигурността на децата. Красавицата избрала временно да живее при родителката си, вместо в огромния семеен апартамент в центъра на София.  \r\n\r\n Една от най-елитните ни манекенки се омъжи за Джордже Михалевич през 2009 г. Само няколко месеца по-късно двамата станаха родители на Джорджия. Малката принцеса се появи на бял свят в ЮAP и получи името на татко си. Пет години след първородната наследница миската отново даде живот – на сина Кристиян. Малко след това брюнетката се прибра окончателно в България. В ЮАР остана да живее единствено черногорският бизнесмен, който кръстосваше между България и Йоханесбург. Именно тук го застигна и смъртта. За погребението вдовицата отиде сама в Африка, като отказа да заведе децата, за да си вземат последно сбогом с татко им.  \r\n\r\n Малко след погребението „Мис България” 1998 събрала голяма част от багажа си и го пренесла в жилището, където израснала. В родния си дом се чувствала много по-сигурна, а майка ѝ Стойна помагала с отглеждането на малките. Разстроената вдовица нямала сили да помага на 9-годишната си щерка с уроците и възлагала тази задача на бабата, която с радост се включвала в отглеждането на внуците. \r\n \n\t\t\t\t\t\t", "date": "2018.11.15", "title": "Наталия Гуркова дели панелка с майка си в Младост"}
{"url": "http://www.bnews.bg/article/252102-potres_gamov_plashi_s_razvaleni_zabi", "text": "\n Въпреки че е едно от най-популярните лица на тв екрана, кукленият актьор Станимир Гъмов ходи с развалени зъби. \r\n\r\n Втора седмица зрителите на „Биг брадър:Мост Уонтед” се възмущават в социалните мрежи как е възможно звездата от „Етажна собственост” и ментор в имитаторското шоу „Като две капки вода” пет пари не дава как изглежда в очите на зрителите. 44-годишното пиянде показва ужасна устна хигиена, която вероятно се дължи на цигарите и алкохола, които употребява в неизброими количества, писа „Уикенд“.  \r\n\r\n Повечето роли на Гъмов не изисквали безупречен външен вид, затова актьорът нямал желание да оправи изпочупените си и жълти зъби. По време на една от мисиите – „Оставяш следи”, когато виповете трябваше да си разменят целувки, фолк певицата Емануела категорично отказа да бъде обсипвана с целувки от Гъмов и му разреши да сложи устни само върху двете й ръце. „Гнус ме е”, отбеляза тя. \r\n\r\n И докато зрителите на Нова телевизия недоумяват защо Станимир се показва в недопустим за кино и телевизионна звезда вид, негови колеги разкриха каква е причината за неугледния му вид. Чешитът не искал и да чуе за зъболекар, а разковничето се криело в далечното му детство. През 80-те, когато всяко училище имало стоматолог, а профилактичните прегледи били задължителни, бъдещият актьор развил фобия от зъболекарския стол. \r\n\r\n Още при първия стоматологичен преглед, когато се наложило да му пломбират зъб, Станимир се травмирал и повече не пожелал да влезе в зъболекарски кабинет. При всеки задължителен преглед разигравал етюда, че майка му е зъболекар и държи само тя да му ремонтира зъбите. За никого от съучениците му не бил тайна ужасът, който Станимир изпитвал от зъболекарската машинка.  \r\n \n\t\t\t\t\t\t", "date": "2018.11.15", "title": "Потрес! Гъмов плаши с развалени зъби "}
{"url": "http://www.bnews.bg/article/252101-tereza_mey_kam_deputatite_imate_tri_varianta", "text": "\n Британският премиер Тереза Мей предупреди британските депутати, че могат да избират между три варианта за Брекзит, предаде Франс прес.  \r\n\"Изборът е ясен: можем да изберем да напуснем (ЕС) без споразумение, да поемем риска да няма Брекзит или да подкрепим най-доброто споразумение, което можеше да се договори\", заяви тя в реч пред парламента. \r\nЕвропейската комисия отказа да вземе отношение по поредицата оставки в британското правителство след оповестяването снощи на съдържанието на предварителното споразумение за оттегляне на Великобритания от ЕС. \r\nНяма да коментираме вътрешнополитически събития, каза говорител на комисията. Преговаряме с премиера Тереза Мей и с нейното правителство. Ще продължим добросъвестната съвместна работа, добави той. \r\nГоворителят отказа да коментира възможността споразумението да бъде отхвърлено. В отговор на въпрос той уточни, че в последните часове председателят на ЕК Жан-Клод Юнкер не е разговарял с британския премиер.  \r\n  \r\n \n\t\t\t\t\t\t", "date": "2018.11.15", "title": "Тереза Мей към депутатите: Имате три варианта!"}
{"url": "http://www.bnews.bg/article/252090-zastrelyaha_ali_raza_v_istanbul", "text": "\n Известен турски бизнесмен бе убит тази нощ в Истанбул, съобщават турските медии. \r\n\r\n 57-годишният Али Ръза Гюлтекин, който е бивш собственик на верига магазини за мъжки дрехи, бе убит в сграда в квартал Бешикташ. Няколко въоръжени мъже са нахлули в сградата, в която се намирал бизнесменът заедно с негови приятели, посочва Анадолската агенция. \r\n\r\n Нападателите са открили огън по Гюлтекин, който получил множество прострелни рани и издъхнал на място, информира Хабертюрк. \r\n\r\n Нападателите са успели да избягат. Полицията в момента издирва престъпниците. \r\n\r\n Опит за убийство на Гюлтекин бе организиран и през 2015 г., но при тогавашното нападение бизнесменът не пострада, посочва \"Хабертюрк\". \r\n \n\t\t\t\t\t\t", "date": "2018.11.15", "title": "Застреляха Али Ръза в Истанбул!"}
{"url": "http://www.bnews.bg/article/252083-telefonni_izmamnitsi_zabogatyaha_s_200_bona_samo_za_den", "text": "\n Само за ден възрастни хора дадоха над 200 хиляди лева на телефонни измамници у нас. При най-мащабната измама жена на 72 години от София е дала над сто хиляди в злато и пари.  \r\n\r\n Всички случаи са от преди ден. Най-крупната измама е регистрирана в столичния квартал \"Младост\". Там 72-годишна жена е дала плик с над 2 килограма злато, 17 400 лева , 8700 евро и после още 1000 лева. Парите и бижутата пенсионерката е оставила на различни места в София. Излъгана е по схемата съдействие на полицията, съобщи БНР. \r\n\r\n Пак в \"Младост\" друга жена е оставила на спирка на градския транспорт близо 33 хиляди лева, за да съдейства на мними полицаи.  \r\n\r\n При друга измама в Добрич пак пенсионерка е дала 32 хиляди лева на измамници, а възрастен мъж от Стара Загора е оставил 10 800 лева.  \r\n\r\n За пореден път от МВР напомнят на възрастните хора да не дават пари на хора, представящи се за полицаи лекари или други длъжностни лица. \r\n \n\t\t\t\t\t\t", "date": "2018.11.15", "title": "Телефонни измамници забогатяха с 200 бона само за ден"}
{"url": "http://www.bnews.bg/article/252084-stefan_na_gala_fuchi_s_tuzarski_dzhip", "text": "\n С мощен звяр лети по столичните булеварди Стефан на Гала, видя \"България Днес\". \r\nСлед като поседя в къщата на Биг Брадър, половинката на ТВ-водещата фучи и изпреварва колите с тузарски джип БМВ, чиито данък и застраховка \"Гражданска отговорност\" със сигурност ще надскочат една минимална работна заплата. Лек път, Стефане и внимателно по пътищата! \r\n \n\t\t\t\t\t\t", "date": "2018.11.15", "title": "Стефан на Гала фучи с тузарски джип "}
{"url": "http://www.bnews.bg/article/252085-valyat_ostavki_na_albiona_napusna_ministara_za_brekzit", "text": "\n Британският министър за Брекзита Доминик Рааб заяви, че подава оставка, съобщи Ройтерс.  \r\n\r\n Британският министър за Брекзит Доминик Рааб подаде оставка, предаде Ройтерс. \r\nОставката е в знак на протест срещу постигнатата от премиера Тереза Мей сделка за излизане на Великобритания от Европейския съюз. \r\n\"Със съжаление съобщавам, че след вчерашното заседание на правителството за сделката по Брекзит, подавам оставка\", написа Рааб в профила си в Туитър. \r\nСпоред Рааб проектът за Брекзит на Мей застрашава единството на Великобритания. Не мога да подкрепя предложеното споразумение по две причини, свързани с бъдещия статут на Северна Ирландия след Брекзит, добави той, цитиран от Франс прес. \r\n\r\n Освен Рааб британският държавен секретар за Северна Ирландия Шайлеш Вара съобщи, че е подал оставка заради несъгласие с проектоспоразумението за Брекзит, сключено от правителството му и Европейския съюз, предаде Франс прес. \r\n\r\n \"Не мога да подкрепя споразумението за напускане, сключено с ЕС\", обясни Вара в писмото с оставката си, публикувано в акаунта му в Туитър. \r\nВара, който подкрепяше свикването на референдум за оставане в ЕС, изтъкна, че задачата на министър-председателката Тереза Мей да убеди парламента да подкрепи проекта за споразумение е истинско предизвикателство, посочва Ройтерс. \r\nВара е първият член на кабинета на Мей, подал оставка, откакто тя спечели подкрепата на правителството за проекта. Той разкритикува сделката, тъй като тя тласка Великобритания в компромис, без набелязан срок, в който тя ще стане суверенна държава. \r\nНие сме горда нация и е много тъжно, че сме принудени да се подчиним на правила, създадени от други държави, които са показали, че не вземат нашите интереси присърце. Можем и трябва да постигнем повече, заяви той в писмото си. \r\n \n\t\t\t\t\t\t", "date": "2018.11.15", "title": "Валят оставки на Албиона - напусна министъра за Брекзит"}
{"url": "http://www.bnews.bg/article/252089-prieto_do_5_g_zatvor_za_domashno_nasilie", "text": "\n Депутатите приеха на първо четене промени, които предвиждат до 5 години затвор за психически тормоз и преследване в условията на домашно насилие. \r\n\r\n Поправките са в Наказателния кодекс и бяха внесени от депутати от ГЕРБ  начело с председателя на парламента Цвета Караянчева. Измененията бяха приети на първо четене единодушно - със 137 гласа \"за\". \r\n\r\n \"Трябва да сме не зрители на домашното насилие, а участници в предотвратяването му\", каза по време на дебатите тя.  \r\n\r\n Председателят на парламентарната комисия по култура Вежди Рашидов пък подчерта, че \"поправките защитават достойнството на хомо сапиенс\". \r\n\r\n За психическия тормоз и преследването обаче трябва бъде доказана системност на домашното насилие, за да \"не се санкционират еднократните, изолирани случаи на насилие, които не разкриват достатъчно висока степен на обществена опасност\". \r\n\r\n Караянчева даде и пример, който показва какви са законодателните пропуски при преследването в момента: \r\n\r\n \"Момче и момиче имат любовна връзка за няколко месеца, без брак. Момичето решава, че трябва да излезе от връзката. Момчето всеки ден й оставя по една роза на колата. Момичето е в стрес и истерия, когато излиза и вижда розата. Пред МВР той казва, че нищо не прави като й поставя роза на колата. Да, но това е системно и психическо насилие. Ако не се вземат мерки - това може да прерасне в убийство или самоубийство\". \r\n\r\n Поправките предвиждат още жертвите на домашно насилие ще бъдат уведомявани, ако задържаният извършител на \r\nдеянието спрямо тях избяга или бъде пуснат на свобода. С проекта се допълват квалифицираните състави на убийството и телесните повреди с цел инкриминиране на всички форми на домашно насилие, които ескалират до посегателство срещу живота или здравето на лицата. \r\n\r\n Освен за физическо посегателство, лишаване от свобода се предвижда и за деяния като преследване, нежелано посещаване на работното място, заплашително поведение за всяване на страх. \r\n\r\n Преследването извън условията на домашното насилие ще се наказва със затвор до 1 година или пробация. \r\n\r\n За принуда за сключване на брак наказанието е от 1 до 6 години, а ако принудата е от родител, друг роднина или настойник - наказанието е от 3 до 8 години. \r\n\r\n Поправките срещнаха критики и критики - били добри, но имали нужда от сериозни поправки. \r\n\r\n \"Вие сте юристите, аз не съм. Разчитам на вас да прегледате всяка запетайка в този проект\", каза Караянчева на депутатите. \r\n\r\n По време на дебатите темата се измести към христианските ценности и парите в семейството. \r\n\r\n Павел Шопов от \"Атака\" обяви, че християнството учи мъжете да не бият жените си. Той обяви, че в училищата трябва да се въведе вероучение, за да се научат децата на ценности. \" По този начин ще възстановим морала\", добави депутатът и изрази мнението си, че ерозията на християнските ценности е в резултата на неолиберални идеи и джендърството.  \r\n\r\n Социалистът Валери Жаблянов пък даде пример с \"Гераците\" на Елин Пелин. По думите му там се показвало, че капитализма е в основите на проблемите в семейството.  \r\n\r\n Александър Паунов от БСП пък пренесе дебата в друга посока - парите в семейството. \"Любовта е крехко цвете, което ако не се гали с пари - умира\", обясни той.  \r\n\r\n Измененията в Наказателния кодекс са в духа на т. нар. Истанбулска конвенция, която страната ни не прие и е насочена именно към насилието над жени и засилване на мерките за защита срещу домашното насилие.  \r\n\r\n През март премиерът Бойко Борисов реши Министерския съвет да изтегли Истанбулската конвенция от Народното събрание. Причината бяха настроенията срещу нея заради понятието \"социален пол\", което много хора разчетоха като признаване на трети пол и легализация на гей браковете. След това ГЕРБ сезира Конституционния съд, който определи конвенцията като противоречаща на основния закон на България, съобщи Офнюз. \r\n \n\t\t\t\t\t\t", "date": "2018.11.15", "title": "Прието: До 5 г. затвор за домашно насилие"}
{"url": "http://www.bnews.bg/article/252073-melaniya_zapochna_da_uvolnyava_podchineni_na_sapruga_si", "text": "\n Заместникът на съветника за национална сигурност на президента Тръмп – Мира Рикардел, напуска Белия дом след спор с първата дама Мелания Тръмп, предаде Ройтерс. \r\n\r\n Рикардел \"ще продължи да подкрепя президента в нова роля в администрацията след напускането на Белия дом\", съобщи говорителят на Белия дом Сара Сандърс, без да уточни каква ще е новата длъжност на досегашния заместник-съветник за националната сигурност. \r\n\r\n Според информирани източници по-рано тази седмица Мелания Тръмп се е оплакала на президента от отношението на Рикардел, която е бивш ръководен кадър на Боинг и е работила в предизборния екип на Тръмп. \r\n\r\n По-рано тази година Рикардел бе избрана от съветника за националната сигурност Джон Болтън за негова заместничка. Спорът между двете се изострил след обиколката на първата дама в Африка през октомври, когато Рикардел се опитала да намали отпуснатите държавни средства за тази обиколка. \r\n\r\n Запознат с работата на Рикардел в Съвета за национална сигурност източник заяви, че тя е в лоши отношения с повечето служители на съвета и е настроила срещу себе си всички освен самия Болтън, който е неин пряк ръководител. \r\n\r\n Говорителка на Мелания Тръмп потвърди, че първата дама е поискала Рикардел да бъде уволнена. \r\n\"Канцеларията на Първата дама смята, че Мира Рикардел повече не заслужава честта да работи в Белия дом\", каза говорителката Стефани Гришъм. \r\n\r\n (БТА) \r\n \n\t\t\t\t\t\t", "date": "2018.11.15", "title": "Мелания започна да уволнява подчинени на съпруга си"}
{"url": "http://www.bnews.bg/article/252087-zukarbarg_obyavi_voyna_na_apple", "text": "\n Основателят и главен изпълнителен директор  на Facebook Марк Зукърбърг е наредил на топ-мениджърите на компанията да се откажат от айфоните си и да преминат на смартфони с операционна система Android, съобщава The New York Times. \r\n\r\n Според изданието разпореждането е следствие на конфликта на Цукърбърг с шефа на Apple Тим Кук. \r\n\r\n През март 2018 Кук критикува Facebook, обвинявайки социалната мрежа в намеса в личния живот на потребителите и търговия с личните им данни. Той добави, че Apple смята конфеденциалните данни за неприкосновени и няма намерение да „монетаризира“ личните данни на потребителите. \r\n\r\n Кук коментира скандала с изтичането на личните данни на 50 милиона потребители на Facebook. Зукърбърг от своя страна нарече тази критика повърхностна. \r\n\r\n The Verge допълва, че и други технологични компании, например Snap, също са препоръчали на своите сътрудници да минат на Android. Изданието допълва, че множество мениджъри на Facebook все още пишат туити с устройства на Apple, но предполага, че забраната за ползване на iPhone не засяга свободното време. \r\n \n\t\t\t\t\t\t", "date": "2018.11.15", "title": "Зукърбърг обяви война на Apple"}
{"url": "http://www.bnews.bg/article/252076-postite_zapochvat_za_kakvo_da_vnimavame_v_hraneneto", "text": "\n За православните християни днес започва Рождественският пост, който продължава 40 дни чак до Бъдни вечер. В този период вярващите се въздържат от консумацията на храни от животински произход и алкохол. Изключение за храната се прави единствено за бременни жени, малки деца, болни и възрастни хора. Духовниците отбелязват, че постът е средство за издигане на душата над тялото и най-важното при него не е стриктното спазване на физическите ограничения, а искреното покаяние и търсене на опрощение. \r\n\r\n За да не се превърне въздържанието в диета, приемът на постна храна трябва да се съчетае с покаяние, отбеляза предстоятелят на столичния храм \"Св.Троица\" иконом Александър Лашков пред БНР. \r\n\r\n \"Да смирим своите греховни стремления и пориви. Да станем по-добри, по-кротки, по-смирени, за да посрещнем празника като истински християни\", обясни той. \r\n\r\n Вярващите споделят, че спазват коледния пост, за да пречистят душата си. \r\n\r\n \"Не това е важно дали ще се откажеш от храната. Важното е да се откажеш от лошите помисли\", каза столичанка \r\n\r\n \"За да се пречистиш и да застанеш пред Бога и да поискаш каквото и да е\", допълни друга. \r\n\r\n Миряните, за които постът се оказва дълъг и изтощителен, могат спокойно да съкратят периода на въздържание, уверява отец Лашков: \r\n\r\n \"Всеки трябва да пости така, че да не навреди на здравето си\". \r\n\r\n \"При пости е задължително постепенното захранване. Добре е да се подготви предварително организмът, като постепенно се смени хранителният режим преди самите пости\", коментира в сутрешния блок на БНТ диетологът Анна Йорданова. \r\n\r\n По думите й най-същественото е да се набавят необходимите протеини, тъй като от тях зависи имунната ни система. Източници на растителни протеини са бобовите храни - боб, леща, нахут, булгур, киноа. \r\n\r\n Тя посъветва и за профилактични прегледи, за да е сигурно, че сме здрави, преди да се подложим на строг пост. \r\n\r\n Друг важен съвет е след пост връщането към месото в менюто да стане постепенно. \r\n \n\t\t\t\t\t\t", "date": "2018.11.15", "title": "Постите започват, за какво да внимаваме в храненето"}
{"url": "http://www.bnews.bg/article/252077-shokirashto_video_s_religiozniya_yaya_vizhte_kak_se_natiska_s_goli_matski", "text": "\n Музикантът Стоян Роянов-ЯЯ мачка полуголи жени в ретро чалга клип, показа проучване на \"България Днес\". \r\nУчастникът в \"Биг брадър\" упорито отказва мисии в риалити шоуто, защото вероизповеданието му \"уагабунга\" му забранява да докосва чужди жени. От началото на телевизионното предаване той упорито убеждава съквартирантите си, че е невъзможно да има физически контакт с представителки на нежния пол. И трябва да спазва благоприличие. Това невинаги е било така. \r\nПрез 2006 година ЯЯ прави дует с фолкаджийката Кали. Клипът към парчето \"Катастрофа\" е повече от предизвикателен. Роянов, който тогава е с къса коса, е заобиколен от разголени танцьорки, които му се увиват като пустинни кобри. \"Уагабунга\" не намира място във видеото, защото физическите контакти са много и някои кореспондират към нежното порно. Девойките без свян пускат ръце на певеца, като в някои моменти прокарват крайници и по мъжкото му достойнство. Вместо да се притесни, музикантът щедро мята гьобеци и припява на Кали. \r\n\"Не съм послушна, вървя по ръба. \r\nНе ме докосвай - ще стане катастрофа. \r\nВземи си въздух, потъваш така, \r\nнавлезе доста във тая суматоха\", \r\nму пее чалгарката, но ЯЯ изобщо не я слуша и я прегръща, като дори налита да я целува. Макар и неуспешно. \"Люби ме!\" и \"Искам те, булка\" са някои от закачките, които ЯЯ отправя към Кали в ретро чалга продукцията. \r\nКатастрофата става пълна, когато голите танцьорки са заменени от имитатор на Азис. Двойникът с перхидролена визия и свръхедро тяло е подложен на тотална гавра от Кали и Роянов, които му тикат предмети в устата, а накрая с ритник в задните части го изхвърлят от сцената. За финал Стоян заявява от нищото, че той е самият Майкъл Джексън. \r\n\"За пред хората Роянов се прави на примерен мъж, но действителността е друга. Вероятно доста се срамува от миналото си, щом не иска да се споменава\", коментираха запалени фенове на риалити шоуто. В социалните мрежи вече се появиха шеговити коментари, че \"уагабунга\" е религията на мъжете под чехъл, намеквайки, че заради жената до себе си ЯЯ не смее да докосва представителки на другия пол. Камерите на \"Биг брадър\" все пак го изловиха да се прегръща с Жени Калканджиева, преди да я изгонят от къщата. \r\nЗаради отказите си в риалити шоуто Стоян докара множество проблеми на съквартирантите си, оставяйки ги без храна и цигари. Отказът му да аргументира номинациите си допринесе и за спирането на топлата вода в къщата. Според Роянов вероизповеданието му се е зародило в Африка, а след това продължава разпространението си в Испания. Става популярно в Америка и накрая достига до България, където \"се изповядва от двама-трима души\". Стоян е получил просветлението си за \"уагабунга\", докато е бил в Родопите. Приятели на рапъра казват, че това всъщност е пълна измислица и той е \"сътворил\" религията след детско представление, в което участва и в което се споменава думата \"уагабинга\". Според близки на ЯЯ с поведението си той се подиграва на шоуто и останалите съквартиранти. \r\n\r\n   \r\n\r\n \r\n\r\n   \r\n \n\t\t\t\t\t\t", "date": "2018.11.15", "title": "ШОКИРАЩО ВИДЕО с \"религиозния\" ЯЯ! Вижте как се натиска с голи мацки"}
{"url": "http://www.bnews.bg/article/252078-horata_na_tsetska_otrekoha_gruevski_da_ima_balgarski_pasport", "text": "\n \r\nВъв връзка с публикации на медии, че   от Министерството на правосъдието \r\nсъобщиха, че Никола Груевски не е български гражданин и не е подавал документи за българско гражданство. \r\n\r\n По данни на МВР Груевски няма издаден български паспорт. \r\n  \r\n \n\t\t\t\t\t\t", "date": "2018.11.15", "title": "Хората на Цецка отрекоха Груевски да има български паспорт"}
{"url": "http://www.bnews.bg/article/252079-ot_dnes_avtomobilite_sas_zimni_gumi_narushitelite_da_prigotvyat_50_leva", "text": "\n Всички автомобили трябва да се движат от днес с гуми, чиято минимална дълбочина на протектора е 4 мм.  \r\n\r\n От началото на месеца пътна полиция започна акция “Зима”, а от днес е третият й етап. До края на месеца ще има засилени проверки по пътищата за това дали се спазва законът.  \r\n\r\n Глобата за кола без \"зимни гуми\" - с грайфер под 4 мм, е 50 лева. Толкова е и стойността на глобата за неизправни фарове и габарити, съобщи Офнюз..  \r\n\r\n В поддържането на 20 000 км републикански пътища през зимните месеци ще участват около 3000 снегопочистващи машини - снегорини и техника за разпръскване на пясък, информира АПИ. \r\n \n\t\t\t\t\t\t", "date": "2018.11.15", "title": "От днес автомобилите със зимни гуми, нарушителите да приготвят 50 лева"}
{"url": "http://www.bnews.bg/article/252068-temperaturite_padat_kade_shte_ima_valezhi", "text": "\n Над страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. Ще нахлува хладен въздух и максималните температури ще са между 7° и 12°, в София - около 7°. Такава е прогнозата за времето на НИМХ, съобщи дежурният синоптик Мартин Славчев. \r\n\r\n Атмосферното налягане ще се задържи по-високо от средното за ноември и ще остане без съществена промяна. По Черноморието ще е предимно облачно със слаби валежи от дъжд. След обяд по северното крайбрежие ще спрат и облачността временно ще се разкъса. Ще духа умерен предимно северен вятър. \r\n\r\n Максималните температури ще са между 10° и 13°. Температурата на морската вода е 15-16°. Вълнението на морето ще е 2- 3 бала. В планините облачността ще е по-често значителна, с временни разкъсвания над масивите на Западна България. На много места ще има валежи от сняг, под 1300 метра от дъжд примесен със сняг. Ще духа умерен, по високите и открити части и временно силен вятър от север-североизток. Температурите ще се понижават и максималната на височина 1200 метра ще е около 2°, на 2000 метра – около минус 4°. \r\n  \r\n \n\t\t\t\t\t\t", "date": "2018.11.15", "title": "Температурите падат, къде ще има валежи?"}
{"url": "http://www.bnews.bg/article/252071-sbivaniyata_mezhdu_podrastvashtite_se_ugovaryat_v_sotsialnite_mrezhi", "text": "\n Най-често сбиванията между подрастващи се уговарят в Социалните мрежи след конфликт в самото училище, разказва Виолета Аланджийска, началник на сектор Детска престъпност към СДВР: \r\n\r\n “Може би на улицата са повече случаите на агресия. Доста често се уреждат боеве между две училища или между определени приятелски групи в интернет. Срещат се на някое определено място“, поясни тя. \r\n\r\n “На улицата децата са ни без поглед, без контрол. В училище си мисля, че си има контрол. Даже имаше случай – добра информация, получена от зам.-директор на едно училище в столицата, предотврати един голям побой между две училища“, допълни тя. \r\n\r\n И разказа още за враждата между етносите, видима в социалните мрежи дори при подрастващите: \r\n\r\n “Имали сме случай в интернет на показан клас, не с лица, а с мечета и едното мече просто е отделено от другите мечета, ставаше въпрос за едно детенце, което беше с арабски имена“, предаде БНР. \r\n \n\t\t\t\t\t\t", "date": "2018.11.15", "title": "Сбиванията между подрастващите се уговарят в социалните мрежи"}
{"url": "http://www.bnews.bg/article/252088-narodna_pevitsa_zastrelya_eks_shefa_na_politsiyata_v_pernik", "text": "\n Народната певица Ива Давидова застреля мъжа си-екс полицай и сътвори истински екшън с черешово топче по време на снимките на нови й клип \r\n\r\n  Интересното е, че в клипа на Ива участва самият и любим  – експолицаят Владо Тодоров. А самата Ива Давидова, предрешена с генералска униформа го ….убива. \r\n\r\n „Докато умирах по време на един от дублите спуках ребро. Още имам болки“, разказва Владимир пред вестник „Телеграф“. \r\n\r\n „Първоначално Ива реши да съм четник, но в последния момент променихме да съм лошия. Импровизирах, странно ми беше да ме убива и то точно тя“, разказва още бившия шеф на криминална полиция от Перник. \r\n\r\n По думите му в клипа са използвани 3 сака с автентични оръжия – пушки и ножове от времето на Априлското въстание. Имало е и действаща реплика на черешовото топче. То е гърмяло два пъти. При първото изстрелване операторът политнал на земята, тъй като се стреснал от силния гърмеж. \r\n\r\n „Най-вълнуващото беше, че всички пушки бяха работещи, гърмяха. Такива оръжия не бях докосвал в живота си“, споделя още пред вестника Владо Тодоров. \r\n\r\n Останалите участници в клипа са членове на групата за възстановки в град Самоков „Чакър Войвода“. Видеоклипът е заснет от режисьора Ненчо Касъмов на крепостта Цари Мали град и както всички знаем е по текст на българския поет Иван Вазов. \r\n\r\n Ива и Владо се запознали преди няколко години в полицията. Тя отивала да пусне сигнал, а той я приел, въпреки, че това правели негови вече бивши колеги. Така любовта им постепенно пламнала, а на един от концертите на „Пирин фолк“, бившият вече полицай и предложил брак, а отговорът бил ДА. \r\n \n\t\t\t\t\t\t", "date": "2018.11.15", "title": "Народна певица застреля екс-шефа на полицията в Перник"}
{"url": "http://www.bnews.bg/article/252069-borisov_ostavkata_na_valeri_simeonov_ne_stoi_na_dneven_red", "text": "\n Не е приятно, в никакъв случай – да имаш протести под прозорците си всеки ден. Още повече с темата с майките с деца увреждания, с които доста поработихме. И се разбрахме и за времето и за законите, и за промените. Едно непремерено обидно за тях изказване – на Валери Симеонов, ги върна на улицата. И ми е мъчно, и ме е яд, защото действително положихме огромни  усилия. Това каза премиерът Бойко Борисов в интервю за bTV пред водещия Антон Хекимян от кабинета си в Министерски съвет.   \r\n\r\n „Извиних се няколко пъти от негово име. Но не е приятно“, каза той по отношение на скандалното изказване на вицепремиера Валери Симеонов.   „Аз се надявам, че той го е осъзнал, че с това „Уж болни деца“ – то е видно, че са болни“, каза още Борисов. Той уточни, че на коалиционен съвет той и целият съвет помолили Валери Симеонов да се извини за изказването си,  което след това той направил.   \r\n\r\n „Според мен беше искрен, защото има човек с увреждания в семейството и знам колко тежко и трудно го понася“, коментира премиерът.   „Оставката на Валери Симеонов стои на дневен ред при Патриотичния фронт. Ако я поискат Каракачанов или Сидеров заедно, аз имам такова споразумение“, обясни той. По думите му, в момента не се обсъжда оставката на Симеонов.   \r\n\r\n На въпроса дали кабинетът се крепи на него, Борисов отговори: „Крепи се на всеки един от нас“.   „Мога само да кажа, че се вкарахме като кабинет в тази тема, след като толкова много усилия положихме“, каза той относно протестите на майките. \r\n  \r\n\r\n Министър-председателят Бойко Борисов обяви, че цените на горивата падат и ще продължат да падат. Той беше категоричен, че държавата има решения по проблема и посочи едно от тях.  \r\n\r\n \"В момента с 20 стотинки ли, с колко са паднали цените на горивата. Полагаме огромни усилия, но това зависи от пазара. Цените падат и ще продължат да падат. Не заради протестите, а защото цената на петрола пада\", каза Борисов и подчерта, че когато горивата бяха евтини, никой не е излизал на улицата в подкрепа на правителството.  \r\n\r\n Той заяви, че кабинетът има няколко решения на въпроса и целта е да се подходи толкова изчерпателно, че хората да бъдат убедени, че държавата не разполага с повече възможности. Бойко Борисов отбеляза, че сред мерките в никакъв случай не е намаляване на акциза заради натрупването на много социални плащания, но посочи друга възможна, която е била обсъдена с вицепремиера Томислав Дончев: \"Редно е да помолим КЗК да разреши на компаниите всеки ден да публикуват как си формират цените, за да може всеки един човек да може да си ги провери, както сметките за тока.\" \r\n\r\n По повод високите бонуси, раздадени в Агенцията по вписванията, Борисов заяви: \"Разбира се, че не е морално. Затова изпратих Инспектората на Министерството на правосъдието да ги провери. Тече и прокурорската проверка защо се срина регистърът.\" \r\n\r\n „Като променим закона ще изпаднем след това в следващия разговор – как да привлечем можещи и знаещи хора“, посочи той.   „Правим електронно управление, качваме електронно регистри. Там на ИТ специалистите заплатите са в пъти по-високи“, обясни Борисов.   \r\n\r\n „Близо половин милиард лева по наше време като управляващи сме дали за пенсионерите като коледни и великденски добавки. Не звучи ли по-добре?“, попита той.   \r\n\r\n „Нашият единствен проблем и как да привлечем добри специалисти. А трябват стотици“, обясни премиерът по отношение на модернизацията на администрацията.   Борисов беше попитан и за напрежението, породено от коментарите на президента Румен Радев. „Не знам с какво сме причинили тази фраза – война на институциите. До вчера няма ден в който президентът да не напада институциите. От миналия петък до вторник той напада правителството“, посочи той.  По думите на Борисов, президентът е нападнал медиите, наричайки ги „атрофирали“. „Вие чувствате ли се атрофирали?“, попита той водещия Антон Хекимян.   „Въпросът е към вас – вие трябва да излезете и да кажете кое ви пречи. Ако ние по някакъв начин ви влияем. Не ни вкарвайте нас да се обяснявам аз заради медиите“, каза Борисов на водещия по темата с доклада за медийната среда у нас.   \r\n\r\n Той продължи да коментира критиките на президента в речта му по повод 10 ноември. „Партията-държава е неговата партия. Десетилетия – над 100 години БСП все я има. ГЕРБ е от 10 години“ \r\n  \r\n\r\n Очаквайте подробности! \r\n \n\t\t\t\t\t\t", "date": "2018.11.15", "title": "Борисов: Оставката на Валери Симеонов не стои на дневен ред"}
{"url": "http://www.bnews.bg/article/252081-desi_tsoneva_pak_gushka_bebe", "text": "\n Чуждо бебе гушка Деси Цонева. Журналистката се върна години назад, за да си припомни какво е чувството да гушнеш новородено. \r\nЦонева дундурка бебето на своята приятелка Глория Петкова. Брадърката роди преди два месеца, но вече извежда момиченцето навън в студените дни. Деси Цонева е с тях и иска да се порадва на малката сладурана, пише „България Днес“. \r\n„Да си припомниш какво е ли искаш?“, питат приятели на Деси под снимката с бебето. \r\n \n\t\t\t\t\t\t", "date": "2018.11.15", "title": "Деси Цонева пак гушка бебе "}
{"url": "http://www.bnews.bg/article/252075-kakvo_se_sluchva_s_britantsite_i_grazhdanite_na_es_sled_brekzit", "text": "\n Гражданите на Великобритания и ЕС ще запазят правата си и след Брекзит. Това обяви главният преговарящ на ЕС Мишел Барние, който представи накратко съдържанието на сделката, до която са достигнали двете страни.  \r\n\r\n Европейската комисия предложи тази вечер Европейският съвет да одобри постигнатото предварително споразумение в преговорите по оттеглянето на Великобритания. По-рано стана ясно, че британското правителство е одобрило проектоспоразумението.  \r\n\r\n Предвижда се Великобритания да плати на ЕС 39 млрд. паунда. Очертан е преходен срок от 21 месеца след оттеглянето на 29 март догодина - до 31 декември 2020 г.  \r\n\r\n Твърдата ирландска граница се предлага да бъде избегната с оставането на Северна Ирландия в митническия съюз на ЕС, обясни Барние, цитиран от БТА. \r\n\r\n Гражданите на ЕС, които живеят до напускането във Великобритания и британците, които са се заселили на континента, запазват, докато са живи, правата си, включително на социални надбавки и на покана до семействата си да живеят заедно. \r\n\r\n Изпълнението на споразумението ще бъде под надзора на Съда на ЕС. \r\n\r\n За бъдещите отношения се предвижда изготвянето на изявление към споразумението, в което ще се предвижда Великобритания и ЕС занапред да не си налагат взаимно мита и квоти. Предвижда се запазване на тясното сътрудничество на службите за сигурност. \r\n \n\t\t\t\t\t\t", "date": "2018.11.15", "title": "Какво се случва с британците и гражданите на ЕС след Брекзит?"}
{"url": "http://www.bnews.bg/article/252074-spas_rusev_operiran_v_london", "text": "\n Мажоритарният собственик на Левски Спас Русев е претърпял спешна операция в елитна клиника в Лондон, научи БЛИЦ от абсолютно сигурен източник. Босът на „сините“ е в английската столица от 7-8 дни, когато е била извършена интервенцията. \r\n\r\n БЛИЦ научи, че операцията е минала успешно и няма опасност за живота на бизнесмена. \r\n\r\n Вероятно това, че Русев е извън пределите на България е основната причина за лавината от спекулации около собствеността на Левски. \r\n\r\n Пред нашата медия, соченият за нов акционер в „синия“ клуб Румен Чандъров отрече да е преговарял по тази тема, както и да се е срещал със Спас Русев или някой от другите акционери. \r\n\r\n БЛИЦ пробва да се свърже с Русев, но телефонът му бе недостъпен. \r\n \n\t\t\t\t\t\t", "date": "2018.11.15", "title": "Спас Русев опериран в Лондон?"}
{"url": "http://www.bnews.bg/article/252070-eto_kakvi_sa_bonusite_v_agentsiyata_po_vpisvaniyata_i_kak_sa_promenili_pravilata_za_tova", "text": "\n 4805 лв. е най-високият бонус, изплатен в Агенцията по вписванията за периода на блокирането на Търговския регистър през лятото, показват документи, с които \"Сега\" разполага. Още четирима души от ръководството са взели от 4046 до 4301 лв. Не е ясно кои точно са служителите, които са работели денонощно по време на срива, но тлъсти премии са получили в цялата администрация на Агенцията по вписванията, включително и служители в отдел \"Счетоводство\", \"Протокол\", \"Човешки ресурси\", юристи и др. \r\n\r\n Миналата седмица Агенцията по вписванията и министерството посочиха, че чистата сума на раздадените хонорари е 599 000 лв. Върху тях обаче са платени още 90 590 лв. във вид на осигуровки, с което общата сума от парите на данъкоплатците доближава 700 000 лв. - точно както писа вестник \"Сега\". \r\n\r\n Твърденията на ръководствата на Министерството на правосъдието и на Агенцията по вписванията, които се опитаха всячески да замажат скандала с раздадените щедри бонуси \"за постигнати резултати\" по време на блокажа на Търговския регистър през лятото, силно се разминават с фактите. \r\n\r\n От документи, с които \"Сега\" разполага, се вижда, че премиите не са \"между 700 и три хиляди и нещо\", както беше заявено от шефа на Агенцията по вписванията на пресконференция миналия петък.  Напротив - ръководният състав на агенцията е получил над 4000 лв. Изпълнителният директор Габриела Козарева отказа да назове размера на своята премията, а правосъдният министър Цецка Цачева обяви, че това било нейно право. В случая обаче става дума за информация от висок обществен интерес, тъй като парите са раздадени точно за работата през периода, когато Търговският регистър бе блокиран и това причини множество неудобства и финансови загуби за бизнеса. \r\n\r\n Шестима души са получили премии между 3000 и 4000 лв., като сред тях е и началникът на отдел \"Информационни системи на регистрите\". 14 души са взели между 2000 и 3000 лв. Болшинството от останалите 486 служители са си разделили между 1000 и 2000 лв. Сред тях е дори експерт от дирекция \"Информационно обслужване и технологии\". \r\n\r\n Интересен е и друг факт - по старите вътрешни правила за заплатите в агенцията&nbsp;право на допълнително възнаграждение са имали само служителите, които имат стаж поне 45 дни от 90-те дни на тримесечието, за което се плаща. Козарева беше назначена на 20 август, тоест тя има само 40 дни за този период. От заповедта й за изплащане на бонусите с дата 22 октомври се вижда, че вътрешните правила са били променени два пъти през октомври - на 8-и и на 17-и. \"Сега\" няма отговор от агенцията защо се е наложило това спешно изменение, но логично може да предположи, че е намален размерът на необходимия стаж. \r\n\r\n Правосъдният министър Цецка Цачева обяви, че няма отношение към раздадените бонуси, нито знае размера им. Това също не е така, тъй като точно тя е поставила оценка \"Много добри резултати\" на Козарева на 5 октомври, която служи за определянето на размера на бонуса. Цачева защити подчинената си, че е поела агенцията „в най-критичния момент” и свършеното в краткия период „заслужава да бъде оценено”, но премълча факта за променените вътрешни правила, за които в министерството са наясно. \r\n\r\n Цачева оправда бонусите с \"положени невероятни усилия да се навакса със закъснението”, причинено от 18-дневния срив на Търговския регистър. Сред наградените не са само хора, които са възстановявали регистъра в извънработно време, както твърдят Цачева и Козарева, а служители от администрацията, които няма причини да са работили по нощите. По информация на министерството и агенцията със срива се бореха японски специалист, IT експерти на фирмите \"Лирекс\" и \"Си ен сис\", както и програмистите на агенцията. Според Козарева трима служители от дирекция \"Информационно обслужване и технологии\", които имали преки отговорности по безпроблемното функциониране на регистъра, не са получили бонуси, защото били виновни за срива. Цачева обаче твърди, че все още няма информация кои са отговорните за срива, защото проверката щяла да приключи чак в края на годината. \r\n\r\n Няма информация какъв извънреден труд са положили например&nbsp;деловодителите,&nbsp;служба \"Протокол\", \"Човешки ресурси\" и много други централни дирекции. Факт е, че служителите на гишетата посрещаха гнева на засегнатите от блокирането на Търговския регистър, но те също спазваха работното си време и не става дума за извънреден труд. Според Наредбата за заплатите на служителите в централната администрация допълнителното възнаграждение за постигнати резултати се определя за „точно и в срок изпълнение на поставените задачи“. В заповедта за изплащане на сумите обаче няма нито дума по въпроса в какво се състоят и постигнатите им резултати, а това очевидно е необходимо, иначе всяка една администрация може да си раздава премии за несъществуващи постижения. Което вероятно е и масовата практика. \r\n \n\t\t\t\t\t\t", "date": "2018.11.15", "title": "Ето какви са бонусите в Агенцията по вписванията и как са променили правилата за това!"}
{"url": "http://www.bnews.bg/article/252072-karakachanov_prodal_balgarsko_grazhdanstvo_i_na_kolegata_si_gruevski_koyto_izbyagal_s_nego_ot_makedonski_zatvor", "text": "\n Бившият македонски премиер Никола Груевски вероятно е използвал български паспорт, за да избяга от страната. Това пише унгарското издание \"Непшава\" по повод бягството на Груевски в Будапеща и подаването на молба от негова страна за получаването на политическо убежище. \r\n\r\n \"Направете проверка при българските власти\". Това е краткият отговор пред журналист от \"Непшава\" на представител на унгарското правителство, който отговаря за правните въпроси свързани с молбата на Груевски за получаването на политическо убежище в Будапеща.  \r\n\r\n Груевски от лятото на 2017 година е без паспорт и има забрана за напускане на Република Македония. \r\n\r\n Повечето унгарски медии определят случая като \"тежък скандал\" поради отношението на властите към Груевски. \r\n\r\n Публикацията в \"Непшава\" е озаглавена \"ВИП отношение от страна на правителството към Груевски\". Изданието нарича бившият македонски лидер \"македонският Орбан\". В публикацията се припомнят корупционните практики от времето на Груевски и антизападните му политики. \r\n\r\n Груевски е осъден на две години затвор по делото „Танк“ за закупуването на служебния му „Мерцедес“ за 650 000 евро.  \r\n\r\n От правосъдното миинстерство посочиха, че Никола Груевски не е български гражданин и не е подавал документи за българско гражданство. \r\n\r\n По данни на МВР Груевски няма издаден български паспорт. \r\n  \r\n \n\t\t\t\t\t\t", "date": "2018.11.15", "title": "Каракачанов продал българско гражданство и на колегата си Груевски, който избягал с него от македонски затвор!"}
{"url": "http://www.bnews.bg/article/252057-ben_aflek_otnovo_v_bolnitsa", "text": "\n Преди около месец Бен Афлек излезе от клиника, където лекува алкохолната си зависимост, но стана ясно, че актьорът и режисьор отново се завръща там. През август тази година неговата екслюбима и майка на децата му – Дженифър Гарнър, сама го придружи до болничното заведение. А през октомври Бен завърши 40-дневен курс по рехабилитация и официално оформи развода със съпругата си. \r\n\r\n Но ето че се налага Бен отново да поиска услугите на професионалистите. По думите на източник, близък до звездата, 46-годишният актьор признал пред приятели, че все още не е готов самостоятелно да се бори със зависимостта си и доброволно влиза да се лекува. „Бен възнамеряваше да се лекува в дома си, но после предпочете клиниката и вече се регистрира. Там той ще проведе курс следващите няколко месеца. Естествено, той напълно разбира, че има проблем, затова и толкова дълго и усърдно се бори“, разказва близкият до звездата, цитиран от OK Magazine. \r\n\r\n Афлек преживя и доста неща в последно време. Той се раздели с приятелката си Шона Секстън, официално се развежда с Дженифър Гарнър и взе участие в промо турне в качеството си на изпълнител на Батман, пише tialoto.bg. По информация на източника, той е обещал на семейството си да работи над себе си всеки ден и да направи всичко, което зависи от него. Семейството и приятелите са най-важното в неговия живот, допълва източникът. \r\n  \r\n \n\t\t\t\t\t\t", "date": "2018.11.15", "title": "Бен Афлек отново в болница"}
