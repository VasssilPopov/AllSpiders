{"url": "http://www.bnews.bg/article/260290-preduprezhdavat_za_silni_vetrove_v_severna_balgariya", "text": "\n През деня над страната ще има променлива облачност, по-значителна в следобедните часове, когато на отделни места, главно в планинските райони ще превали и прегърми. Ще духа умерен, в Дунавската равнина и временно силен вятър от запад-северозапад. Минималните температури ще бъдат между 6 и 11 градуса, максималните - предимно между 18 и 23 градуса. \r\n  \r\nЖълт предупредителен код е в сила за осем области в Северна България заради прогнозите за силен вятър. Предупреждението е в сила за областите Видин, Монтана, Враца, Плевен, Велико Търново, Русе, Разград, Силистра. В тези райони синоптиците предупреждават, че ще духа силен западен вятър с пориви до 22-24 м/сек. \r\n\r\n В планините ще има променлива, често значителна облачност и на места ще превали дъжд, по високите върхове - сняг. Ще духа умерен, по билата - силен западен вятър. И по Черноморието ще духа до умерен западен вятър, който след обяд ще се ориентира от югозапад. Облачността ще е променлива, значителна над южните райони, където на отделни места ще превали. Максимални температури на въздуха ще са до 17-21 градуса. \r\n  \r\n\r\n   \r\n \n\t\t\t\t\t\t", "date": "2019.05.01", "title": "Предупреждават за силни ветрове в Северна България"}
{"url": "http://www.bnews.bg/article/260295-tragediyata_e_ogromna_tsiganin_namira_na_smetishte_chuvali_ot_koito_starchat_ratse_i_kraka_i_kape_krav", "text": "\n   \r\n\r\n На 29 декември 2011 г. в полицията се получава сигнал от охраната на градското сметище, че роми, които ежедневно ровят в изхвърлените отпадъци, са открили разчленен мъжки труп. На ужасяващата находка се натъква Тодор Гюров от близкото село Алеко Константиново. Той и приятелите му в ранни зори започнали да се ровят в сметта. “Изчакахме камиона да разсипе боклука и веднага се нахвърлихме. Видяхме едни черни чували, от които се подаваше месо и течеше кръв. Първо помислихме, че са изхвърлили заклано прасе От първия чувал се показваха ръце и крака”, разказва пред разследващите открилият останките. \r\n\r\n Пристигналите криминалисти установяват, че в чувала има разчленено тяло на около 40-50-годишен мъж. От торса са отделени главата и крайниците. Всичко е поставено в отделни торби. Направената по-късно аутопсия на останките установява, че жертвата е убита с 13 удара от нож, нанесени в гърдите и шията. Смъртоносни се оказват два от тях - единият удар срязва сънната артерия, а друг в гърдите предизвиква масивен кръвоизлив. Анализите на кръвта показват, че в момента на смъртта мъжът е бил с 2,86 промила алкохол. \r\n\r\n Разследването е изключително затруднено, тъй като тялото не може да бъде идентифицирано. Полицейските служители откриват шофьора на камиона, изсипал човешките останки на сметището, и проследяват маршрута на автомобила. Анализът показва, че разчлененият е изхвърлен в кофи за смет в центъра на града. \r\n\r\n Издирванията на изчезнал мъж удрят на камък, въпреки че оперативни работници обикалят града и показват на живеещи в центъра сн \r\n\r\n На 4 януари 2012 г. в полицията отива Оля Дамянова от село Ковачево. Тя съобщава, че брат ѝ Спас Делин е излязъл на 26 декември и повече не се прибирал. Предната вечер Оля гледала новините по местна телевизия, където чула съобщението за разчленен мъжки труп, който не може да бъде идентифициран. Нещо я жегнало и казала на дъщеря си, че има лошо предчувствие, че това може да е вуйчо ѝ. \r\n\r\n Близките на Спас Делин безусловно го разпознали по снимките на отрязаната глава. Разказали, че е безработен строител. Обичал да си пийва, но не бил конфликтен и злоблив. Не дължал пари на никого и нямал врагове. Спас бил разведен от години, бившата му съпруга и дъщеря му живеели в Ямбол. \r\n\r\n Нямали представа кой може да посегне на Делин. Оля разказала, че били заедно със Спас в дома на майка им, където живеел и той - празнували Коледа. На следващата сутрин той излязъл и повече не се прибрал. Не го търсели, защото и друг път се случвало братът да изчезва с дни, без да се обажда, но винаги се прибирал. \r\n\r\n След разпознаване на тялото на криминалистите са нужни 4 дни, за да стигнат до убиеца. За разплитането на случая помогнали Георги Дамянов и Цветана Минева от Ковачево. Те обяснили, че сутринта на 26 декември пътували със Спас до Пазарджик с влака. Той им казал, че отива към града, за да си купи нов мобилен телефон. Миришел на алкохол. \r\n\r\n Дамянов му предложил един от своите телефони, който не му трябвал. Спазарили се за 30 лв. и сделката станала. На гарата Спас сложил своята симкарта в апарата и предложил да ги почерпи с водка, но те отказали. Той обаче набързо изпил две питиета пред очите им. Уговорили се вечерта Спас да мине през дома им, за да му дадат и зарядното на телефона, но не се появил повече. Впоследствие чрез новия телефон на Спас полицията стига до убиеца. \r\n\r\n След като се разделил със съселяните си, Делин се видял със своята позната Надка Иванова. Попитал я може ли да преспи у тях, но тя отказала. Спас ѝ дал 40 лв. да купи водка, след което тръгнал към центъра на Пазарджик. В следобедните часове, солидно пийнал, Делин бил отново на гарата. Там видял съселянина си Васил Нонов, когото отдавна не бил срещал. \r\n\r\n Нонов, който също е строител, излязъл преди години от селото, след като се развел. Разпродал наследствените си имоти в Ковачево и рядко се вясвал там. Васил пиел бира с приятеля си Стоилчо Янков и Спас седнал при тях. От дума на дума Делин споделил, че изпуснал влака за Ковачево и няма къде да спи. Васил веднага го поканил да пренощува при него и разказал, че се е хванал да ремонтира апартамент. Собственикът на жилището го пуснал да живее там, докато свърши ремонтът. \r\n\r\n Преди да тръгнат към апартамента, Спас купил ракия и салам. В жилището в идеалния център на Пазарджик двамата седнали да си говорят. Докато пиели ракия, се сдърпали. Спас направил забележка на Васил, че е напуснал съпругата си и трите им деца заради друга жена. \r\n\r\n Васил се ядосал от казаното и ударил с юмрук гостенина си в лицето. След това грабнал 30-сантиметров нож от масата и започнал да го ръга в гърдите. Спас направил отчаяни опити да се защити. Целите му ръце били нарязани от ножа, докато опитвал да се предпази от острието.  \r\n\r\n Това обаче не му помогнало. В един момент паднал, а Васил продължил да нанася смъртоносни удари с ножа, докато жертвата издъхнала. Веднага след това натикал трупа в шкаф под мивката и почистил кръвта от пода. \r\n\r\n На следващия ден в апартамента пристигнал собственикът на жилището Николай К., за да продължат с майстора ремонта. Човекът не подозирал, че под собствената му мивка има труп. Васил Нонов разпръснал гипс по пода, за да не би някоя следа да подскаже на стопанина какво се е случило предната нощ.  \r\n\r\n По-късно криминалисти коментират, че ако по някаква случайност Николай К. беше открил напъхания под мивката мъртвец, вероятно труповете щели да са два. \r\n\r\n След края на работния ден Николай си тръгнал, а Васил решил, че е крайно време да се отърве от тялото на Спас. Опитал да го вдигне и изнесе, но жертвата била два пъти по-тежка от убиеца си. Тогава Нонов решил да го разфасова и изнесе от апартамента на части. Така и сторил. \r\n\r\n Първо отделил с кухненския нож главата, а след това и крайниците. Имал опит в разфасоването покрай баща си и дядо си, които били животновъди и Васил научил от тях как се колят и разфасоват животни. Приложил знанията си и върху тялото на Спас. \r\n\r\n Още през нощта напъхал останките в черни найлонови чували и ги изхвърлил в най-близките кофи за смет. Прибрал дрехите, мобилния телефон и личната карта на жертвата. Обувките на Спас обаче му се видели хубави и веднага си ги обул. \r\n\r\n На следващия ден продал телефона на таксиметров шофьор за 10 лв., а сим картата унищожил. Отново отишъл на гарата, където срещнал познатите на Спас - Надя и Стоилчо. Те го питали къде се е изгубил Делин. Шокиран от въпроса, Васил директно им признал, че го убил, но ги заплашил да не казват на никого, което те спазили. \r\n\r\n След като Спас бил идентифициран, а Георги Дамянов разказал на разследващите, че е продал телефона си на убития, криминалистите започнали да търсят апарата. Той бил засечен да работи и по клетката е установен ползвателят. \r\n\r\n На 8 януари 2012 г. убиецът е задържан в апартамента, където е извършил престъплението \r\n\r\n Бил обут с кубинките на жертвата. Още при първия разпит Нонов направил самопризнания. Той обаче твърдял, че го е извършил при самоотбрана. Събраните доказателства от местопрестъплението оборват тезата на убиеца. Най-малкото раните по ръцете на жертвата категорично говорят, че Спас е опитвал да се защитава, докато Васил нямал наранявания или следи от борба. \r\n\r\n Шест месеца след убийството окръжният съд произнася присъдата на убиеца Васил Нонов - 20 години затвор при първоначален строг режим. \r\n\r\n Делото се гледа по реда на съкратеното съдебно следствие, след като подсъдимият признава всички данни от обвинителния акт. Съдът присъжда и 40 хил. лв. обезщетение на дъщерята на убития. \r\n\r\n Убиецът Васил Нонов призна вината си и се отърва от доживотен затвор. \r\n\r\n   \r\n\r\n   \r\n \n\t\t\t\t\t\t", "date": "2019.05.01", "title": "ТРАГЕДИЯТА Е ОГРОМНА! Циганин намира на сметище чували, от които стърчат ръце и крака и капе кръв"}
{"url": "http://www.bnews.bg/article/260299-semeyna_drama_deloto_na_itso_hazarta_i_bivshata_mu_zhena_za_dashterya_im_stigna_do_strasburg_do_dni_diana_koteva_povezhda_nova_bitka_za_pravata_nad_deteto_si", "text": "\n Съдебният спор за родителските права между рапъра Ицо Хазарта и Диана Котева, майката на първата му дъщеря, е стигнал чак до Европейски съд по правата на човека в Страсбург, научи ПИК. Очаква се всеки момент правораздавателната институция да се произнесе по жалбата на Котева, подадена в края на юни миналата година. \r\n\r\n Както медията ни съобщи вчера, бившата съпруга на музиканта е била осъдена на лишаване от родителски права в периода, докато е живеела в Лондон. По думите на Котева тя научила постфактум, чак след края на делото и произнасянето на присъдата, когато Хазарта я уведомил със съобщение във \"Вайбър\". \r\n\r\n В отговор на това, Диана Котева завежда две контра дела - едното в Касационния съд за отмяна на решението от 2016 г. за отнемането на родителските й права и ново в Софийски районен съд за възстановяване на родителските й права. След като през май миналата година втората институция на уважава искането й, дипломираната икономистка решава да сигнализира и съда в Страсбург за нарушаване на правото й на справедлив съдебен процес. \r\n\r\n Според майката оторизираните лица, отговорни за призоваването на страните в процеса, не са спазили всички установени съдебни практики и изисквания. \"Затова считам, че правата ми са нарушени, тъй като при разглеждането на делото съдебният състав не е съобразил нередовното ми призоваване. По този начин съдебното производство е приключило с постановяването на решение, без да мога да взема лично участие в процеса и да ангажирам доказателства в моя полза\", категорична е Котева, чийто брак с Хазарта приключва с развод по взаимно съгласие преди 12 години. \r\n\r\n Междувременно, след като през юли миналата година Софийският районен съд отхвърля молбата на Котева за възстановяването на родителските й права над Аделина, тя обжалва решението, като заседанието предстои след броени дни - на 13 май. През 2018 г. съдът е изменил определените с решение от 2016 г. мерки по отношение на дните, в които майката има право да се вижда с дъщеря си, и от 1 ги увеличава на 2. \r\n\r\n \"Въпреки това Ицо ми отказва да виждам Аделина. Всяка първа и трета неделя от месеца го търсех, изпращах му и смс-и кога да насрочим час, за да видя дъщеря си, но това така и не се случи\", твърди Котева.  \r\n\r\n Ако съдът в Страсбург се произнесе в нейна полза, тя смята да дари паричната компенсация на майки в нейното положение, които обаче нямат възможност да водят цялата тази съдебна битка за децата си.  \r\n \n\t\t\t\t\t\t", "date": "2019.05.01", "title": "СЕМЕЙНА ДРАМА! Делото на Ицо Хазарта и бившата му жена за дъщеря им стигна до Страсбург - до дни Диана Котева повежда нова битка за правата над детето си"}
{"url": "http://www.bnews.bg/article/260300-shveytsarskata_gvardiya_na_papata_katsa_dnes_u_nas", "text": "\n Днес около 16 часа на летище София се очаква да пристигне швейцарската гвардия, която повече от пет века охранява всеки водач на Римокатолическата църква. Пребиваването й у нас е свързана със започващата на 5 май официална визита на папа Франциск. Това разкриха за Faktor.bg запознати със сигурността на светия отец. От българска страна за папа Франциск ще се грижат МВР и НСО, а над 100 са изискванията, които шефовете на швейцарската гвардия са предявили към българските служби за сигурност. \r\n\r\n Швейцарските гвардейци, които се грижат за сигурността на светия отец, са същите от времето на Юлий ІІ, а техните униформи носят духа на папския Рим през вековете.  \r\n\r\n Специалната гвардия е създадена на 22 януари 1506 г., за да защитава папата и папския двор. Папа Юлий II е този, който решава да се обгради с елитна охрана, която да го пази както от противниците му, така и в случай на политически убийства, които са били често явление в Рим по онова време. И тъй като години наред Сикст IV е възхвалявал швейцарските войници, Юлий II избира мъже именно от Швейцария. Благодарение на отец Петер от Хернстейн на 9 септември 1506 г. в кантон Цюрих събират първите 150 войници, които по-късно изпращат в Рим. През 1512 г. швейцарската гвардия защитава Папската държава от нападенията на краля на Франция, като след тези събития Папата ще нарече своите войни \"защитници на свободата на Църквата\". \r\n\r\n Друго историческо събитие, което отличава швейцарските папски гвардейци, е защитата на папа Климент VII на 6 май 1527 г., когато папската войска, водена от Роист Каспар, е била нападната от Карл Борбонски с неговата 12-хилядна армия. В тази битка швейцарските гвардейци, начело с техния главнокомандващ успяват да задържат нашествениците часове наред, давайки възможност на папата и кардиналите да се скрият в замъка „Сант Анджело”. В памет на този епизод всяка година на 6 май новите гвардейци полагат клетва за вярност към папата. „Acriter et fideliter” („Чест и вярност”) е мотото на швейцарската гвардия. \r\n\r\n На какви критерии трябва да отговарят швейцарските гвардейци? Трябва да са момчета на възраст между 19 и 30 години, високи над 174 cм, естествено трябва да бъдат римокатолици, отслужили военна служба в Швейцария. В момента на приема трябва да не са женени, но могат да се женят впоследствие. Естествено, в наши дни е важно и образованието, защото след изтичане на военната служба към Светия Престол бившите гвардейци най-често стават ръководни кадри в елитни частни охранителни компании. \r\n \n\t\t\t\t\t\t", "date": "2019.05.01", "title": "Швейцарската гвардия на папата каца днес у нас"}
{"url": "http://www.bnews.bg/article/260296-nameriha_tyaloto_na_59_godishen_mazh_v_gorna_oryahovitsa_razsledvat_ubiystvo", "text": "\n Полицията в Горна Оряховица разследва убийство на 59-годишен мъж от град Левски. Тялото му е намерено тази сутрин в изоставена сграда край болницата в града. \r\n\r\n Следствените действия в района продължават. Вече има и задържан, който е на мястото на инцидента за следствен експеримент. Тялото е с множество наранявания - счупен череп и ребра, информира Нова телевизия. \r\n\r\n Причините за смъртта са в процес на изясняване. \r\n \n\t\t\t\t\t\t", "date": "2019.05.01", "title": "Намериха тялото на 59-годишен мъж в Горна Оряховица, разследват убийство\r\n"}
{"url": "http://www.bnews.bg/article/260294-v_smolyansko_propishtyaha_ot_napadeniya_na_mechki", "text": "\n Само за пет дни са констатирани девет нападения на мечки върху селскостопанско имущество в Смолянско, предаде БНР по информация на Групата за бързо реагиране при Регионалната инспекция по околната среда и водите в Смолян. \r\n\r\n От началото на месеца специалистите са проверили 12 сигнала за щети от кафява мечка. С покачването на температурите през последните дни от 25 до 30 април са регистрирани девет нападения на мечки върху селскостопанско имущество. Установени са щети върху два пчелина край село Леска, община Мадан, и село Страшимир, община Златоград. Нападнати са и 17 селскостопански животни край селата Сливка и Глогино в община Баните и в селата Славено, Левочево и Полковник Серафимово, община Смолян. \r\n\r\n Поради зачестилите нападения на мечки Екоинспекцията призовава стопаните да засилят превантивните мерки по опазване на животни и пчелини. От РЗИ съветват пашата да се извършва с пастири кучета, нощуването на животните да е в масивни стопански сгради, да има електрически огради, шумови и светлинни отблъскващи средства. \r\n\r\n Общо 19 щети от кафява мечка са регистрирани от началото на годината. За всички доказани случаи са изготвени предложения за обезщетения на собствениците. \r\n \n\t\t\t\t\t\t", "date": "2019.05.01", "title": "В Смолянско пропищяха от нападения на мечки"}
{"url": "http://www.bnews.bg/article/260287-eto_kade_v_sofiya_nyama_da_ima_voda_na_2_may", "text": "\n На 02 май 2019 г. (четвъртък), във връзка с механично почистване и дезинфекция на резервоар „Железница“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на с. Железница. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nНа 02 май 2019 г. (четвъртък), във връзка с  монтаж на пожарен хидрант на ул. „Широки път“ вилна зона „Малинова долина“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\n-ул. „Пейова бука“, ул. „Райчова дупка“, ул. „Орлово блато“, ул. „Зелени връх“, ул. „Трилистник“ \r\n-по ул. „Широки път“ от ул. „Пейова бука“ до ул. „Трилистник“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трилистник“ ъгъла с ул. „Широки път“. \r\n\r\n На 02 май 2019 г. (четвъртък), във връзка с  пресвързване на уличен водопровод на ул. „Сакар планина“ кв. „Манастирски ливади“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Сакар планина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сакар планина“ ъгъла с ул. „Българска легия“. \r\nНа 02 май 2019 г. (четвъртък), във връзка с подмяна на сградно водопроводно отклонение на ул. „Ридо“ кв. „Челопечене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n-ул. „Ридо“ от №1 до №18 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ридо“ ъгъла с ул. „Ангел Маджаров“. \r\n  \r\nНа 02 май 2019 г. (четвъртък), във връзка с  монтаж на пожарен хидрант на ул. „Просвета“ с. Бистрица, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: \r\n-по ул. „Просвета“ от ул. „Бреза“ до ул. „Пролет“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Просвета“ ъгъла с ул. „Бреза“. \r\nНа 02 май 2019 г. (четвъртък), във връзка с  пресвързване на уличен водопровод на ул. „Буйновско ждрело“ с. Бистрица, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n-ул. „Буйновско ждрело“ УПИ 1-175 кв. 10 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буйновско ждрело“ ъгъла с ул. „Полежан“. \r\n  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - . \r\n“Софийска вода” АД предварително се извинява на своите клиенти за причинените временни неудобства. \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. \r\n \n\t\t\t\t\t\t", "date": "2019.05.01", "title": "Ето къде в София няма да има вода на 2 май"}
{"url": "http://www.bnews.bg/article/260297-milionerska_mu_rabota_kristiano_ronaldo_vadi_11_mln_evro_za_nay_noviya_shedyovar_na_bugati", "text": "\n Кристиано Роналдо е запален автомобилен колекционер, любител на мощните двигатели и вече е готов да добави нов модел към колекцията си.  \r\n\r\n Португалският феномен на \"Ювентус\" може да стане собственик на \"Bugatti La Voiture Noire, предаде \"Марка\". \r\n\r\n Най-новият модел бе представен по време на последното автомобилно изложение в Женева, за да отбележи 110-годишнината на автомобилния производител. \r\n\r\n Автомобилът е уникален, ексклузивен и ще има стойност от около 11 милиона евро. Както съобщава испанският вестник, Роналдо ще бъде готов да плати тази сума, за да има шедьовъра на \"Bugatti\", пише \"Пловдив24\". \r\n\r\n Португалецът обаче ще трябва да изчака две години, преди да може да кара колата. \"Всъщност ще са необходими още 24 месеца, за да се усъвършенстват всички детайли. Нашата история е не само привилегия, но и голяма отговорност. Ние проектираме скорост, технология, естетика и лукс в нова ера\", казва Стефан Винкелман, президент на Bugatti. \r\n \n\t\t\t\t\t\t", "date": "2019.05.01", "title": "МИЛИОНЕРСКА МУ РАБОТА: Кристиано Роналдо вади 11 млн. евро за най-новия шедьовър на \"Бугати\""}
{"url": "http://www.bnews.bg/article/260286-peti_blok_na_aets_kozloduy_v_planov_godishen_remont", "text": "\n От 1 май 2019 г., в АЕЦ „Козлодуй” започва плановият годишен ремонт на пети енергоблок. \r\nВ ремонтната програма е включен необходимият обем дейности по превантивно техническо обслужване и ремонт на оборудването и на системите на блока, както и презареждане на реактора със свежо ядрено гориво за следващата горивна кампания, съобщиха от АЕЦ „Козлодуй”. \r\nЩе бъдат изпълнени и редица мерки, свързани с осигуряване на надеждната и безопасна работа на съоръженията в периода на дългосрочната експлоатация на пети блок. Като част от дейностите по проекта за повишаване на топлинната мощност на реакторната инсталация до 104% ще бъде извършена модернизация на цилиндър високо налягане на турбината. \r\nПредвижда се плановият годишен ремонт на пети блок да завърши в средата на месец юни. \r\nШести блок на АЕЦ “Козлодуй” работи с пълно натоварване на мощността. \r\n \n\t\t\t\t\t\t", "date": "2019.05.01", "title": "Пети блок на АЕЦ „Козлодуй” в планов годишен ремонт"}
{"url": "http://www.bnews.bg/article/260281-edin_ot_vseki_10_balgari_raboti_tezhak_fizicheski_trud", "text": "\n Около 10 процента или един от всеки 10 българи работи тежък физически труд, показват данни от анализ на Евростат за спецификата на трудовите условия в страните на ЕС през 2017 г. Според данните на анализа около 28 на сто от българите работят изправени, също толкова /28 на сто/ упражняват труд в условия на умерени физически усилия. 34% работят в седнало положение. \r\n\r\n Като изцяло отрицателна оценяват организацията на работното си място около 20 на сто от българите. Болшинството от работещите - 60%, оценяват като задоволителна работната среда, а други 20% - като \"отлична\". \r\n\r\n По данни на НСИ у нас работят около 3,2 млн. души. Най-много се трудят в преработващата промишленост - около 700 хил. Втора по численост е групата на хората, занимаващи се с търговия - около 390 хил. души. В сферата на образованието са работили около 167 хил. души, в здравеопазването - 142 хил., в строителството - 122 хил., в администрацията - 117 хил., в държавното управление - около 111 хил. \r\n\r\n Най-малобройни са били работещите в добивната промишленост - 21 700 и в сферата на сделките с недвижими имоти - 21 550. \r\n \n\t\t\t\t\t\t", "date": "2019.05.01", "title": "Един от всеки 10 българи работи тежък физически труд"}
{"url": "http://www.bnews.bg/article/260288-dvama_ubiti_i_chetirima_raneni_sled_strelba_v_amerikanski_universitet", "text": "\n Двама души са били убити, а други четирима ранени, след като неизвестен извършител откри огън в кампуса на Университета на Северна Каролина в Шарлът (UNCC), съобщи местният вестник „Шарлът обзървър“. \r\n\r\n \"Бягайте, крийте се, борете се. Незабавно подсигурете безопасността си\", написа университетът на официалния си профил в Туитър. \"Действащ нападател\", беше изписано с големи букви на интернет страницата на учебното заведение. \r\n\r\n От университета съобщиха още, че стрелбата е започнала в 17:45 местно време. Около половин час след това беше разпространено съобщение, че кампусът остава затворен и, че полицията проверява една от сградите. \r\n\r\n \"Останете на сигурно място и следете имейлите от UNCC\", се казва в друг туит. \r\nМалко по-късно стана ясно, че стрелецът е задържан, по информация на местния телевизионен канал WSOC. Според негови източници, нападателят е студент в университета. Смята се, че е действал сам. \r\n\r\n От независимата агенция, която осигурява спешната медицинска помощ в общината, потвърдиха, че след стрелбата има двама убити, които са починали на място. Четирима ранени са били откарани за лечение в болница, като състоянието на трима от тях е тежко. \r\n\r\n Стрелбата стана в последния ден на лекции и седмица преди изпитната сесия. Според уебсайта на UNCC, учебното заведение има 26 500 студенти и 3000 служители. \r\n \n\t\t\t\t\t\t", "date": "2019.05.01", "title": "Двама убити и четирима ранени след стрелба в американски университет"}
{"url": "http://www.bnews.bg/article/260267-mlada_zhena_ot_kostenets_e_s_opasnost_za_zhivota_darvo_padna_varhu_kolata_v_koyato_e_patuvala", "text": "\n Жена е с опасност за живота, след като дърво падна върху лек автомобил на пътя Пазарджик-Белово. Това съобщиха от полицията в Пазарджик. \r\n\r\n Инцидентът е станал в района между минерален плаж \"Топлата вода\" и Орешака. В резултата на силния порив на вятъра, дърво е паднало върху лек автомобил, в който е пътувало семейство - мъж, жена и дете. \r\n\r\n Най-тежко е пострадала жената. Тя е откарана в МБАЛ Пазарджик в тежко състояние и с опасност за живота. Мъжът е с наранявания в областта на лицето, но без опасност за живота, детето е невредимо. На мястото на инцидента има екипи на пожарната, полицията и Спешна помощ. Извършва се оглед на мястото на инцидента, а екип на пожарната ще отстрани падналото дърво. \r\n \n\t\t\t\t\t\t", "date": "2019.05.01", "title": "Млада жена от Костенец е с опасност за живота! Дърво падна върху колата, в която е пътувала!"}
{"url": "http://www.bnews.bg/article/260284-aviatsionnite_vlasti_na_sasht_zabraniha_poleti_nad_venetsuela_na_malka_visochina", "text": "\n Американската Федерална авиационна администрация (ФАА) издаде забрана въздушните оператори в САЩ да летят под 26 000 фута (7 924.8 метра) във въздушното пространство на Венецуела до второ нареждане, заради \"растящата политическа нестабилност и напрежение\", предаде Ройтерс. \r\nФАА обяви, че всички въздушни оператори, които в момента са във Венецуела, включително частни самолети, трябва да напуснат до 48 часа. \r\nРазпореждането се отнася до всички американски авиокомпании, техните самолети и пилотите им. \r\n \n\t\t\t\t\t\t", "date": "2019.05.01", "title": "Авиационните власти на САЩ забраниха полети над Венецуела на малка височина"}
{"url": "http://www.bnews.bg/article/260289-vertoleti_i_voenni_samoleti_shte_letyat_na_niska_visochina_nad_sofiya", "text": "\n В следващите три дни, във връзка с подготовката и провеждането на военния парад по случай честването на Деня на храбростта и празника на Българската армия, вертолети и самолети от състава на Военновъздушните сили (ВВС) на Република България ще изпълнят полети с прелитане на малка височина над площад „Княз Александър I“. \r\nПолетите над София ще се изпълняват по следния график: На 1 май 2019 г. с прелитане над площад „Княз Александър I“ от 9.30 до 10.20 ч. за изпълнение на съвместни тренировъчни полети; На 2 май 2019 г. с прелитане над площад „Княз Александър I“ от 9.50 до 11.00 ч. и от 14.50 до 15.40 ч. за изпълнение на съвместни тренировъчни полети; На 3 май 2019 г. с прелитане над площад „Княз Александър I“ от 10.00 до 11.00 ч., за участие в генералната репетиция за парада, с резервен времеви прозорец от 14:50 до 15:40 ч. \r\nЗа резервен ден за провеждане на съвместни тренировъчни полети с прелитане над площад „Княз Александър I“ е определен 4 май 2019 г. във времеви прозорци от 9:50 до 11:00 ч. и от 14:50 до 15:40 ч. \r\nВ Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 до 11.00 ч. за участие във военния парад. \r\n \n\t\t\t\t\t\t", "date": "2019.05.01", "title": "Вертолети и военни самолети ще летят на ниска височина над София"}
{"url": "http://www.bnews.bg/article/260283-cheshkiyat_sad_onevini_sobstvenik_na_hotel_otkazal_da_nastanyava_rusnatsi_zaradi_aneksiyata_na_krim", "text": "\n Чешкият конституционен съд се произнесе, че отказ на собственик на хотел в североизточния град Острава да настани руски граждани през 2014 г. не е бил проява на дискриминация, съобщи пражкият в. \"Право\", цитиран от ТАСС. \r\nКонституционните съдии отмениха решение на върховния съд, което беше признало действията на собственика на хотел \"Бриони\" за незаконни. По-рано чешката търговска инспекция глоби хотела с 50 000 крони (около 2000 евро) \"за дискриминация на потребители по национален признак\". Върховният съд намали глобата на 5000 крони (200 евро), а конституционните съдии се произнесоха тя да бъде отменена. \r\nСобственикът на \"Бриони\" Томаш Кръчмарж, който е с украински корени, преди пет години отказа да приеме 49 руски спортисти. На входа на сградата и на сайта на хотела се появи съобщение, че \"От 24 март 2014 г. не настаняваме граждани на Руската федерация. Причината е анексията на Крим\". В съобщението имаше уговорка, че забраната не се отнася за руснаци, които писмено заявят, че не са съгласни с анексията на полуострова от Русия. \r\nКонституционният съд реши, че собственикът на хотела коректно е изразил политическите си убеждения. Като е публикувал в интернет съобщение, че няма да настанява руснаци, той не е нарушил правата им, защото предварително ги е предупредил за условията по пребиваването и те са можели да изберат друг хотел в Острава. Съдът напомня и за официалната чешка позиция за непризнаване на анексията на Крим. \r\n \n\t\t\t\t\t\t", "date": "2019.05.01", "title": "Чешкият съд оневини собственик на хотел, отказал да настанява руснаци заради анексията на Крим"}
{"url": "http://www.bnews.bg/article/260276-masovi_mitingi_i_stachki_blokirat_gartsiya", "text": "\n Най-големите синдикати в Гърция ще отбележат Първи май с масови митинги в Атина, Солун и редица други градове в знак на протест срещу икономическата политика на правителството, която според тях не осигурява правото на работниците на достойна заплата и социална защита, съобщи Общата конфедерация на труда (ГСЕЕ), цитирана от ТАСС. \r\n\r\n Комунистическият синдикат ПАМЕ призова работещите на митинг на централния атински площад Синтагма в 10.30 часа, а Федерацията на държавните служители (АДЕДИ) и Общата конфедерация на труда (ГСЕЕ) събират своите активисти на столичния площад Клафтмонос в 11.00 часа. Левите непарламентарни партии и анархистите обявиха митинг пред Националния археологически музей. След това представители на профсъюзите и партиите ще организират отделни шествия до парламента. \r\n\r\n За Първи май е планирана и 24-часова стачка на работниците в градския транспорт в Атина /автобуси, тролейбуси и електрическата железница/, организирана от профсъюзите на транспортните работници, които протестират срещу липсата на колективен трудов договор. \r\n\r\n Протестът ще бъде подкрепен и от работниците в трамваите и метрото, които ще стачкуват от 5.00 до 9.00 часа, след което трамваите и метрото ще се движат на големи интервали. Напълно ще бъде спряно движението на метрото по линията до международното летище в Атина и до пристанище Пирея. \r\n\r\n По решение на профсъюза на железопътните работници за едно денонощие ще спрат и влаковете в цялата страна. \r\n\r\n Моряшкият синдикат също обяви 24-часова стачка на всички плавателни съдове от 0.00 до 24.00 часа. \r\n \n\t\t\t\t\t\t", "date": "2019.05.01", "title": "Масови митинги и стачки блокират Гърция"}
{"url": "http://www.bnews.bg/article/260291-izprashtat_chiko_na_kolodruma_poklonenieto_shte_e_na_4_may", "text": "\n Легендата на българския футбол Динко Дерменджиев ще бъде изпратен от близки, приятели и фенове с мащабно поклонение в събота, 4 май. \r\n\r\n Поклонението ще се състои в зала „Колодрума“ и ще започне в 10:00 часа. \r\n\r\n В 13:30 часа в църквата „Св. Архангел Михаил“ на централния гробищен парк в Пловдив ще се състои опелото, а непосредствено след него ще бъде и погребението на Динко Дерменджиев – Чико. \r\n \n\t\t\t\t\t\t", "date": "2019.05.01", "title": "Изпращат Чико на \"Колодрума\", поклонението ще е на 4 май"}
{"url": "http://www.bnews.bg/article/260277-zukarbarg_obyavi_golemi_promeni_vav_feysbuk_instagram_i_uotsap", "text": "\n Основателят на Фейсбук Марк Зукърбърг обяви редица промени в някои от най-популярните интернет приложения в света. Те засягат целия портфейл от социални приложения на компанията - \"Фейсбук\", \"Инстаграм\" и \"Уотсап\", съобщи БНТ. \r\n\r\n Новият дизайн на приложенията и новите функции в тях са директен отговор на критиките как компанията на Зукърбърг защитава личните данни на потребителите. \r\n\r\n Милиардерът обяви, че фирмата му възнамерява да сложи поверителността на данните на първо място и призна, че трябва да работи много, за да може компанията му да изгради наново доверието в нея. \r\n\r\n В реч пред разработчици на приложения Марк Зукърбърг обяви следните промени: \r\n\r\n - Съобщенията, изпратени чрез приложението \"Месинджър\" (Messenger) ще бъдат изцяло кодирани по подразбиране, което означава, че Фейсбук няма да вижда написаното, а съобщенията ще са напълно интегрирани с приложението \"Уотсап\" (WhatsApp) \r\n\r\n - Инстаграм започва изпитанията на \"частен брояч на лайкове\". Това означава, че брят на лайкове на дадена публикация може да остава скрит за всички, освен за автора ѝ. \r\n\r\n - Ще бъде въведен \"по-ефимерен\" метод да се споделя съдържание чрез съобщения. Това означава, че няма да се прави перманентен запис на съобщенията както досега. \r\n\r\n - Методът за защитени плащания чрез приложението \"Уотсап\", който компанията тестваше в Индия, ще бъде въведен и в други държави по-късно тази година. \r\n\r\n - Приложението \"Фейсбук\" ще бъде променено, като групите ще станат централни за нюзфийда, а вероятно ще бъде сменен и типичния за приложението син цвят. Новият дизайн и фокус върху групите тръгва първо в САЩ, след което и в останалата част на света. \r\n\r\n - Постовете в \"Инстаграм\" няма да започват задължително със снимка или видео. Вече ще може да се споделя съдържание само чрез текст, стикер или рисунка, благодарение на нова функция за камерата на телефоните. \r\n \n\t\t\t\t\t\t", "date": "2019.05.01", "title": "Зукърбърг обяви големи промени във \"Фейсбук\", \"Инстаграм\" и \"Уотсап\""}
{"url": "http://www.bnews.bg/article/260275-london_gotvi_chetvorno_uvelichenie_na_taksite_za_balgarski_studenti", "text": "\n Българите, които планират да учат след 2 години в английски университети, ще трябва да плащат много повече от сегашните наши студенти на Острова. Това става ясно от план на британското министерство на образованието във връзка с Брекзит, съобщи \"24 часа\". \r\n\r\n Според него таксите за европейски студенти, които ще бъдат приети през учебната 2021/2022 година, трябва да се увеличат и да се изравнят с тези за останалите чужденци. В момента тарифата за европейците е еднаква с тази на британските им колеги, като максимум на година следването им може да струва 9250 паунда. Ако загубят тази си привилегия, дължаща се на британското членство в ЕС, ще им трябват между 10 000 и 38 000 паунда годишно, колкото в момента плащат останалите чуждестранни студенти в Англия. \r\n\r\n Освен това те вече няма да имат право да получават нисколихвени студентски заеми. Схемата е изключително благоприятна за европейските студенти, особено тези, идващи от страни с по-нисък жизнен стандарт, каквато е България. \r\n\r\n Британското правителство отпуска до 9000 паунда на човек годишно, които покриват напълно таксите за обучение. Отделно дава и пари за издръжка. Заемите са при много ниска лихва и изплащането им започва, когато студентът завърши, тръгне на работа и стигне определен доход. За България той е 12 хил. паунда годишно, а за Англия - 21 хил. \r\n\r\n Всяка година около 2000 българи се възползват от английската система за студентско кредитиране. Промените са предложени от министъра на образованието Деймиън Хайндс във връзка с предстоящото излизане на страната от ЕС. Мотивът е, че дори да се стигне до сделка за Брекзит, след 2 години преходният период по нея трябва да приключи и тогава Лондон ще е в правото си да определя сам правилата. \r\n\r\n Според Хайндс европейците трябва да плащат същите такси като колегите им от Китай и Австралия, а студентски кредити трябва да се раздават само на британци, тъй като е много трудно след това да преследваш по света чужди граждани, които не ги връщат. \r\n\r\n Министърът признава, че най-вероятно таксите за английски студенти, които учат в страни от ЕС, също реципрочно ще бъдат увеличени, но те са четири пъти по-малко в сравнение със следващите на Острова европейци. \r\n\r\n   \r\n \n\t\t\t\t\t\t", "date": "2019.05.01", "title": "Лондон готви четворно увеличение на таксите за български студенти"}
{"url": "http://www.bnews.bg/article/260292-v_angliya_osadiha_asandzh_na_50_sedmitsi_zatvor", "text": "\n Британски съд постанови присъда от 50 седмици затвор за основателя на „Уикилийкс“ Джулиан Асандж. Наказанието е заради нарушаване на условията за освобождаване под гаранция, предаде РИА Новости. \r\n\r\n „Вие не се предадохте на полицията по собствено желание, посолството на Еквадор беше принудено да предостави достъп на полицията до сградата. Вие имахте избор и аз отхвърлям всички доводи за смекчаване на присъдата“, заяви съдия Дебора Тейлър. \r\n\r\n Преди произнасянето на присъдата адвокатите на Асандж изразиха неговото съжаление във връзка с постъпката му. \r\n \n\t\t\t\t\t\t", "date": "2019.05.01", "title": "В Англия осъдиха Асандж на 50 седмици затвор"}
{"url": "http://www.bnews.bg/article/260266-moshtno_tornado_v_rumaniya_obarna_avtobus", "text": "\n Мощно торнадо се изви на около 50 километра северно от Силистра, край село Драгалина в Румъния, съобщава Нова тв. \r\nКадри от стихията бяха публикувани в социалните мрежи.  \r\nМестните медии съобщават за обърнат автобус, в който са пътували 39 души. Седем от тях са ранени и вече са получили първа помощ. \r\n\r\n   \r\n \n\t\t\t\t\t\t", "date": "2019.05.01", "title": "Мощно торнадо в Румъния обърна автобус"}
{"url": "http://www.bnews.bg/article/260274-belgiya_uzakoni_lekiya_kanabis", "text": "\n Белгийските власти разрешиха свободната продажба на т. нар. \"лек\" канабис, съобщиха местни медии. Занапред растението ще се продава свободно в будките за цигари, а не както досега - само в специализирани магазини. \r\n\r\n \"Лекият\" канабис съдържа канабидиол (непсихотропна съставка), както и количества на активната съставка тетрахидроканабинол (ТНС) под 0,2 на сто. Според поясненията ниското съдържание на психотропната съставка ТНС премахва влиянието, водещо до замайване при \"обикновения\" канабис. \r\n\r\n Предвижда се \"лекият\" канабис да бъде предлаган в будките за цигари и облаган като тютюневите изделия с данък и акциз. В последните години в Белгия се появиха специализирани магазини за \"лек\" канабис, но продажбата не бе облагана с акциз. \r\n\r\n Не всички са доволни от новото решение на министерството на финансите - досегашните специализирани магазини се опасяват от фалит, а полицаи обясняват, че проверките за притежание на наркотичното вещество се обезсмислят. По техни думи мирисът на \"лекия\" и \"обикновения\" канабис при пушене е еднакъв, и това ще провали усилията за предотвратяване на употребата на марихуана. \r\n\r\n По данни на организация, подкрепяна от фондацията \"Крал Бодуен\" с почетен председател кралица Матилда, узаконяването на всички видове канабис би донесло на белгийския бюджет годишно до 144 милиона евро. Организацията отбелязва, че на година бюджетът отделя над 223 милиона евро за дейности, свързани с канабиса. \r\n\r\n Белгийският бюджет би получил 144 милиона евро годишно, ако държавата е обвързана с монополното производство, разпространение, лицензиране на продажбите и ценообразуването при предлагането на растението. Ако Белгия разреши изцяло употребата, без да облекчава производството и разпространението (по примера на Холандия), бюджетните разходи биха намалели с 42,8 милиона евро на година. В случай, че Белгия разреши на частни дружества да произвеждат канабис, бюджетът би бил облагодетелстван със 78,4 милиона евро на година, изчислява организацията. \r\n \n\t\t\t\t\t\t", "date": "2019.05.01", "title": "Белгия узакони \"лекия\" канабис"}
{"url": "http://www.bnews.bg/article/260270-zhena_e_s_opasnost_za_zhivota_sled_kato_kola_se_udari_v_stalb_vav_varna", "text": "\n Млада жена е с опасност за живота, след като кола се блъснала в стълб във Варна. Инцидентът е станал на бул. \"Народни будители\" във Варна. Това съобщиха от ОДМВР-Варна. \r\n\r\n 26-годишен мъж е изгубил контрол над лекия си автомобил и се е блъснал в стълб. В резултат от инцидента е пострадала 23-годишна пътничка от колата, която е получила сериозни вътрешни травми и е подложена на операция. Има опасност за живота на жената. \r\n\r\n   \r\n \n\t\t\t\t\t\t", "date": "2019.05.01", "title": "Жена е с опасност за живота, след като кола се удари в стълб във Варна"}
{"url": "http://www.bnews.bg/article/260272-pochina_legendata_dinko_dermendzhiev", "text": "\n Легендата на пловдивския \"Ботев\" и на българския футбол Динко Дерменджиев е издъхнал в УМБАЛ \"Свети Георги\" тази нощ. \r\n\r\n 77-годишният Дерменджиев бе приет в болницата на 2 март, след като получи втори инсулт. През последните дни той бе апаратна вентилация в Клиниката по анестезиология и интензивно лечение. \r\n \n\t\t\t\t\t\t", "date": "2019.05.01", "title": "Почина легендата Динко Дерменджиев!"}
{"url": "http://www.bnews.bg/article/260273-stiliyan_petrov_otkazal_da_oglavi_revolyutsiyata_v_levski", "text": "\n Стилиян Петров е отказал да стане спортен директор на Левски, съобщава в. \"Труд\". Бившият капитан на националния отбор е получил предложението от изпълнителния директор Павел Колев, с когото са в много добри отношения. \r\n\r\n Стилиян в момента е близо до завършване на специализиран курс на УЕФА от най-високо качество за администратори и директори във футбола. Това е Магистърската програма на УЕФА за елитни бивши футболисти. \r\n\r\n Явно Петров е преценил, че ще има по-добри предложения от клубове в Англия, където се ползва с отлична репутация. В Левски предстоят огромни промени и едва ли това се е сторило като идеално място за старт на новата кариера за бившия национал. \r\n \n\t\t\t\t\t\t", "date": "2019.05.01", "title": "Стилиян Петров отказал да оглави революцията в Левски"}
{"url": "http://www.bnews.bg/article/260278-putin_vnezapno_uvolni_ruskiya_poslanik_v_minsk", "text": "\n Руският президент Владимир Путин внезапно уволни посланика на Москва в Беларус Михаил Бабич, съобщи Кремъл, цитиран от Ройтерс. \r\n\r\n Това стана на фона на спор за замърсен руски петрол и по-широки политически разногласия между двете бивши съветски републики. \r\n\r\n Беларуският президент Александър Лукашенко като цяло е по-тясно свързан с Москва от всеки друг бивш съветски лидер, но нетърпимостта към инакомислието до голяма степен го направи парий на Запад, посочва Ройтерс. \r\n\r\n От 2014 г. насам,когато Беларус не призна анексията на украинския полуостров Крим от Русия, Минск обаче демонстрира все по-ясни признаци на желание за затопляне на отношенията със САЩ и ЕС. \r\n\r\n Лукашенко каза, че руски представители понякога поставят неприемливи условия на Беларус като например сливане с Русия или преминаване към руската валута. \r\n\r\n Бабич беше назначен з посланик през август 2018 г. Той критикува беларуските власти по време на спора за данъчните промени, които Беларус казва, че ще струват на бюджета му 400 милиона долара тази година. \r\n\r\n Кремъл посочи днес, че Бабич ще премине на друга работа и ще бъде заменен от \r\n \n\t\t\t\t\t\t", "date": "2019.05.01", "title": "Путин внезапно уволни руския посланик в Минск"}
{"url": "http://www.bnews.bg/article/260279-pet_prichini_barsa_livarpul_da_e_duelat_na_sezona", "text": "\n Довечера в 22 часа българско време футболният свят ще има сборно място. \"Камп ноу\" в Барселона може да побере само около 90 000 зрители, но вероятно около 200 милиона по света ще са там чрез телевизионното излъчване. \r\n\r\n Първият полуфинал в Шампионската лига между Барселона и Ливърпул е вероятно най-чаканият мач в Европа за сезона. У нас ще го предава Би Ти Ви Екшън. \r\n\r\n И ще бъде екшън. \r\n\r\n Сблъсъкът просто не е за изпускане, както и реваншът му на още по-шумния и некомфортен за гостуващите тимове \"Анфийлд\" идния вторник. \r\n\r\n Това ще са гладиаторски битки, а мнозина в Европа вече заговориха за финал преди финала. \r\n\r\n Никаква липса на уважение към Тотнъм и Аякс, разбира се... Просто Барса и Ливърпул са изумителни в последните месеци по ред причини. \r\n\r\n Ето ви пет, които правят този двубой особено очакван: \r\n\r\n \r\n\r\n Преди сезона Лео Меси взе микрофона след мача от турнира \"Жоан Гампер\" и говори пред публиката на Барса като нов капитан на отбора. \"В последните сезони ви разочаровахме в Шампионската лига и за нас е приоритет да я спечелим отново\", каза геният. \r\n\r\n Лео я е вдигал 4 пъти, но от 2015-а насам Барса няма дори полуфинал. За отбор с такава класа и постоянство, който спечели 10 титли в последните 14 сезона на Ла Лига в Испания, и който има Меси, това не е приемливо. \r\n\r\n През целия сезон аржентинецът е в отлична форма, върнала лентата към най-силните му игри. Не, че някога Лео е бил слаб. Просто много му се играе, особено в този турнир. \r\n\r\n \r\n\r\n Това е статистика, за която малко се говори. А това не е редно, защото е изумителна. След идването в Ливърпул като мениджър през октомври 2015 г., Юрген Клоп не е отпадал от евротурнирите! \r\n\r\n В първия му сезон бяха елиминирани последователно немския Аугсбург, Манчестър Юнайтед, Борусия (Дортмунд) и Виляреал, за да стигне финал срещу Севиля (загубен с 1:3). \r\n\r\n Следващият сезон бе нулев откъм европейски футбол, тъй като Ливърпул не се класира за него. През 2017/2018 г. тимът на Клоп в елиминациите на Шампионската лига мина последователно през Порто, Манчестър Сити и Рома, за да загуби отново с 1:3 от Реал на финала. \r\n\r\n Сега бяха елиминирани Байерн и Порто, за да се стигне до полуфинал. Никога Ливърпул на Клоп не е отпадал в Европа преди финала! \r\n\r\n \r\n\r\n Това е съвсем отделна глава в легендата за футболиста, който вероятно е най-добър в историята на играта. Лео просто обича да изригва в големите мачове, а Барса обикновено среща британските тимове именно в такива. \r\n\r\n Четири гола срещу Арсенал в една паметна вечер преди 9 години, решаващи попадения на финалите през 2009-а и 2011-а срещу Манчестър Юнайтед, шоуто срещу Челси миналия сезон с головете през краката на Куртоа, лекцията на \"Уембли\" срещу Тотнъм в груповата фаза този сезон, както и случилото се в миналия кръг пак срещу Юнайтед... Какво повече като доказателства ви трябва? \r\n\r\n Срещу Ливърпул се е изправял преди 12 години и не успя да вкара. А Меси не оставя работата си недовършена. \r\n\r\n \r\n\r\n Историята е странна, но Ливърпул никога не е бил елиминиран от Барселона в четирите им срещи в Европа. И никога не е губил на този стадион, който е страшничък и носи кошмарни спомени на доста грандове от континента. \r\n\r\n На този терен пред 105 000 зрители Джон Тошак бележи победно за 1:0 в първи полуфинал за Купата на УЕФА през 1976 г., а после Ливърпул вдига трофея. \r\n\r\n Последваха две нулеви ремита през 2001 г. (полуфинал за Купата на УЕФА) и през 2002 г. в групите на Шампионската лига. И в двата случая Ливърпул продължи напред. \r\n\r\n През 2007-ма, като актуален шампион на Европа, Барса бе голям фаворит да елимина \"червените\" в осминафиналите, но Роналдиньо, Деко, Меси и останалите просто не намериха начин да елиминарт подредената бригада на Рафа Бенитес. Ливърпул би с 2:1 на \"Камп Ноу\" и продължи напред. \r\n\r\n \r\n\r\n Барса е с четири поредни победи, има една загуба в последните 23 мача и онзи ден бе коронясан като шампион. Това със сигурност ще се отрази позитивно като настроение. \r\n\r\n Ливърпул е в серия от 10 поредни победи във всички турнири, а е губил общо два пъти през календарната 2019 г. (на 3 и 7 януари). Отборът е в страхотно състояние, като вече разчита и на пропусналия близо година Алекс Окслейд Чембърлейн, така че няма нито един проблем с травма. \r\n\r\n И още едно предимство за гостите, което бе доказано в сблъсъците Ювентус - Аякс: \r\n\r\n Барса от седмици е сигурен шампион, в първенството си позволи да върти състава и да оставя на скамейката звездите, включително Меси. Ливърпул играе всеки мач \"с нож между зъбите\" в лудото преследване с Манчестър Сити за титлата. Отборът е \"по-наострен\", както се изрази Гари Линекер преди дни в студиото на BBC. Юве оставяше играчите да почиват, за да ги насочи изцяло към Шампионската лига при спечелено вътрешно първенство, а те изглеждаха загубили ритъм в мачовете с Аякс. Холандците нямат лесен мач, борят се точка за точка в първенството си за титлата с ПСВ. \r\n\r\n \r\n\r\n Барса е фаворит днес - 1.90, както и да се класира за финала - 1.66. За Ливърпул ставките са 4.20 за победа довечера и 2.10 да стигне до финала в Мадрид на 1 юни. \r\n \n\t\t\t\t\t\t", "date": "2019.05.01", "title": "Пет причини Барса - Ливърпул да е дуелът на сезона!"}
{"url": "http://www.bnews.bg/article/260271-obraha_zhenata_na_levchev_sviha_y_15_kartini_ot_mazeto_vsyaka_ot_koito_se_otsenyava_na_3_000_leva", "text": "\n 15 картини на известната българска художничка Дора Бонева, съпруга на поета Любомир Левчев, са били откраднати преди седмица, научи HotArena. \r\n\r\n Сигналът е подаден от дъщеря им Марта Левчева. Платната са били взети от мазето на кооперацията, в която семейството живее на столичната улица „Велико Търново“, обявиха пред „ТелеграФ“ от полицията. \r\n\r\n „Не искам да коментирам. Взети са само картини на майка ми, не мога да ви кажа нищо повече“, сподели Марта Левчева. По данни на полицията, именно тя е установила кражбата, след като слязла в мазето и установила, че липсват картини на майка й. \r\n\r\n Творбите са били изрязани от рамките, навити на руло и изнесени. Рисувани са в периода от 56-а до 80-те години на миналия век. Платната са изключително ценни, със сантиментална стойност. \r\n\r\n Проверка в столичната арт галерия „Нюанс“ установи, че картина на Дора Бонева струва около 3 000 лева.   \r\n \n\t\t\t\t\t\t", "date": "2019.05.01", "title": "Обраха жената на Левчев! Свиха й 15 картини от мазето, всяка от които се оценява на 3 000 лева!"}
{"url": "http://www.bnews.bg/article/260285-kakva_shte_e_sanktsiyata_za_balgarkata_draskala_po_kolizeuma", "text": "\n 17-годишна българска ученичка бе хваната \"в крачка\", докато дълбаела инициалите си върху стена на Колизеума в Рим. Момичето било на екскурзия във Вечния град, заедно със свои учители и съученици. \r\nНе успяла да довърши творението си заради бързата намеса на служителите на реда и карабинерите, които я задържали в близкия участък. Освободена е, след като срещу нея е задействана процедура на италианската прокуратура за утежнено нанасяне на щета. Наказанието за такова провинение е присъда от половин до 3 години и глоба до 20 000 евро, информира NOVA. \r\nТакава плати и прочулият се със същото дело преди 4 години футболист Благой Георгиев. Италианската публика научи името му не заради футболните му изяви, а защото дълба името си по Колизеума, за което му бе наложена максимална глоба. \r\nРимският Пантеон и Колизеумът са най-честите мишени на вандалите. Хвърлянето във водите на фонтана \"Ди Треви\" пък е предпочитано за видео изяви на разсъбличащи се или пияни туристи. \r\n \n\t\t\t\t\t\t", "date": "2019.05.01", "title": "Каква ще е санкцията за българката, драскала по Колизеума?"}
{"url": "http://www.bnews.bg/article/260269-mf_ochakva_izlishak_ot_2_7_mlrd_leva_kam_april_2019_g", "text": "\n На база на предварителни данни и оценки салдото по консолидираната фискална програма (КФП) на касова основа към април 2019 г. се очаква да бъде положително в размер на 2678,2 млн. лв. (2,3 на сто от прогнозния БВП). Това съобщи пресцентърът на Министерството на финансите. \r\n\r\n Основни параметри по КФП на база предварителни данни и оценки: \r\n\r\n Приходите и помощите по КФП към април 2019 г. се очаква да бъдат в размер на 15 112,2 млн. лв., което е 34,5 % от годишния разчет. Спрямо април 2018 г. приходите по КФП нарастват с 2 141,4 млн. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. На база на наличните предварителни оценки данъчните приходи отчитат ръст в размер на 1 090,5 млн. лв., неданъчните приходи - 672,9 млн. лв., а приходите от помощи и дарения - 378,0 млн. лева. В частта на неданъчните приходи се проявява базов ефект в частта на приходите по бюджета на Фонд \"Сигурност на електроенергийната система\", поради влезлите в сила промени в Закона за енергетиката от 01.07.2018 г., с които бе променен механизмът за събиране на приходи по бюджета на фонда. Поради тази причина приходите по бюджета на фонда за първите четири месеца на 2019 г. са по-високи от постъпленията за същия период на 2018 г. \r\n\r\n Разходите по консолидираната фискална програма (вкл. вноската на Република България в бюджета на ЕС) към април 2019 г. са в размер на 12 434,0 млн. лв., което е 28,0 % от годишния разчет, като обичайно изпълнението на разходите спрямо планираното с разчетите за годината е по-високо през второто полугодие. За сравнение разходите по КФП към април 2018 г. бяха в размер на 11 651,7 млн. лева. Номиналното нарастване, съпоставено със същия период на предходната година, е основно поради по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор \"Образование\"), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.) и по-висок размер на вноската в общия бюджет на ЕС през 2019 г. \r\n\r\n Частта от вноската на Република България в бюджета на ЕС, изплатена към 30.04.2019 г. от централния бюджет, възлиза на 536,6 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\n\r\n Статистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към април 2019 г. ще бъдат публикувани на интернет страницата на Министерството на финансите в края на месец май 2019 година. \r\n \n\t\t\t\t\t\t", "date": "2019.05.01", "title": "МФ очаква излишък от 2.7 млрд. лева към април 2019 г."}
{"url": "http://www.bnews.bg/article/260280-otbelyazvame_denya_na_truda", "text": "\n На 1 май много държави по света отбелязват Деня на труда и на международната работническа солидарност. Той е един от официалните празници и в България. \r\n\r\n Първият опит за честване на 1 май у нас е през 1890 година от Топографското дружество. През 1939 година Първи май е обявен за официален празник, а от 1945 година комунистическата власт започва да чества празника всяка година. \r\n\r\n След края на комунистическия режим през 1989 година Първи май продължава да е официален и неработен ден, но държавната власт не се ангажира с организирането на масови прояви, както по времето на социализма. \r\n\r\n Историята на празника се свързва с международното социалистическо движение през 19 век и работническите протести за зачитане на елементарните социални права. Началото се поставя на 1 май 1886 година в САЩ, когато профсъюзите провеждат неофициална национална стачка, в която вземат участие над 300 000 работници от цялата страна с искане за въвеждане на официален 8-часов работен ден. След тридневни протести в Чикаго полицията и частните охранители разпръсват протестиращите, раняват около 200 души и убиват поне четирима. \r\n\r\n На 4 май по време на последвалия протест срещу полицейското насилие сред полицията е хвърлена бомба, при която загива един полицай и шестима са ранени. Набързо са осъдени и екзекутирани седем анархисти, впоследствие оправдани като невинни. През 1889 година учредителният конгрес на Втория интернационал, проведен в Париж, призовава за международни демонстрации в знак на солидарност към протестите в Чикаго. \r\n\r\n През 1904 година Международната конференция на социалистите в Амстердам призовава \"всички социалдемократически партии и профсъюзи от всички страни да демонстрират енергично на Първи май за официалното признаване на 8-часовия работен ден, за права на пролетариата и за световен мир.\" Тъй като най-ефективният начин за демонстрации е стачката, конгресът решава, че е \"задължително за всички пролетарски организации от всички страни да спрат да работят на 1 май, навсякъде, където е възможно без негативни последици за работниците.\" \r\n \n\t\t\t\t\t\t", "date": "2019.05.01", "title": "Отбелязваме Деня на труда"}
{"url": "http://www.bnews.bg/article/260265-burya_nanese_shteti_v_obshtina_dve_mogili_rusensko", "text": "\n Ураганен вятър, придружен със силен дъжд, на места и с градушка, е нанесъл в късния следобед щети в няколко населени места в община Две могили, област Русе. Обстановката вече е спокойна, съобщи кметът на Две могили Божидар Борисов. \r\n\r\n От бурята в село Бъзовец била наводнена къща, имало свлечена кал по участъци от главния път в населеното място, отнесен бил и част от асфалта на странична улица. \r\n\r\n В село Баниска са нанесени щети на няколко ламаринени покрива на стопански постройки, изпочупени са също керемиди на къщи. Силният вятър прекършил и 15 големи бора в двора на детската градина, но сградата не е засегната. \r\n\r\n Борисов обясни, че паднали дървета имало и по пътя между селата Помен и Могилино, както и в Каран Върбовка. Големи камъни и кал са се свлекли на третокласния път между селата Пепелина и Широково, като движението в участъка вече е проходимо. \r\n\r\n Борисов обясни, че екипи са работили в засегнатите от бурята райони, като дейностите ще продължат и в идните дни. \r\n\r\n Заместник-областният управител на Русе Валентин Колев заяви, че не са постъпвали сигнали за щети от други места в областта. Не е имало и населени места без ток и вода. \r\n \n\t\t\t\t\t\t", "date": "2019.05.01", "title": "Буря нанесе щети в община Две могили, Русенско"}
{"url": "http://www.bnews.bg/article/260268-pri_strelba_e_ranen_voenen_veren_na_maduro_bronetransportyor_machka_protestirashti", "text": "\n Военен, верен на правителството на Николас Мадуро, бе ранен от куршум по време на сблъсъци във Венецуела във вторник, предаде АФП, цитирана от \"Фокус\". \r\n\r\n Министърът на отбраната Владимир Падрино заяви, че това е станало, след като лидерът на опозицията Хуан Гуаидо заяви, че някои военни са се присъединили на негова страна. \r\n\r\n \"Осъждам агресивните действия, при които полковник Йерзон Хименес Баез е ранен от куршум в шията\" пред военната база \"Карлота\" в столицата Каракас, където поддръжниците на Гуаидо демонстрираха срещу Николас Мадуро, пише Падрино в социалната мрежа \"Туитър\". \r\n\r\n Падрино добави, че държи \"политическото ръководство на опозицията\", отговорно за стрелбата. \r\n\r\n Бронетранспортьор на венецуелската Национална гвардия се вряза с висока скорост в група демонстранти в Каракас, изразяващи подкрепа за военните, разбунтували се срещу президента Николас Мадуро. Видеозапис на случилото се беше показан по местни и чуждестранни телевизии, съобщиха Франс прес и ТАСС, на които се позова БТА. \r\n\r\n На кадрите се вижда как машината се врязва в група невъоръжени хора и прегазва блъснатите, след което напуска местопроизшествието в района на военновъздушната база \"Карлота\". Няма информация за броя загинали или ранени. \r\n\r\n Много хора се събраха край военната база в знак на подкрепа за Гуаидо. Военни, носещи сини ленти, се присъединиха към множеството. Тези ленти, носени на ръката или на главата, са символ на \"ново начало\", каза един от военните пред колумбийска телевизия, предаде ДПА. \r\n\r\n Венецуелската армия осуети днес \"незначителен\" опит за преврат, заяви министърът на отбраната генерал Владимир Падрино, цитиран от ДПА. Армията даде \"незабавен отговор\" на заговора, посочи той. \r\n \n\t\t\t\t\t\t", "date": "2019.05.01", "title": "При стрелба е ранен военен, верен на Мадуро, бронетранспортьор мачка протестиращи"}
{"url": "http://www.bnews.bg/article/260293-v_belgiya_uzakoniha_prodazhbata_na_marihuana_svobodno_shte_se_prodava_v_magazinite_za_tsigari", "text": "\n  Правителството на Белгия реши да узакони свободната продажба на така наречения \"лек\" канабис, пишат местни медии. \r\n\r\n Занапред лекият канабис ще се продава свободно в будки за цигари, а не в специализирани магазини, както беше досега. \r\n\r\n Лекият канабис се различава от \"обикновения\" по това, че съдържа минимално количество от активното вещество тетрахидроканабинол (ТНС). В леката марихуана съдържанието на ТНС е под 0.2%. Наред със силната марихуана той също съдържа канабиноиди, които обаче не са психотропни вещества. Заради ниското съдържание на ТНС лекият канабис не води до силния замайващ ефект, който се наблюдава при силния канабис. \r\n\r\n Лекият канабис ще се разпространява в магазини за цигари и ще бъде облаган с данък и акциз, както тютюневите изделия. Досега лекият канабис, който се продаваше в специализирани магазини не се облагаше с акциз. \r\n\r\n Решението на правителството обаче води и до недоволство. Досегашните специализирани магазини се опасяват, че могат да фалират. Органите на реда пък са на мнение, че решението може много да затрудни работата им - проверките за притежание на нелегалният \"обикновен\" канабис щели да се обезсмислят, понеже мирисът и видът на \"леката\" марихуана са еднакви, което прави различаването им на място при проверка на практика невъзможно. \r\n\r\n Организация, подкрепяна от фондацията \"Крал Бодуен\" с почетен председател кралица Матилда, твърди, че узаконяването на всички видове канабис би донесло на белгийския бюджет годишно до 144 милиона евро - ако държавата се обвърже с монополното производство, разпространение, лицензиране на продажбите и ценообразуването при предлагането на растението. \r\n\r\n Ако Белгия разреши изцяло употребата, без да облекчава производството и разпространението (по примера на Холандия), бюджетните разходи биха намалели с 42.8 милиона евро на година. \r\n\r\n В случай, че Белгия разреши на частни дружества да произвеждат канабис, бюджетът би бил облагодетелстван със 78.4 милиона евро на година, изчислява организацията, цитирана от БНР. \r\n \n\t\t\t\t\t\t", "date": "2019.05.01", "title": "В БЕЛГИЯ УЗАКОНИХА ПРОДАЖБАТА НА МАРИХУАНА! Свободно ще се продава в магазините за цигари! "}
{"url": "http://www.bnews.bg/article/260264-barekov_s_priziv_kam_dzhambazki_angele_varni_parite_na_balgarskiya_narod_vmesto_da_praznuvash_pod_zvutsite_na_orientalski_ritmi_milionite_si_ot_ep", "text": "\n Снощи в предаването \"Бареков и Байрактаров без цензура\", което се излъчва всеки вторник и четвъртък от 21:00ч. на живо по телевизия \"Евроком\". \r\n\r\n Николай Бареков доброволно и единствен сред колегите си се оттегли от водеща позиция на предстоящите избори за Европейски парламент с идеята да помага на колегата си Димитър Байрактаров да победи на изборите и да влезе в ЕП и да продължи битката на му. \r\n\r\n Бареков работи 5 години в ЕП за българския народ и за своите избиратели. За разлика от останалите 16 еврудепутати, които напускат ЕП като милионери в евро, бившият евродепутат бе категоричен, че приключва мандата си без нито един спестен лев.  \r\n\r\n Един милион български пенсионери бяха излъгани от Красимир Каракачанов, който им обеща 300 лева пенсия, което всъщност е 50 лева под прага на бедността. Българските пенсионери обаче живеят с 200 лева. Това бе максимума, с който т.нар. \"патриоти\", заедно с ГЕРБ и Цветанов ги възнаградиха. \r\n\r\n Единствено Бареков повдигна темата за бедността на българите в ЕП пред Жан Клод Юнкер. Нито ДПС, нито ГЕРБ, нито \"Патриотите\" си направиха труда да говорят за този наболял проблем. \r\n\r\n Лидерът на \"Презареди България\" изложи още факти, сред които и този, че близо 3 милиона българи напуснаха страната. Поради какви причини?  \r\n\r\n \"Поради същите причини! Нито един европеец, каквито сме ние- българите няма как да живее с тези мизерни доходи и да работи в робските условия на труд!\", коментира Бареков. \r\n\r\n БиНюз припомня, че Бареков бе единствения евродепутат, който беше за пакета \"Мобилност\", който осигурява на българските хора на наемния труд високи доходи и нормални условия на труд, каквито се полагат на всеки пълноправен европеец. \r\n\r\n Оказа се, че българските медии чак сега се усетиха, че Бареков е прав относно пакета \"Мобилност\" и много от тях започнаха а защитават неговата позиция, която той изповядва от повече от три години. \r\n\r\n Бареков направи апел към всички български граждани: \r\n\r\n \"Гласувайки за старите партии, представени в Европейския парламент, вие подкрепяте статуквото и мафията! Гласувайки за новите хора- тези, които продължават моето дело като Димитър Байрактаров, вие гласувате за тези, които ще накажат статуквото. С 26 номер на 26 май!\" \r\n\r\n Бареков припомни, че един евродепутат, освен заплатата си от 7000 евро, получава и по 300 евро дневно режийни. За разлика от колегите си Ангел Джамбазки и Андрей Новаков обаче, лидерът на \"Презареди България\" даряваше своите приходи от ЕП. \r\n\r\n Екипът на \"Бареков и Байрактаров без цензура\" предостави на зрителите потресаващо видео, от което ясно се вижда как Джамбазки и Неков празнуват приключването на мандата им в ЕП като евромилионери. Скандално или не, те се забавляват под звученето на ориенталски ритми, което е напълно обяснимо като се има предвид, че са подлоги не на кого да е, а на ДПС. \r\n\r\n Ето и видеото: \r\n\r\n \r\n\r\n   \r\n\r\n Както стана ясно, Ангел Джамбазки гласува \"Въздържал се\" по Истанбулската конвенция, което подкрепя отпускането на финансови средства за гей паради.  \r\n\r\n   \r\n\r\n Бареков призова колегата си Ангел Джамбазки да върне на народа парите, които е натрупал в ЕП, както бе обещал в началото на мандата си. \r\n\r\n   \r\n\r\n Гласувайки против пакета \"Мобилност\", всички евродепутати, с изключение на Николай Бареков гласуват против българските хора на наемния труд на получават достойни доходи и да работят в човешки условия на труд. Същите обаче гласуват \"ЗА\" олигархията в България.  \r\n\r\n   \r\n\r\n Във връзка с аферата \"Апартаментгейт\", водещият коментира: \r\n\r\n \"Цветанов си купи 6 апартамента. Сега същият този циник, който цял живот е бил на държавна издръжка, си купи огромен мезонет в най- лъскавия квартал на София. Вие на кого вярвате? - на мене, който бях смазан, разкривайки 'Костинброд', или на Цветанов, който настоява, че фалшиви бюлетини не е имало?\", запита бившият евродепутат.  \r\n\r\n   \r\n\r\n Има много пряка връзка между \"Апартаментгейт\" и \"Костинбродската афера\" според водещият. През 2013 година лъсна голямата изборна измама на ГЕРБ, които своята маша Цветан Цветанов манипулираха вота на българските граждани. \r\n\r\n   \r\n\r\n Николай Бареков припомни на зрителите какви хора кандидатстват за евродепутатско място. \r\n\r\n   \r\n\r\n Бареков направи сензационно разкритие във връзка с кандидатурата за евродепутат в листата на ВМРО на безработния Андрей Слабаков. Оказа се, че същия е братовчед да съпругата на лидерът на ВМРО - Красимир Каракачанов. Забележете само за каква шуробаджанащина става въпрос във ВМРО.  \r\n\r\n \"Изборът е ясен! Трябва да се гласува за български патриоти, но не псевдо патриоти като Джамбазки.\", заяви водещият.  \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.05.01", "title": "Бареков с призив към Джамбазки: Ангеле, върни парите на българския народ, вместо да празнуваш под звуците на ориенталски ритми милионите си от ЕП!"}
{"url": "http://www.bnews.bg/article/260282-restavrirat_proslovutata_valcha_barloga_na_hitler", "text": "\n Помещението с военните карти в бившия нацистки бункер - т.е. мястото, на което на 20 юли 1944 Клаус Шенк граф фон Щауфенберг прави неуспешен опит за покушение срещу Хитлер, ще бъде реконструирано през тази година. Т. нар. \"Вълча бърлога\" се намира в днешна Полша и е част от огромен комплекс на територията на бившата главна квартира на фюрера. \r\n\r\n Бомбената експлозия навремето разрушава помещението и убива четирима души. Хитлер обаче е само леко ранен. Масивната дъбова маса, под която фон Щауфенберг поставя чантата с взрива, предпазва Хитлер от силната детонация. 75 години след несполучливия атентат помещенията ще бъдат реставрирани. \r\n\r\n Фигури с човешки ръст, изобразяващи Хитлер и останалите присъстващи, ще възстановят драматичните кадри от юли 1944, каза говорителят на проекта Себастиан Трапик в разговор с ДВ. От бараката, в която се е провеждало заседанието в онзи съдбоносен ден, след войната са останали само основите. \r\n\r\n Мемориал в памет на съзаклятниците срещу Хитлер \r\n\r\n Днес \"Вълчата бърлога\" в бившата Източна Прусия е мемориал в памет на героя от съпротивата граф фон Щауфенберг и тримата му съмишленици, които са били екзекутирани няколко часа след неуспешния атентат във военния затвор Бендлерблок в Берлин. Възстановяването на стаята с военните карти е част от предвидените реставрационни дейности на територията на \"Вълчата бърлога\", които трябва да напомнят за историческото значение на събитието. Мемориалът привлича близо 300 000 посетители годишно. \r\n\r\n Само два дни след нахлуването на германския Вермахт в Съветския съюз през юни 1941 година, Хитлер се нанася в новата си главна квартира - \"Вълчата бърлога\" в бивша Източна Прусия. На огромна площ са били разположени 50 бункера, 70 казарми, две летища, една гара и зенитни батареи. Хитлер прекарва във \"Вълчата бърлога\" цели 850 дни. Освен него там са пребивавали постоянно близо 2000 души. \r\n\r\n На това място са били разработвани плановете за военните операции, оттам са издавани командите за действията на Вермахта по всички фронтове. Във \"Вълчата бърлога\" край бившия Източен фронт са се взимали съдбоносни решения - например това за изтреблението на евреите. Тук е взето и решението да не се взимат пленници при потушаването на Варшавското въстание през август 1944 година. Броят на убитите по време на това въстание се изчислява на 250 000 души, главно цивилни граждани. \r\n\r\n Специално за нуждите на висшето нацистко ръководство са изградени 8 масивни бункера. Хитлер, неговият секретар Мартин Борман и Херман Гьоринг са разполагали със собствени бункери. Имало е и бункер за високопоставени гости като Бенито Мусолини и Пиер Лавал - водач на Вишисткия режим във Франция. Покривите на бункерите са били специално подсилени, за да издържат на бомбени атаки и артилерийски нападения. Покривът на Хитлеровия бункер е бил дебел осем метра. През ноември 1944 година, когато Червената армия вече наближава, \"Вълчата бърлога\" е била евакуирана. \r\n\r\n Още през януари 1945 година германски инженери се опитват да взривят всички бункери, но стоманобетонът е бил толкова стабилен, че големи части от конструкциите остават неразрушени. И днес изкривени от взривовете стени се издигат на няколко места. Мястото е от особено значение, защото са останали много малко подобни свидетелства за престъпленията на нацисткия режим. Щабът на Хитлер в Берхтесгаден \"Бергхоф\", както и Берлинският бункер, в който той се самоубива, са изравнени със земята след края на Втората световна война. \r\n\r\n Възпоменателни плочи срещу забравата \r\n\r\n Историци и учени отдавна се оплакват, че бившата \"Вълча бърлога\" временно е била превърната в нещо като увеселителен парк на ужасите. \"Новите собственици, които поеха територията от един частен арендатор, сложиха край на панаирджийските настроения, които царяха тук\", казва Себастиан Трапик. \r\n\r\n Затворено е вече и стрелбището в бившия бункер на генерал Алфред Йодл, обесен в Нюрнберг за военни престъпления, където туристите за по няколко евро са можели да стрелят с копия на автомата МР40 по шишета от пластмаса. Вместо това през април бяха инсталирани информационни табла, а в едно от помещенията се прожектират документални филми. Организират се и изложби, посветени на Варшавското въстание. \r\n \n\t\t\t\t\t\t", "date": "2019.05.01", "title": "Реставрират прословутата \"Вълча бърлога\" на Хитлер"}
