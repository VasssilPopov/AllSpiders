{"url": "http://www.bnews.bg/article/260731-firmite_u_nas_se_razplashtat_sredno_za_63_dni", "text": "\n За поредна година средният период за разплащане на фирмите в България продължава да се увеличава. Това е основният извод от проучване на Euler Hermes, направено на базата на извадка от 25 хил. компании, от 20 сектора в 36 държави, съобщава Инвестор. \r\n\r\n Според данните миналата година средният период за разплащане достига 63 дни или с един повече в сравнение с 2017 г. и с четири повече в сравнение с 2016 г. \r\n\r\n Секторът на технологиите продължава да държи лидерски позиции по бавно издължаване - 134 дни. \"В Топ 3 на бавните плащания се завръща Строителството с 82 дни, което е 3 дни повече в сравнение с предходната година, но все пак значително под нивото от 99 дни за 2016 г. Другите сектори със значително по-дълъг срок на разплащане в сравнение със средното за страната са Стоки за свободното време с 76 дни и Стоки за бита и Машиностроене с по 73 дни\", пише в съобщението от Euler Hermes. \r\n\r\n Според компанията въпреки тенденцията за увеличаване на периода, издължаването в България остава по-бързо от средното в световен мащаб, което за 2018 г. е 65 дни (66 дни през 2017 г.).Анализаторите на Euler Hermes са на мнение, че тенденцията за съкращаване на сроковете за разплащане на глобално ниво ще продължи и през 2019 г. и ще се свие с още един ден. Това е резултат от забавянето на икономическия ръст, което прави бизнесът по-внимателен, уточняват от компанията.допълват, че изключение от правилотоправят средиземноморските държави, които според експертите се връщат към \"лошия навик\" да бавят плащанията. Доказателство за това са данните, които показват, че сроковете в Италия (+5 дни), Франция (+2 дни), Гърция (+2 дни) и Испания (+1 ден) през 2018 г. са се удължили още. \r\n\r\n Така трите държави с най-бавно се издължаващи се фирми са Китай, Гърция и Италия - средно 92 дни и 90 и 86 дни, показва проучването. За поредна година най-бързо се разплащат в Нова Зеландия - за 47 дни. \r\n\r\n \"Обръщаме специално внимание на българските компании, които осъществяват търговия с партньори в Средиземноморските държави и особено Гърция, за да са подготвени за възможни сериозни забавяния в плащанията. Това има още по-голяма тежест за средните фирми, които могат да пострадат сериозно от една-единствена по-голяма сделка и да поставят цялото си съществуване под въпрос\", обясни Камелия Попова, управител на Euler Hermes за България, цитирана в прессъобщение от компанията. \r\n\r\n Тя допълни, че с повишен риск трябва да се разглеждат и търговските отношения с компании в Турция, която традиционно е ключова експортна дестинация за България. \"Там освен дългите срокове за разплащане от 79 дни имаме допълнителни икономически фактори, които изискват заострено внимание\", уточни Попова. \r\n\r\n Тя посъветва фирмите да сключват застраховка на кредитния риск, която става все по-популярна. \"Освен финансови гаранции, бизнесът може да получи и предварителна проверка на партньоритие по потенциална сделка и експертен съвет. Наличието на застраховка на кредитния риск може да улесни и получаването на финансиране и кредити от банкови институции. Тя е особено важна в случаите на работа с нови клиенти или контрагенти от чужбина\", коментират от Euler Hermes. \r\n \n\t\t\t\t\t\t", "date": "2019.05.14", "title": "Фирмите у нас се разплащат средно за 63 дни"}
{"url": "http://www.bnews.bg/article/260738-barekov_po_vreme_na_sreshta_sas_simpatizanti_vrashtam_se_kam_profesiyata_si_uchitel_sas_sredstvata_ot_poslednata_si_evrozaplata_shte_darya_tableti_na_vsichki_moi_badeshti_uchenitsi", "text": "\n Връщам се към професията си „учител”. В училището, в което бъда назначен на работа, ще даря таблети на всички ученици, на които преподавам. Нямам желание за втори мандат в Европейския парламент, призовавам всички мои симпатизанти да дадат своя глас за водача на листата. Това обяви лидерът на консервативното движение Презареди България по време на среща-разговор със симпатизанти на формацията, която се проведе днес в София. На събитието присъства и водачът на партията за предстоящите европейски избори Димитър Байрактаров. \r\n\r\n „Заради лъжите на четири правителства след 2014-а година, заради безобразната употреба на идеята за таблетите от страна на Борисов и Каракачанов, на всички класове, които в бъдеще ще преподавам, ще подаря таблети със средствата от последната ми заплата като член на Европейския парламент”, обеща партийният лидер. \r\n\r\n Бареков за първи път разкри пред пълна зала със симпатизанти и поддръжници, че е получил предложение от ПП АТАКА да стане посланик на България в Република Куба, от същата формация е имал и официална номинация, няколко разговора с премиера Бойко Борисов и подкрепата на Групата на ЕКР. Номинацията обаче не е достигнала до държавния глава Румен Радев, в чийто правомощия е процедурата по назначаване на висшите дипломати. Лидерът на Движение Презареди България не уточни каква е причината, но допусна, че се дължи на безобразните отношения между Бойко Борисов и  Румен Радев и тоталната липса на комуникация между двете институции. \r\n\r\n В тази връзка Бареков определи себе си като евродепутата с най-силни международни връзки и сподели, че много би искал да развива връзките на България по света, които по думите му са в безобразно състояние. Бареков подчерта още, че по време на своя мандат е работил основно за създаване и укрепване на връзки на Европа с държавите от третия свят. „Смятам, че това създава възможност за силна Европа, от която част е и България”, подчерта той. \r\n\r\n Като член на бюрото на Европейските консерватори и реформисти (ЕКР) и член на ръководството на Алианса на европейските консерватори и реформисти (АКРЕ) и бивш зам.-председател третата по големина Група в Европейския парламент Бареков подчерта, че основният стремеж на консерваторите, единствен легитимен представител на които е Движение Презареди България у нас, е незабавни реформи в Европа. Начинът, по който в момента Европа е устроена, той определи като „бюрократично статукво”. \r\n\r\n В този си вид Европа не може да продължи да функционира, категоричен е той. Като основни реформи той посочи превръщането на Европейския парламент в законодателен орган, тъй като членовете му са единствените пряко избрани от народа, отнемане властовите правомощия на Европейската комисия, намаляване на бюрокрацията в Брюксел и закриване на сградата на Европейския парламент в Страсбург. Като основни средство за постигане на тези реформи той посочи коалиция между ЕКР и  ЕНП, а извън тази група по думите му трябва да останат социалистите и либералите. \r\n\r\n По време на срещата стана ясно, че Движение Презареди България ще се бори в Европа за увеличение на доходите на българите с 50% , приемане на Пакета „Мобилност”,който гарантира европейски условия на труд и европейски заплати, запазването на лева и недопускане въвеждане на еврото у нас. \r\n \n\t\t\t\t\t\t", "date": "2019.05.14", "title": "Бареков по време на среща със симпатизанти: Връщам се към професията си „учител”, със средствата от последната си еврозаплата ще даря таблети на всички мои бъдещи ученици"}
{"url": "http://www.bnews.bg/article/260735-sasht_obviniha_iran_za_dupkite_po_tankeri_v_zaliva", "text": "\n Американски официален представител във Вашингтон заяви пред Асошиейтед прес, без да представи доказателства, че според първоначалната оценка на екип на американските въоръжени сили Иран или негови съюзници са използвали експлозиви, за да пробият дупки в четири кораба. \r\n\r\n Подробностите около предполагаемия саботаж на два саудитски, един норвежки и един танкер от ОАЕ остават неясни и представители на страни от Персийския залив отказват да посочат кого смятат за отговорен. Но случаят показа нарасналия риск за морските превози в район, който е от жизненоважно значение за световните енергийни доставки, докато се засилва напрежението между САЩ и Иран заради разпадащото се ядрено споразумение със световните сили, отбелязва АП, цитирана от БТА. \r\n\r\n САЩ вече са предупреждавали кораби, че \"Иран или насочвани от него групи\" може да извършат нападения срещу морския транспорт в региона. Вашингтон разположи самолетоносача \"Ейбрахам Линкълн\" и бомбардировачи Б-52 в Персийския залив, за да противодейства на неуточнени заплахи от страна на Техеран, отбелязва АП. \r\n\r\n Мащабът на предполагаемия саботаж все още не е ясен. В изявление на министъра на енергетиката на Саудитска Арабия Халид ал Фалих се казва, че два петролни танкера на кралството са понесли значителни щети. \r\n\r\n На сателитните снимки, получени от компанията \"Максар текнолъджис\" се вижда, че танкерът от ОАЕ е заобиколен от плаващ бараж, което говори за опасения от изтичане на петрол. Отвисоко по корабите не се виждат признаци за значителни щети. Според изявление на компанията, собственик на норвежкия танкер, в корпуса му има пробив, но няма опасност кораба да потъне. Според източника на АП от САЩ всички кораби са получили пробиви с големина от 1,5 до 3 метра, близо до или точно под ватерлинията. Смята се, че пробивите са причинени от експлозии. \r\n\r\n Испания обяви, че изтегля временно от водите край Персийския залив своята фрегата \"Мендес Нунес\", участвала във воден от САЩ боен флот. Фрегатата с 215 моряци на борда няма да прекоси Ормузкия проток и да влезе в Персийския залив заедно с флота, воден от американския самолетоносач \"Ейбрахам Линкълн\". \r\n\r\n Испанското министерство на отбраната отказа да съобщи причините за внезапната промяна в плановете. Според испански медии, позоваващи се на правителствени източници, Мадрид се опасява да не бъде въвлечен в нежелан конфликт в резултат на кризата между Вашингтон и Техеран, отбелязва АП. \r\n\r\n Говорител на иранския парламент определи нападенията срещу танкери край бреговете на ОАЕ като \"израелска хитрост\", предаде Ройтерс, цитирайки иранската официална агенция ИРНА. Говорителят не уточни каква роля може да е изиграл Израел при нападенията. \r\n \n\t\t\t\t\t\t", "date": "2019.05.14", "title": "САЩ обвиниха Иран за дупките по танкери в Залива"}
{"url": "http://www.bnews.bg/article/260730-zaplahata_da_izhvarlyat_siti_ot_shampionskata_liga_e_vse_po_realna", "text": "\n Заплахата за английския първенец Манчестър Сити да бъде изваден от Шампионската лига придобива все по-реална плътност, след като разследващата комисия е препоръчала на УЕФА това да се случи. \r\n\r\n Най-богатият клуб от Висшата лига, инжектиран с парите на кралското семейство на Абу Даби, е нарушил неведнъж правилата на Финансовия феърплей в периода 2014-2017 г. УЕФА глоби веднъж Сити с 49 милиона лири преди 5 години, сега обаче може да се стигне до изваждане за 1 г. от турнира. \r\n\r\n Решението е в ръцете на члена на Изпълкома Ив Льотерм, който е председател на панела за разследвания на УЕФА. Бившият белгийски премиер ще ръководи заседание в края на месеца, преди финала в Шампионската лига между Ливърпул и Тотнъм (1 юни в Мадрид), като тогава трябва да има становище по случая. \r\n\r\n Според информация на \"Ню Йорк Таймс\", една от медиите, които даде гласност на разследването още преди два месеца, хората от разследващата комисия са категорични - нарушения има. И искат този път наказанието да не е само финансова санкция. \r\n\r\n За да покаже УЕФА, че правилата на Финансов Феърплей се спазват стриктно и дават равнопоставеност на клубовете, нищо чудно централата да пусне гилотината върху Сити. \r\n\r\n Има и друг казус, който ще бъде разследван на заседанието преди финала - подобни нарушения при финансирането е допускал и ПСЖ. Това е другият клуб с голяма финансова подкрепа от Изток - катарската кралска фамилия, който бе разследван. \r\n\r\n Ако Сити бъде наказан, едва ли ще се размине и на парижкия клуб, който също бе глобен с 50 милиона евро през 2015 г. \r\n\r\n   \r\n \n\t\t\t\t\t\t", "date": "2019.05.14", "title": "\r\nЗаплахата да изхвърлят Сити от Шампионската лига е все по-реална"}
{"url": "http://www.bnews.bg/article/260728-ofitsialno_krasimir_balakov_e_noviyat_trenyor_na_balgariya", "text": "\n Българският футболен съюз в лицето на президента Борислав Михайлов представи новия национален селекционер Красимир Балъков. \r\n\r\n Договорът на настоящия наставник на Етър започва на 1 юни и изтича през ноември 2021 година, когато завършват световните квалификации. Неофициално обаче БФС си запазва правото да преразгледа позицията на Балъков при провал в настоящите европейски квалификации. Възнаграждението му ще е същото като на Петър Хубчев - около 25 хиляди лева месечно. \r\n\r\n \"Преди два, три месеца, когато медиите анонсирахте и завъртяхте моето име в публичното пространство като селекционер, това не стоеше на дневен ред за мен. Предполагам и за БФС. Затова футболът е велика игра и има много неизвестни. \r\n\r\n Искам да ви поздравя за оракулските способности. Наистина ме впечатлява това, че познахте. Искам да поздравя и да благодаря на президента и БФС за голямото доверие, което ми гласуват. Наясно съм с малкото време, което имам за тези квалификации, както и голямата отговорност, която се възлага на мен. \r\n\r\n Няма нещо по-голямо от това да бъдеш селекционер на националния отбор. Мога да обещая, че с моя екип, който е стъпал здраво на една основа поставена от Петър Хубчев, ще надградим и дадем всичко за класирането на националния отбор на Европейското първенство. \r\n\r\n Ние не сме магьосници, знаете нашата българска реалност. Ще дойдат други квалификации, в които също ще се опитаме\", бяха първите  думи на националния селекционер. \r\n\r\n Помощници на Балъков ще са Станислав Генчев и Йончо Арсов, а с вратарите ще се занимава Калоян Чакъров. В щаба влиза и Иван Славов, който е анализатор на статистически данни. \r\n\r\n \"Благодаря на човека, който се съгласи в този труден и деликатен момент толкова скоро до мачовете с Чехия и Косово. Един от най-големите футболисти на нашето време и въобще - Красимир Балъков. Това говори много за него. Пожелавам му късмет да класира отбора на Евро 2020. Хубчев беше раздвоен, има оферта от клуб и го разбирам. Той направи добра основа, никой не го е гонил, той сам реши, че иска нещо друго\", заяви президентът на БФС Борислав Михайлов. \r\n\r\n Дебютът на Балъков ще бъде на 7 юни в Прага, когато България гостува на Чехия. Три дни по-късно е домакинския мач с Косово. До момента в европейските квалификации България има две равенства от два мача и заема второ място след Англия. \r\n \n\t\t\t\t\t\t", "date": "2019.05.14", "title": "Официално: Красимир Балъков е новият треньор на България"}
{"url": "http://www.bnews.bg/article/260719-48_godishna_kyustendilka_stana_donor_spasi_dva_zhivota", "text": "\n 48-годишна жена от Кюстендил, изпаднала в мозъчна смърт след мозъчна хеморагия, даде шанс за живот на двама пациенти с хронична бъбречна недостатъчност. \r\n\r\n Трансплантациите са извършени в УМБАЛ \"Александровска\", а реципиентите са 35-годишна жена от пловдивското село Войводиново и 58-годишен мъж от Котел, съобщиха от лечебното заведение. \r\n\r\n Двамата са показали най-голям процент органна съвместимост от общо пет поканени от листата на чакащи. След интервенциите, трансплантираните са в стабилно общо състояние и се възстановяват в Клиниката по анестезиология и интензивно лечение на болницата. \r\n\r\n Екипът на лечебното заведение изказва искрени съболезнования на близките на починалата и адмирират тяхното хуманно решение да дарят органите ѝ за спасяването на други човешки животи в най-трудния за тях момент. \r\n\r\n От началото на годината в УМБАЛ „Александровска“ са извършени пет бъбречни трансплантации - 3 от жив и 2 от трупен донор. \r\n \n\t\t\t\t\t\t", "date": "2019.05.14", "title": "48-годишна кюстендилка стана донор, спаси два живота"}
{"url": "http://www.bnews.bg/article/260718-bitkata_za_dvoyniya_standart_pri_hranite_minava_ot_politicheska_kam_ekspertna", "text": "\n Въпросът за двойните стандарти при храните в Европейския съюз излиза от своя политически етап и навлиза в следващ - експертен. Това коментира по време на представяне на ново проучване на пазара на храни и спиртни напитки и големите им дистрибутори в ЕС Димитър Маргаритов, председател на Комисията за защита на потребителите. \r\n\r\n На пресконференция днес КЗП, КЗК и БАБХ презентираха нов проект \"Комплекс от мерки за установяване на нелоялни търговски практики, финансиран от Програмата на ЕС за потребителите /2014-2029 г./. Целта на този проект е именно чрез спазването на единната европейска методология изследването да послужи като модел за по-нататъшното правоприлагане на измененията в Директивата занелоялни търговски практики, която ще бъде факт от 1 януари 2020 г.. \"Тогава, когато стане ясно, че законът е в сила и това е нелоялна търговска практика, правоприлагащите органи трябва да имат този алгоритъм\", коментира Димитър Маргаритов. \r\n\r\n Този етап на проучване е основно експертен, защото е свързан с експертното набелязване на конкретните продукти и на пазарите, от които трябва да бъдат закупени, посочи още той. Проучването ще обхване общо седем продуктови групи стоки - спиртни напитки; макаронени изделия; млечни продукти сладкиши; зехтин; подправки; консерви. В групата на консервите влизат и детските храни. Конкретното пюре, което ще бъде подложено на съпоставка и анализ е на ХИП - с броколи, уточни представителят на КЗК Константин Райков. \r\n\r\n Критериите, по които са избрани новите продукти за анализ, са голямото им разпространение в търговската мрежа и предлагани със \"същата опаковка и търговска марка\", независимо от разликите в езика, използван за предоставяне на информацията. За целта е предвиден снимков материал на избраните продукти. \r\n\r\n Пробите ще бъдат закупени от Португалия, Испания, Германия, Гърция и Унгария. Критерият за избор тук е различната степен на икономическо развитие, съседна страна /териториална близост на пазарите/ и държави със сходно управление и структура. Избрани са и две търговски вериги с пълно покритие в проучваните държави. Контролните органи ще вземат пробите при спазване на стриктни правила, а оценката за съответствие ще протече в няколко етапа. \r\n\r\n Работна група от специалисти на КЗП, БАБХ, Министерството на икономиката, потребителските организации и научни институти ще бъдат ангажирани в проекта. Тестването ще се извършва в акредитирани лаборатории по методология, разработена от Генерална дипекция \"Съвместен изследователски център\" на ЕК в тясно сътрудничество с компетентните органи на страните-членки на ЕС, организации на потребителите и други заинтересовани по веригата. \r\n\r\n Резултатите трябва да излязат до 31 януари 2010 год. и тестовете ще докажат дали съществуват различия в състава и сетивните свойства на харни от дадена марка и колко значителни са те, обясни Маргаритов. Крайната цел е всяка страна от ЕС да прилага еднакви мерки за взимане на тестове и проби на храните, така че производители и търговци да са наясно с тях и да не могат да ги оспорват, а доказателствата за двоен стандарт при харните да са категорични и съпоставими. \r\n\r\n По думите на Димитър Маргаритов процесът ще бъде повече въпрос на законодателна техника, а не на сложен процес. Причината - има консенсус по темата, че двойният стандарт трябва да бъде преодолян и това трябва да стане по този начин - чрез Директивата, чрез законодателството, което от догодина ще влезе в сила, посочи той. От КЗП припомниха, че анализът през 2017 г. на двойния стандарт при храните, след взети проби от 30 продукта, показа при 19 от тях /63 на сто/ различия в качество, състав и сетивни свойства. \r\n\r\n Статистиката показва, че потребителите в Западна Европа са около 400 млн. души, докато в Източна Европа те са около 100 милиона. \"Заради големия икономически интерес битката с двойния стандарт е трудна, а съпротивата огромна. Разделението не е между гражданите, а между големите корпоративни интереси\", коментира Маргаритов. \r\n\r\n Според директора на Дирекция \"Контрол на храните\" към Българската агенция по безопасност на храните д-р Любомир Кулински, и трите проучвания на агенцията за стигнали до заключението, че проблемът с двойния стандарт при храните наистина съществува. Той припомни етапите на проучването, започнало през 2017 г. до последното,доказало категоричното наличие на двоен стандарт. \r\n \n\t\t\t\t\t\t", "date": "2019.05.14", "title": "\r\nБитката за двойния стандарт при храните минава от политическа към експертна"}
{"url": "http://www.bnews.bg/article/260736-minyu_staykov_obyavi_gladna_stachka", "text": "\n Собственикът на \"Винпром\" - Карнобат Миню Стайков, който от повече от осем месеца е в ареста, е обявил гладна стачка. Според адвоката му - Лъчезар Таков, така той протестира срещу несправедливата съдебна система. \r\n\r\n \"Всеки носи глава на раменете си и има право да си избира поведението. След като човекът не вижда надежда в правосъдната система и заради това обявява гладна стачка, за да обърне внимание на себе си, той е решен да отиде докрай\", обяви адвокатът. \r\n\r\n Таков коментира намеренията на клиента си в Апелативния специализиран съд, пред който Стайков обжалва задържането си под стража по новото обвинение - злоупотреба с евросредства.  \r\nРешение по жалбата ще има след седмица, когато ще е готова назначената днес комплексна тройна медицинска експертиза, която да установи може ли той да се лекува в болницата на затвора. \r\n \n\t\t\t\t\t\t", "date": "2019.05.14", "title": "Миню Стайков обяви гладна стачка"}
{"url": "http://www.bnews.bg/article/260720-48_godishna_kyustendilka_stana_donor_spasi_dva_zhivota", "text": "\n 48-годишна жена от Кюстендил, изпаднала в мозъчна смърт след мозъчна хеморагия, даде шанс за живот на двама пациенти с хронична бъбречна недостатъчност. \r\n\r\n Трансплантациите са извършени в УМБАЛ \"Александровска\", а реципиентите са 35-годишна жена от пловдивското село Войводиново и 58-годишен мъж от Котел, съобщиха от лечебното заведение. \r\n\r\n Двамата са показали най-голям процент органна съвместимост от общо пет поканени от листата на чакащи. След интервенциите, трансплантираните са в стабилно общо състояние и се възстановяват в Клиниката по анестезиология и интензивно лечение на болницата. \r\n\r\n Екипът на лечебното заведение изказва искрени съболезнования на близките на починалата и адмирират тяхното хуманно решение да дарят органите ѝ за спасяването на други човешки животи в най-трудния за тях момент. \r\n\r\n От началото на годината в УМБАЛ „Александровска“ са извършени пет бъбречни трансплантации - 3 от жив и 2 от трупен донор. \r\n \n\t\t\t\t\t\t", "date": "2019.05.14", "title": "48-годишна кюстендилка стана донор, спаси два живота"}
{"url": "http://www.bnews.bg/article/260732-vetko_arabadzhiev_ostava_zad_reshetkite", "text": "\n Бизнесменът Ветко Арабаджиев окончателно остава в ареста след няколкочасово заседание, по време на което адвокатът на Арабаджиев и членовете на съдебния състав си размениха остри реплики, предаде БНР. \r\n\r\n Спецапелативните съдии потвърдиха най-тежката мярка за неотклонение, която постанови Специализираният наказателен съд, след като Арабаджиев беше екстрадиран от Испания. \r\n\r\n Според съда има опасност на свобода той да се укрие или да извърши друго престъпление, както заради финансовия ресурс, с който разполага, така и заради факта, че беше издирван от българските служби повече от половин година. \r\n\r\n В момента Специализираният апелативен съд гледа мярката за неотклонение на друг бизнесмен - собственикът на \"Винпром\"- Карнобат Миню Стайков, когото наскоро прокуратурата обвини в злоупотреба със средства от европейски програми. \r\n\r\n Според неофициална информация заради продължителното си задържане Стайков е обявил гладна стачка. \r\n \n\t\t\t\t\t\t", "date": "2019.05.14", "title": "Ветко Арабаджиев остава зад решетките"}
{"url": "http://www.bnews.bg/article/260737-mey_vse_oshte_vodi_pregovori_s_leybaristite", "text": "\n Британската опозиционна Лейбъристка партия заяви днес, че премиерът Тереза Мей все още не е постигнала пробив в преговорите за Брекзит и партията се опасява, че един бъдещ консервативен лидер може да се отметне от всяко обещание, дадено от сегашното правителство, съобщава БТА. \r\n\r\n Вторият най-влиятелен човек при лейбъристите, техният главен финансист Джон Макдонел, цитиран от Ройтерс, каза, че запазването на митническия съюз с ЕС е абсолютно ключово условие за партията, но все още няма споразумение.  \r\n\"Все още не виждаме значителна промяна, каквато изискваме, за да можем да подкрепим едно споразумение\", каза той.  \r\nМакдонел сравни преговорите за Брекзит с правителството на Мей с опит да се сключи търговски договор с компания, която всеки момент ще мине под управление на синдик. \r\n\r\n Днес след заседание на правителството на Мей негов говорител каза, че министрите са се съгласили за продължаване на преговорите с Лейбъристката партия и са се разбрали как да се процедира занапред. Той обаче подчерта, че правителството трябва да прокара споразумението за Брекзит с ЕС, преди депутатите да излязат в летен отпуск. \r\n\r\n \"Министрите, пряко ангажирани с преговорите, очертаха подробности за компромисите, които правителството е готово да обсъди, за да се стигне до съгласие, което би позволило на Обединеното кралство да напусне ЕС със споразумение възможно най-скоро\", каза говорителят, цитиран от Ройтерс.  \r\n\"Кабинетът се съгласи обсъжданията с лейбъристите да продължат, за да се види какво е възможно. Разбрахме се обаче, че е наложително да представим споразумението за изтегляне във формата на проектозакон навреме, за да може той да получи кралско одобрение до лятната парламентарна ваканция\", добави говорителят. \r\n\r\n Инвестиционната банка \"Джей Пи Морган\" каза днес, че Тереза Мей едва ли ще оцелее на премиерския пост след края на юни. Въпреки впечатляващите й способности да оцелява, смятаме, че времето й като лидер консервативната партия, скоро ще свърши, се казва в документ, изпратен на банката до клиентите. \r\n \n\t\t\t\t\t\t", "date": "2019.05.14", "title": "Мей все още води преговори с лейбъристите"}
{"url": "http://www.bnews.bg/article/260729-silen_rast_na_ksenofobskata_i_antisemitskata_prestapnost_v_germaniya", "text": "\n Германските власти заявиха, че броят на антисемитските инциденти, както и на инцидентите с насоченост срещу чужденци, са се увеличили в страната през миналата година. Това става въпреки цялостния спад на политически мотивираните престъпления, предаде Асошиейтед прес. \r\n\r\n Антисемитските инциденти се увеличават с 19,6 процента до 1799 - в 89,1 процента от случаите са замесени крайнодесни извършители. Ксенофобските инциденти се увеличават с 19,7 процента до 7701 и това става на фона на леко увеличение на престъпленията от омраза, които от 7913 нарастват на 8113. \r\n\r\n Днес германският министър на вътрешните работи Хорст Зеехофер заяви, че политически мотивираните престъпления като цяло бележат спад от 8,7 процента за 2018 г. и са били общо 36 062. Той изрази задоволство от тази тенденция, но допълни, че броят е все още доста висок. \r\n\r\n Повечето от случаите (20 431) са дело на десни екстремисти, но тук се наблюдава спад от 0,4 процента. От тези случаи при 1156 от тях е имало насилие, което представлява увеличение от 2,3 процента. \r\n\r\n Престъпленията на леви екстремисти намаляват с 18,4 процента и възлизат на 7961 случая. Спадът в свързани с насилие престъпления на леви е още по-голям - 31,9 процента (общо 1340 случая). Повече от половината от престъпленията с насилие са били извършени срещу полицията. \r\n \n\t\t\t\t\t\t", "date": "2019.05.14", "title": "Силен ръст на ксенофобската и антисемитската престъпност в Германия"}
{"url": "http://www.bnews.bg/article/260725-husite_udariha_s_dronove_bombi_klyuchov_petroloprovod_v_sauditska_arabiya", "text": "\n Две помпени станции на петролопровода \"Изток-запад\" в Саудитска Арабия са били нападнати от дронове, натоварени с експлозиви. Това съобщи днес саудитският министър на енегетиката Халид ал Фалих, който окачестви атаките като \"терористичен акт\" срещу световните доставки на петрол, предадоха Ройтерс и Асошиейтед прес, цитирани от БТА. \r\n\r\n В изявлението на Фалих, разпространено от Саудитската агенция по печата, се казва, че добивът на петрол и производството на петролни продукти в кралството продължава без затруднения. Но държавната петролна компания е прекратила подаването на суровината по засегнатия тръбопровод, докато не бъде направена оценка на повредите и те не бъдат отстранени. \r\n\r\n Според съобщение на саудитските служби за сигурност атакуваните петролни станции са в Ал Дудами и Атиф, в района на столицата Рияд. Петролопроводът \"Изток-запад\" свързва Източната провинция (Аш Шаркия) с пристанището Янбу на Червено море. \r\n\r\n АП отбелязва, че вестта за двете атаки е била предшествана от твърдение на йеменските шиитски бунтовници, че са извършили атаки срещу Саудитска Арабия. Близката до бунтовниците хуси телевизия \"Масира\" съобщи, че техни дронове са нападнали \"жизнено важни саудитски инсталации\". Йеменските бунтовници заявяват, че атаките са послание към Рияд да спре \"агресията\". \r\n\r\n \"Ударите по жизнени инсталации на Саудитска Арабия са отговор на агресорите, които продължават да осъществяват геноцид и да държат под обсада йеменския народ\", написа в \"Туитър\" говорителят на движението \"Ансар Аллах\" Мохамед Абдулсалам. \r\n\r\n Саудитска Арабия от четири години оглавява международна военна коалиция, която подкрепя международно признатото правителство на Йемен в боевете с хусите. \r\n \n\t\t\t\t\t\t", "date": "2019.05.14", "title": "Хусите удариха с дронове бомби ключов петролопровод в Саудитска Арабия"}
{"url": "http://www.bnews.bg/article/260723-zadarzhaha_dvama_chuzhdentsi_za_trafik_na_irakski_grazhdani", "text": "\n Двама чужденци остават в ареста след решение на съда в Свиленград, защото са превеждали незаконно иракчани от Турция в България, съобщиха от пресцентъра на Пловдивската апелативна прокуратура.  \r\n\r\n Двамата обвинени турски граждани прекарвали нелегалните в товарен автомобил. След пристигане на ГКПП \"Капитан Андреево\", иракските граждани били оставени в тоалетните между трасетата на входящи и изходящи товарни автомобили, а моторното превозно средство било откарано на линията за митническа проверка.  \r\n\r\n Иракските граждани били задържани по време на проверката на автомобила. Те били без документи за самоличност, но в тях граничните служители намерили документи на товарния автомобил, с който влезли нелегално в България. \r\n \n\t\t\t\t\t\t", "date": "2019.05.14", "title": "Задържаха двама чужденци за трафик на иракски граждани"}
{"url": "http://www.bnews.bg/article/260727-sofiyskata_filharmoniya_s_podarak_za_publikata_po_povod_24_may", "text": "\n За Деня на славянската писменост и българската култура Софийската филхармония подарява на публиката 30% отстъпка от редовната цена на билетите за концертите на филхармонията в зала \"България\". Отстъпката е валидна за периода 14 май - 24 май, при закупуване на билети от касата на залата и от eventim.bg. \r\n\r\n С два концерта на самия 24 май музикалната институция ще отбележи най-хубавия български празник. От 12 ч. Детският филхармоничен хор ще представи своя годишен концерт, в който са включени шедьоври на певческото изкуство, интерпретирани с ентусиазъм и професионализъм. Концертът е под надслов \"Върви, народе възродени\", а в програмата са включени произведения от Ал. Текелиев, Б. Бритън, Б. Тричков, Г. Минчев, П. Пипков, П. Ступел, Хр. Недялков. Дирижира Славил Димитров, клавирен съпровод - Капка Найденова, хормайстор - Милена Яцино. \r\n\r\n В 19 ч. музикантите от Софийската филхармонията ще споделят сцената с филхармония\"Пионер\" в празничен концерт, в който ще звучат \"Песен\" из \"Българска сюита\" на Панчо Владигеров и Симфония N5 от Пьотр Илич Чайковски. На диригентския пулт застава Любомир Денев-син. Концертът е част от програмата на Международния фестивал \"Софийски музикални седмици\". \r\n\r\n Билети за концертите на Филхармонията можете да закупите от касата на зала \"България и в мрежата на  . \r\n \n\t\t\t\t\t\t", "date": "2019.05.14", "title": "\r\nСофийската филхармония с подарък за публиката по повод 24 май"}
{"url": "http://www.bnews.bg/article/260709-bezdomnik_sprya_dvizhenieto_na_vlakovete_v_nyakolko_belgiyski_grada", "text": "\n Бездомник спря движението на влаковете в няколко града в Белгия, съобщава БТА. Според дружеството за поддръжка на железопътната мрежа клошарят запалил огън между релсите край една от трите основни гари в Брюксел. Това предизвикало запалването на проводници и свързаните с тях разпределителни кутии. Аварията станала към 6.30 ч., в началото на пиковия сутрешен период. \r\n\r\n Движението на всички влакове по оста север-юг в Брюксел е било спряно. Много влакове в страната не успели да потеглят, а други били принудени да прекъснат пътуването си в крайградски зони. \r\nДва часа след аварията започнало постепенно възстановяване на жп трафика в белгийската столица. Все още няма точна оценка на причинените щети. \r\n \n\t\t\t\t\t\t", "date": "2019.05.14", "title": "Бездомник спря движението на влаковете в няколко белгийски града"}
{"url": "http://www.bnews.bg/article/260710-prodalzhava_krizata_s_vodata_v_haskovo", "text": "\n Повече от две години продължава кризата с негодната за пиене вода в Хасково, информира БНР. \r\n\r\n Тя беше забранена за ползване, заради завишени количества на уран. \r\n\r\n Още през май 2017 година бяха отпуснати по спешност 2 милиона лева за строежа на нови съоръжения. Част от тях са готови, но различни процедури бавят въвеждането им в експлоатация. \r\n\r\n Припомняме, че на 5 февруари тази година стана ясно, че разследват къде са парите, определени за водата в Хасково.  \r\n\r\n Скандалът с повишеното ниво на уран във водата на Хасково гръмна в началото на април месец 2017 година. Тогава излязоха на яве не само повишените стойности на отровния елемент във водопроводната система, но и имаше обвинения от страна на БСП, че и предишното правителство на ГЕРБ е знаело за опасността, но не е уведомило населението от страх от недоволство и намаляване на предизборните резултати. \r\n\r\n Тогава здравните власти в Хасково увериха, че са взети всички мерки и опасност за населението няма. От Федерацията на потребителите в България обявиха, че превишените нива са още от октомври 2016 година, но това е останало скрито. \r\n\r\n Тогава в 44-то Народно събрание бе сформирана и специална временна комисия, която да разследва случая, включително и източникът на уран във водата. \r\n\r\n В началото на месец юни 2017 година от областната администрация в града съобщиха, че стойностите на уран във водата в Хасково са в допустимата норма и режимът на водата беше отменен. \r\n \n\t\t\t\t\t\t", "date": "2019.05.14", "title": "Продължава кризата с водата в Хасково"}
{"url": "http://www.bnews.bg/article/260733-es_udalzhi_mitata_varhu_vnosa_na_kitayski_slanchevi_ochila", "text": "\n Европейският съюз започна днес преразглеждане на митата, въведени заради дъмпинг и субсидирано производство на китайски слънчеви очила. ЕС обяви, че удължава мерките, които иначе щяха да изтекат на 15 май, предаде ДПА и БТА. \r\n\r\n ЕС обвини Китай, който е най-големият световен производител на слънчеви панели и свързани с него продукти, в незаконно подбиване на цените. Китайският внос държи около 20 на сто от пазара на слънчеви очила в ЕС. \r\n\r\n Мярката бе взета по жалба ИЮ Про сън глас (EU Pro Sun Glass), консорциум, който представлява повече от една четвърт от производителите на слънчеви очила в ЕС. Членките му твърдят, че китайските производители ще продължат да ги подбиват, ако съществуващите мита, въведени през 2014 година, бъдат премахнати. \r\n\r\n Сега действащите мита са между 34 и 84 на сто, според Европейската комисия. \r\n\r\n Тя има срок от 15 месеца да преразгледа мерките и да реши дали те да продължат да се прилагат. \r\n\r\n Ако Еврокомисията стигне до заключението, че митата трябва да бъдат спрени, то на китайските производители ще им бъдат възстановени митата, платени след 15 май. \r\n\r\n През годините ЕС предприе търговски действия срещу Китай в редица области - от износа на стомана до велосипеди и дъски за гладене. \r\n\r\n   \r\n \n\t\t\t\t\t\t", "date": "2019.05.14", "title": "ЕС удължи митата върху вноса на китайски слънчеви очила"}
{"url": "http://www.bnews.bg/article/260714-mvnr_oblekchava_konsulskite_uslugi_za_balgarite_v_chuzhbina", "text": "\n МВнР облекчава консулските услуги за българите в чужбина, съобщава БГНЕС. Продължава инсталирането на ПОС терминали в консулските служби, през които българите в чужбина могат да плащат директно по банков път таксите за извършените услуги. По този начин консулските длъжностни лица имат достъп до електроните регистри на национална база данни „Население\" и до националния регистър за актовете по гражданско състояние. Така, удостоверенията за гражданско състояние на български граждани, родени след 2000 г. след първоначална регистрация и ЕГН вече се получават директно от консулското лице за броени минути, което спестява месеци чакане. \r\n\r\n Промени има и в издаването на електронните свидетелства за съдимост, за получаването на които гражданите трябваше да чакат с месеци. Сега документът става готов за няколко дни. Намалени са и таксите за заявление и за издаване на временен паспорт, което намали общата цена на услугата със 17 евро. Издаването на такъв временен документ /пасаван/ е една от най-търсените консулски услуги. \r\n\r\n Консулските услуги вече се обработват с нова електронна система, която отговаря на стандартите на Шенгенската информационна система и на последните стандарти в консулското обслужване. В момента тече процес на подмяна на хардуер и софтуер в използвания от консулските служби по света модул за обработка на заявления за документи за самоличност, консулски заверки и визи, включително и този на мобилните станции, използвани при провеждането на изнесените консулски дни. Този процес не е завършил за българските консулските служби в Испания. Очаква се до три месеца консулските служби в Испания да могат да използват модернизираните мобилни станции.  \r\n \n\t\t\t\t\t\t", "date": "2019.05.14", "title": "МВнР облекчава консулските услуги за българите в чужбина"}
{"url": "http://www.bnews.bg/article/260711-shofyor_zagina_pri_katastrofa_na_patya_pleven_byala", "text": "\n Тежък пътен инцидент затвори временно пътя Плевен - Бяла. По първоначална информация са се ударили лек и товарен автомобил. На място е загинал водачът на лекия автомобил, другият водач се транспортира към великотърновската болница. Сигнал за произшествието е получен днес около 11.00 часа. \r\n\r\n Причините за произшествието са в процес на изясняване. Екипи на РУ - Полски Тръмбеш пренасочват леките автомобили по обходен маршрут през селата Масларево, Обединение и Полски Тръмбеш. \r\n \n\t\t\t\t\t\t", "date": "2019.05.14", "title": "Шофьор загина при катастрофа на пътя Плевен - Бяла"}
{"url": "http://www.bnews.bg/article/260716-sadat_otkaza_da_pusne_varnenetsa_prebil_zhena_si_do_smart", "text": "\n Варненецът, който преби съпругата си до смърт ден преди развода им, поиска за втори път съдът да промени мярката му за неотклонение на по-лека от арест, съобщават от \"24 часа\". \r\n\r\n Искането му обаче беше отхвърлено от състава на Варненския апелативен съд, който прецени, че до началото на процеса Борислав Н. ще остане зад решетките. \r\n\r\n Припомняме, 41-годишният мъж беше арестуван на 26 февруари заради убийството на съпругата си след семеен скандал. По-късно стана ясно, че убитата Кремена многократно е подавала и оттегляла жалби за насилие. В началото на март Борислав беше оставен за постоянно в ареста. \r\n\r\n По думи на самия Борислав той ударил само три шамара на жена си, след което повикал майка си, за да му помогне с багажа и двамата напуснали жилището. Пребитата жена била оставена сама, но все още жива. На следващия ден майката на убитата подала сигнал в полицията, че дъщеря й не отговаря на телефона си. Тогава служителите на реда влезли в заключеното жилище през балкона и открили тялото й. \r\n\r\n Според патолозите причината за смъртта е масивен кръвоизлив в мозъка.Установени били и множество кръвонасядания по кожата на лицето и по тялото. \r\n \n\t\t\t\t\t\t", "date": "2019.05.14", "title": "Съдът отказа да пусне варненеца, пребил жена си до смърт"}
{"url": "http://www.bnews.bg/article/260724-samolet_boing_katsna_obratno_v_moskva_zaradi_problem_s_kolesnika", "text": "\n Пътнически самолет \"Боинг 737-800\" на руската авиокомпания \"Ютер\", изпълняващ полет от Москва до Милано, кацна обратно на летище Внуково заради неизправност в колесника, съобщи авиокомпанията, цитирана от БТА. В самолета е имало 109 пътници. \r\n\r\n \"Самолетът благополучно се приземи във Внуково в 12.36 ч. московско време\", съобщи пресслужбата на \"Ютер\". \r\n\r\n \"След излитането от Внуково е възникнал технически проблем с колесника. Пилотът е взел решение да прекрати полета\", добави авиокомпанията. \r\n \n\t\t\t\t\t\t", "date": "2019.05.14", "title": "Самолет \"Боинг\" кацна обратно в Москва заради проблем с колесника"}
{"url": "http://www.bnews.bg/article/260734-tramp_iska_podobryavane_na_otnosheniyata_mezhdu_sasht_i_rusiya", "text": "\n „Път напред“ в отношенията търсят Русия и САЩ. Това обяви държавния секретар Майкъл Помпейо, който е в Сочи за среща с външния министър Сергей Лавров. Очаква се тази вечер той да бъде приет и от руския президент Владимир Путин. Местните медии обявиха, че по време на визитата може да се обсъди евентуална среща между Доналд Тръмп и Владимир Путин, която да се състои в рамките на Г-20 в Осака. Това заяви говорителят на руския президент Дмитрий Песков, цитиран от ТАСС. \r\n\r\n \"Възможно е, засега не знам\", каза Песков в отговор на въпрос дали тази темата за подобна среща е повдигната. Той не отговори пряко на въпрос дали руската страна сама ще предложи такава среща на върха, а напомни, че последните подобни преговори са били отменени от президента Доналд Тръмп. \r\n\r\n Срещата между първите дипломати на САЩ и Русия идва в момент на напрежение между Иран и САЩ. Президентът Путин нееднократно е изразявал неразбирането си на политиката на САЩ на максимален натиск върху Иран. \r\n\r\n “Това никога не дава резултат, напротив, процесът на решаване на проблема отива в задънена улица и не допринася за по-голяма сговорчивост на страните”, каза говорителят Песков. Той напомни, че и Русия, и страните от ЕС заявяват, че е необходимо да се запази иранското ядрено споразумение, от което САЩ се оттеглиха миналата година. “Задачата ми е да открия път напред“, амбициозно заяви в социалната мрежа Туитър Майк Помпейо. \r\n\r\n \"При срещите ми в Русия ще акцентираме върху ред важни теми. По някои въпроси може да постигнем съгласие, по други - не, но когато става дума за нашите интереси, длъжни сме да открием път напред\", написа той. Това е първото посещение на Помпейо в Русия като държавен секретар. \r\n\r\n В началото на срещата Лавров отбеляза, че централна тема в преговорите е тази за евентуалното продължаване на договора за съкращаване на стратегическите нападателни оръжия СТАРТ-3 и положението около ядрената програма на Иран. Русия настоя за по-отговорни отношения между двете държави, а Помпейо отвърна, че Доналд Тръмп е отворен за подобряване на отношенията. \r\n\r\n \"Време е да започнем да изграждаме нов модел на взаимно възприятие. Ние сме готови за това\", заяви в началото на преговорите Лавров, цитиран от Франс прес. Според руския външен министър са необходими по-отговорни отношения, за да се излезе от сегашната \"печална ситуация\". Лавров изрази надежда, че на днешната среща ще бъдат изработени \"конкретни предложения за извеждане на руско-американските отношения от сегашното печално състояние, в което те се оказаха по силата на различни обективни и субективни причини\", предаде ТАСС. \r\n\r\n \"Разбираме, че и от двете страни са се натрупали немалко подозрения и предубеждения. Не печелим нищо от това\", подчерта Лавров, предупреждавайки, че това само увеличава рисковете за сигурността на двете страни и предизвиква тревога в цялата международна общност. Европейски съюзници предупредиха американския държавен секретар Майк Помпейо за опасността от война между САЩ и Иран, пише британският в. \"Таймс\". \r\n\r\n Външният министър на Великобритания Джереми Хънт заяви, че САЩ и Иран може да влязат във война по случайност след саботажа срещу четири петролни танкера в Персийския залив. Саудитска Арабия и Обединените арабски емирства казаха, че три търговски кораба, плаващи под техни флагове, и един от Норвегия са били нападнати близо до Ормузкия проток. \r\n\r\n Президентът на САЩ Доналд Тръмп използва инцидентите, за да предупреди иранските лидери, че \"ще страдат много\", ако извършват подобни атаки, въпреки че други американски правителствени служители посъветваха да не се правят прибързани заключения, посочва \"Вашингтон таймс\". Помпейо направи неочаквано посещение в Брюксел в опит да повлияе върху европейските лидери, скептични към все по-рискованата политика на САЩ по отношение на Иран, отбелязва още американският в. \"Вашингтон таймс\". \r\n \n\t\t\t\t\t\t", "date": "2019.05.14", "title": "Тръмп иска подобряване на отношенията между САЩ и Русия"}
{"url": "http://www.bnews.bg/article/260700-amerikanskite_vlasti_nahluha_v_posolstvoto_na_venetsuela", "text": "\n\r\nАмериканските власти нахлуха в посолството на Венецуела във Вашингтон, предаде \"Спутник\". В продължение на седмици там живеят местни активисти, които се опитват да предпазят сградата от поддръжниците на опозиционния лидер Хуан Гуайдо. \r\n\r\nНастанилите се в посолството активисти не са били арестувани, а полицията се е оттеглила от сградата. \r\n\r\n\"Изглежда, че полицията, която сряза веригите на централния вход, се е оттеглила. Отстъпиха, отново поставиха катинарите на входната врата, хората все още са вътре. Не бяха задържани\", съобщава лидерът на групата Act Now to Stop War and End Racism (ANSWER). \r\n\r\nВ  Туитър от вицепрезидентството на Венецуела посочиха, че властите на САЩ са нарушили международното право, влизайки в сградата на посолството във Вашингтон без позволението на боливарското правителство и на президента Николас Мадуро. \r\n\r\nПреди седмици група американски активисти от групата Code Pink се барикадира в дипломатическата сграда в Джорджтаун, откъдето протестират срещу политиката на Съединените щати към Венецуела. \r\n\r\nНа 9 май активистите обвиниха властите, че са прекъснали електричеството на посолството. \r\n\r\nЦелта на симпатизантите на Мадуро е да не допуснат поддръжниците на самопровъзгласилия се за президент Гуайдо да превземат посолството. \n\t\t\t\t\t\t", "date": "2019.05.14", "title": "Американските власти нахлуха в посолството на Венецуела"}
{"url": "http://www.bnews.bg/article/260721-gratska_firma_shte_stroi_gazovata_vrazka_s_gartsiya", "text": "\n J&P AVAX S.A ще проектира и строи газовата връзка с Гърция. Това стана ясно след проведената обществена поръчка от ICGB. \r\n\r\n В представянето на корпоративния си сайт, J&P AVAX S.A твърди, че Avax Group е най-големият строителен консорциум в Гърция, като има специализация в изграждане на тръбна инфраструктура от всякакъв вид и специално за природен газ. Част от този консорциум е и J&P AVAX S.A. \r\n\r\n Гръцката компания беше една от общо пет компании и консорциуми, които участваха в обществената поръчка за интерконектора Гърция - България. \r\n\r\n Важността на тази връзка се крие в това, че така ще може да тече газ както от нашата страна към Гърция, така и от Гърция към България т.е. България ще може да купува газ, който минава през Гърция или стига до Гърция и от други източници извън Русия. \r\n\r\n Изпълнителните директори на ICGB изразиха своята удовлетвореност от успешното финализиране на търга и изтъкнаха, че приключването на процедурата е една от най-важните и последни крачки преди старта на строителството на газопровода IGB. \r\n\r\n В хода на процедурата участникът Erciyas Celik Boru Sanayi A.S е уведомил възложителя, че не може да удължи срока на валидност на офертата, което е основание за изключване от по-нататъшно участие. Другият участник Топливо -2 ЕООД е подал техническо предложение, което не покрива в пълна степен изискванията на техническата спецификация, поради което е взето решение да не се допуска до техническа оценка. \r\n\r\n Процедурата по доставка на тръби е една от двете най-важни обществени поръчки, които обезпечават старта на строителството за изграждане на междусистемната газова връзка Гърция - България. Договорът ще се изпълнява за период от дванадесет месеца, като първите доставки трябва да се реализират до четири месеца от стартиране на договора. Поставени са изключително високи критерии по изпълнението на производството, включително мерки за осигуряване на качеството на тръбите, така че газопроводът да бъде изпълнен с най-високите стандарти за безопасност и добрите инженерни практики. Доставката е предназначена за цялото трасе на газопровода, както на територията на България, така и на Република Гърция. Стойността на договора е 58 229 759,16 евро, което представлява общата твърда цена на доставката. \r\n\r\n Европейската комисия одобри отпускането на 33 милиона евро от бюджета на ЕС за изграждането на връзката между газопроводите на България и Гърция. Средствата ще послужат за строителството на газопровод с дължина 182 километра между Комотини и Стара Загора. Газопроводът е европейски проект от общ интерес за целите на енергийния съюз \r\n \n\t\t\t\t\t\t", "date": "2019.05.14", "title": "Гръцка фирма ще строи газовата връзка с Гърция"}
{"url": "http://www.bnews.bg/article/260699-porozhanov_hvarli_ostavka", "text": "\n\r\nМинистърът на земеделието, храните и горите Румен Порожанов подаде оставка пред премиера Бойко Борисов. Това съобщиха от министерски съвет.  \r\n\r\nВ мотивите за решението си Порожанов посочва, че не желае атаката срещу него да влияе на работата на правителството. \r\n\r\nОставката на министър Порожанов е приета от министър-председателя Бойко Борисов. \n\t\t\t\t\t\t", "date": "2019.05.14", "title": "Порожанов хвърли оставка"}
{"url": "http://www.bnews.bg/article/260715-sem_osvobodi_predsrochno_viktor_serafimov_kato_chlen_na_us_na_bnr", "text": "\n С пет гласа \"за\" членовете на Съвета за електронни медии единодушно освободиха предсрочно Виктор Серафимов като член на Управителния съвет на Българското национално радио, съобщиха от общественото радио. \r\n\r\n По предложение на изпълняващия длъжността генерален директор на Българската национална телевизия Емил Кошлуков те единодушно го утвърдиха за член на Управителния съвет на БНТ. \r\n\r\n По-рано Валери Запрянов подаде оставка като член на Управителния съвет на обществената телевизия заедно с Константин Каменаров. \r\n \n\t\t\t\t\t\t", "date": "2019.05.14", "title": "СЕМ освободи предсрочно Виктор Серафимов като член на УС на БНР"}
{"url": "http://www.bnews.bg/article/260713-unss_prosi_8_miliona_ot_borisov_a_razhishtava_imushtestvoto_si_na_beztsenitsa", "text": "\n Финансовата криза в УНСС провокира екип на bTV да провери как управлява имуществото си държавният университет. Той е заплашен от изпадане в неплатежоспособност и затова държавата отпуска 7,5 милиона лева. УНСС разполага с 32 имота. 23 от тях са отдадени под наем. \r\n\r\n Нито един от имотите не се използва за академична дейност. Става въпрос за складове, офиси, пералня, дискотека, ресторант, банкомат и др. \r\n\r\n Поп-фолк клуб, който е сред хитовите заведения в София, се намира в сграда, собственост УНСС в „Студентски град”. Университетът е дал помещението срещу наем от 3785 лева на месец без ДДС, или 7 лева на квадратен метър.  \r\n\r\n На същата фирма УННС е дал под наем помещение от над 600 квадрата за ресторант срещу 4,83 лева на квадрат. Експерти от голяма компания за недвижими имоти направи за bTV анализ на пазарните цени на наемите в „Студентски град”. \r\n\r\n „Най-ниската цена на пазара в момента е 5,37 евро без ДДС. Средните цени са 5-7 до 9 евро на квадратен метър за район „Студентски град”. Цените са на реално сключени сделки, включително сме правили анализ на пазара на база на официалните сайтове за недвижими имоти”, обясни експертът по недвижими имоти Виктория Велчева. \r\n\r\n Общо 3000 квадратни метра е площта на имотите на УНСС, за които получава наем. Срещу 6,66 лева на квадрат, при 13,70 лева средна пазарна цена в района - повече от два пъти под пазарната стойност.  \r\n\r\n Поп-фолк клубът на УНСС се радва на добра популярност. Екипът на bTV посети заведението в делничен ден. Още на влизане плати 5 лева вход на човек. Въпреки че ползва помещението на университета срещу изгоден наем, чалга клубът не поддържа \"студентски\" евтини цени на предлагани напитки. \r\n\r\n Минерална вода, 330 милилитра, струва 3 лева. Малка бутилка вино, 375 милилитра, струва 27 лева. За разлика от таксата вход, за напитките получаваме касова бележка. \r\n\r\n Частната фирма, собственик на поп фолк клуба, има много клиенти и приходи. Спорно е дали университетът, който обучава бъдещи финансисти, е сключил изгодна сделка за собствената си сграда.   \r\n\r\n „За да отдадем каквато и да е сграда под наем, се вика лицензиран оценител. Ние не определяме сами началната тръжна цена. За тази дискотека имаше само един кандидат. По-добре е да отдадем едно помещение под наем, отколкото да стои празно”, коментира Николай Бакърджиев, помощник ректор по стопанската част в УНСС. \r\n\r\n Той обясни още, че се е случвало да има и повече кандидати и всичко зависи от това колко атрактивен е даден имот. \r\n\r\n „Срокът на договор е 10 г. и нямаме право да го разваляме. След като изтече, задължително ще се опитаме да вдигнем цената. Самото помещение, преди да стане дискотека, беше в страшно окаяно състояние”, каза още Бакърджиев. \r\n\r\n „УНСС добре стопанисва сградите си. Сметната палата е идвала на одит и нямаме забележки”, допълни той. \r\n \n\t\t\t\t\t\t", "date": "2019.05.14", "title": "УНСС проси 8 милиона от Борисов, а разхищава имуществото си на безценица! "}
{"url": "http://www.bnews.bg/article/260703-maluma_i_zhoro_kato_dve_kapki_voda_snimki", "text": "\n Поп изпълнителят Жоро усилено работи по няколко нови проекта, научи BLife \r\n\r\n Хора от екипа на звездата издадоха, че преди дни са приключили снимките на два нови видеоклипа, като предстоят още записи на нови песни и нови снимки. Явно вдъхновен от успеха на дебютния си албум “Piece of me”, който представи през януари, Жоро бърза да зарадва феновете си с нови парчета. \r\n\r\n В същото време последователи на Жоро в социалните мрежи откриха удивителна прилика в стайлинга на Жоро и колумбийският хитмейкър, Maluma, който в момента е на световно турне, а на 10 юли ще изнесе концерт и в София. \r\n\r\n \r\n\r\n На снимки от концерт на Maluma се вижда, че изпълнителят е облечен в костюм, подобен на този, с който Жоро се яви на годишните награди Lifestyle Awards, където отнесе две статуетки  - в категория „Дебютен албум“  за „Piece of me“ и „Видеоклип на годината“ за лентата към „Дреме ми“ в колаборация с котенцето. И този път изпълнителят не изневери на стилния си и екстравагантен вид. Младата звезда беше облечен от дизайнерите на dsquared2 в крак с последните модни тенденции. \r\n\r\n   \r\n \n\t\t\t\t\t\t", "date": "2019.05.14", "title": "Maluma и Жоро като две капки вода (СНИМКИ)"}
{"url": "http://www.bnews.bg/article/260702-masovo_izmirane_na_pcheli_v_blagoevgradsko", "text": "\n\r\nНад сто пчелни семейства са унищожени в района на язовир \"Стойковци\" над Благоевград, съобщава БНР. Предполага се, че причината е натравяне с препарати за растителна защита. \r\n\r\nПо думи на собственика в 110-те му кошера са измрели почти всички пчели. Той вече е сигнализирал в полицията и в областната дирекция на Агенцията по храните. \r\n\r\nОбластният директор д-р Михаил Бащавелов посочи, че е разпоредена проверка на място, която трябва да установи дали в близките дни е имало пръскане на земеделските площи. \r\n\r\nАко се окаже, че третирането с препарати е причина за измирането на пчелите, ще започне разследване, тъй като нито в областната дирекция по храните, нито кметът на село Логодаж са били уведомени за това. \r\n\r\nСъгласно изискванията земеделците трябва да информират институциите, както и собствениците на пчелини, ако в близост има такива, най-малко пет дни преди пръскане. \r\n\r\nПовече от 2500 декара земеделски земи в района около язовир \"Стойковци\" се обработват от трима крупни арендатори.  \n\t\t\t\t\t\t", "date": "2019.05.14", "title": "Масово измиране на пчели в Благоевградско"}
{"url": "http://www.bnews.bg/article/260706-30_gradusa_prez_uikenda", "text": "\n В следващите часове ще вали на много места в страната. Привечер и през нощта валежите в западните райони ще са интензивни и с гръмотевични бури. В планинските райони количествата дъжд може до достигнат до 45 л/кв.м. \r\n\r\n Ще продължи да духа умерен, в Източна България- временно силен вятър от изток-югоизток. Максималните температури ще са между 18 и 23 градуса, малко по-ниски по Черноморието-около 15-18 градуса. \r\n\r\n В планините ще е облачно, с валежи от дъжд и гръмотевици. Над 2200 метра височина валежите ще са от сняг. Ще духа умерен до силен юг-югоизточен вятър. Максималната температура на височина 1200 метра ще е около 11 градуса, на 2000 метра - около 4 градуса. \r\n\r\n До края на работната седмица ще има следобедни валежи с гръмотевици. Температурите в Западна България и по Черноморието ще са между 17 и 22 градуса, в останалата част от страната -между 21 и 26 градуса. През уикенда ще спре да вали и ще се затопли. Очакват се температури около и над 30 градуса. \r\n \n\t\t\t\t\t\t", "date": "2019.05.14", "title": "30 градуса през уикенда"}
{"url": "http://www.bnews.bg/article/260705-folksvagen_otlagat_reshenieto_si_za_zavoda_imat_li_vina_prezidentat_i_pravitelstvoto", "text": "\n Германският aвтoмoбилен пpoизвoдитeл „Фолксваген“ отлага решението си за това къде ще постави новия завод в Източна Европа, който ще произвежда „Шкода”, съобщи телевизия „Блумбърг“. \r\n\r\n Надзорният и Управителният съвет на компанията ще води преговори и с останалите потенциални кандидати. Вероятно финално решение ще има при следващото заседание на Борда, планирано за октомври. \r\n\r\n Вече се появиха мнения, че предпазливостта на немците се дължи на споровете между президента и правителството за това кой има най-голяма заслуга за бъдещата инвестиция у нас. Бившият президент Росен Плевнелиев пък публично обвини Румен Радев, че пречи на преговорите. \r\n\r\n Според експерти обаче причината не е в отделни изказвания, а в нестабилността на управлението у нас през последните месеци, разговорите за корупция и предстоящите избори, които при победа на БСП, може да доведат до оставка на правителството. \r\n\r\n Бългapия e coчeнa зa един от оставащите кандидати oт изгpaждaнeтo нa зaвoдa, ĸъдeтo може дa бъдe пpoизвeждaнa мapĸaтa Ѕkоdа. Ocвeн страната ни ĸaтo възмoжeн избop се обсъждат oщe Typция, Pyмъния и Cъpбия. \r\n\r\n Πpeди няĸoлĸo ceдмици Ѕkоdа oбяви, чe oт пъpвoнaчaлнитe чeтиpи вapиaнтa ca ocтaнaли caмo двa, според Наndеlѕblаtt оставащите дестинации ca Бългapия и Typция. И в двете страни разходите за персонал са много по-ниски, отколкото в Германия, а самата инвестиция е за около 1 млрд. евро. \r\n\r\n Според DPA България продължава да има добри шансове за вложението. \r\n \n\t\t\t\t\t\t", "date": "2019.05.14", "title": "„Фолксваген“ отлагат решението си за завода. Имат ли вина президентът и правителството?"}
{"url": "http://www.bnews.bg/article/260722-pochitatelka_na_merkel_bez_da_iska_povredi_samoleta_y_na_letishteto_v_dortmund", "text": "\n Правителственият самолет на германския канцлер Ангела Меркел не можа да излети от летището в Дортмунд заради въодушевена нейна почитателка. Тя изскочи от буса си, за да направи снимка на Меркел, но забрави да използва спирачката и превозното средство продължи да се движи, и се удари леко в носа на самолета, съобщава БТА. \r\n\r\n Електронното издание на германското сп. \"Шпигел\" публикува снимка на лекия сблъсък с машината \"Глоубъл 5000\" и съобщи, че водачката на колата е служителка на летището. \r\nГерманските военно-въздушни сили потвърдиха в Twitter, че вчера Меркел се е върнала в Берлин с хеликоптер, след като самолетът й бил повреден от превозно средство, но не дадоха подробности. \r\n\r\n Инцидентът е допълнителен проблем за ВВС, след поредица от широко отразени аварии на остарелия правителствен самолетен парк, предизвикали забавяния в пътувания на Меркел и други политици. \r\n \n\t\t\t\t\t\t", "date": "2019.05.14", "title": "Почитателка на Меркел без да иска повреди самолета й на летището в Дортмунд"}
{"url": "http://www.bnews.bg/article/260701-bez_sleda_ostava_izdirvaniyat_za_ubiystvoto_v_kostentets", "text": "\n\r\n\r\n\r\nПродължава акцията по издирването на заподозрения за убийството в Костенец, информира bTV. \r\n\r\nЛошото време няма да спре търсенето на 43-годишния Стоян Зайков, който е заподозрян за убийството на жена си - Милена Шишкова.\r\n\r\nПолиция, жандармерия и спецчасти от дни претърсват гората и покрайнините на Костенец. От беглеца обаче няма следа. Използва се целият наличен ресурс, дори \r\nПродължава акцията по издирването на заподозрения за убийството в Костенец, информира bTV. \r\n\r\nЛошото време няма да спре търсенето на 43-годишния Стоян Зайков, който е заподозрян за убийството на жена си - Милена Шишкова.\r\n\r\nПолиция, жандармерия и спецчасти от дни претърсват гората и покрайнините на Костенец. От беглеца обаче няма следа. Използва се целият наличен ресурс, дори дрон с термокамера. \r\n\r\nПоследните подозрения са, че Стоян се крие в необитаема къща на метри от дома си. Затова една от проверените къщи е неговата.\r\n\r\nЧетвърти ден издирват заподозрения за убийството в Костенец\r\nЧетвърти ден издирват заподозрения за убийството в Костенец \r\n\r\nНито една версия за локацията му не се отхвърля\r\n\r\nВ Костенец обаче местните смятат, че беглецът Стоян Зайков отдавна е в чужбина. По думите им ден преди убийството на Милена Шишкова е изтеглил от банката всичките си пари. \r\n\r\nИван Джоров, който е приятел на беглеца и бивш полицай не вярва, че търсенето ще даде резултат. \r\n\r\nСпоред него Зайков може да се укрива с месеци. \r\n\r\nЗаподозреният за убийството не е обявен за международно издирване. \r\n\r\nПрипомняме, че на 10 май стана ясно, че се разследва смъртта на 38-годишна жена от Костенец.  \r\n\r\nДва дни по-късно стана ясно, че преди да бъде разстреляна Милена Шишкова е била жестоко пребита.  \n\t\t\t\t\t\t", "date": "2019.05.14", "title": "Без следа остава издирваният за убийството в Костентец"}
{"url": "http://www.bnews.bg/article/260712-obviniha_37_godishen_za_opit_za_dve_iznasilvaniya", "text": "\n Районната прокуратура в Казанлък обвини 37-годишният П.М. за опит за две изнасилвания, съобщиха от прокуратурата. \r\n\r\n Единият опит е на 8 юли 2018 г. в град Мъглиж, област Стара Загора. Той заплашвал и удрял по главата 19-годишна млада жена, опитвайки се да я изнасили. Според прокуратурата, това е станало в условията на опасен рецидив. Думите му били: \"Ще те убия, ще те убия\". Деянието е останало недовършено по независещи от волята му причини. Това обвинение е по чл. 152 ал.3, за което се предвижда между 2 и 8 г. затвор. \r\n\r\n Другият опит е от 13 юли 2018 г. в Казанлък. Тогава той душел 24-годишна жена отново с цел изнасилване. Обвинението за това престъпление е по чл. 150 ал.1 от Наказателния кодекс и за него се предвиждат също от две до осем години затвор. \r\n \n\t\t\t\t\t\t", "date": "2019.05.14", "title": "Обвиниха 37-годишен за опит за две изнасилвания"}
{"url": "http://www.bnews.bg/article/260717-bogdan_dinu_poiska_revansh_ot_kobrata_v_sofiya", "text": "\n Румънският боксьор Богдан Дину и щабът му поискаха реванш от Кубрат Пулев. \r\n\r\n Екипът на Дину дори предлага мачът да е в София, като дори ще осигурят и съперник на по-малкия брат на Кубрат - Тервел. \r\n\r\n Двамата се изправиха един срещу друг през март в Калифорния, когато победата бе за Кубрат. \r\n\r\n Дину обаче имаше доста претенции, най-вече за нечисти удари на Пулев. От щаба на румънеца дори поискаха да им бъде присъдена служебна победа. \r\n\r\n След самия мач пък Кубрат се забърка в сериозен скандал с прословутата целувка на репортерката Джени Суши. \r\n\r\n Офертата на Дину за реванш идва часове преди изслушването на Пулев пред Атлетическата комисия на Калифорния, която ще реши дали да отнеме временно спрения му лиценз. \r\n\r\n \"Готови сме с оферта към Пулев. Дори за по-малкия му брат има опонент. Има варианти, можем да им предложим няколко боксьори за Тервел. \r\n\r\n Готови сме да направим страхотна галавечер в София. Убеден съм, че победител ще е Дину, защото той може да се боксира във всяка точка на земното кълбо, не се притеснява от нищо\", сподели промоутърът на румънеца. \r\n\r\n Самият боксьор пък заяви: \r\n\r\n \"Нямам търпение да отмъстя на Пулев. Той не е по-добър от мен. Готов съм да го бия в дома му, за мен това не е проблем\". \r\n \n\t\t\t\t\t\t", "date": "2019.05.14", "title": "Богдан Дину поиска реванш от Кобрата в София"}
{"url": "http://www.bnews.bg/article/260698-oktopodat_kapital_e_inkubator_za_falshivi_novini", "text": "\n „Властта в България е в мъртва хватка от октопода „Капитал”. Медиите на Иво Прокопиев са инкубатор на фалшиви новини, затова и загубиха своите читатели. Последно лъжите им лъснаха, след като публикуваха фейкнюз, че не съм си платил данъците”. Това обяви пред Lupa.bg лидерът на ПП „Движение Презареди България” Николай Бареков. \r\n\r\n „Преди дни зетят на Румяна Бъчварова, която отива посланик в Израел, но доскоро беше шеф на кабинета на Бойко Борисов – Росен Босев, написа няколко откровени лъжи – първата е, че Бареков не е платил данъци за 2014-а година в размер на 35 000 лева. Втората гласеше, че Бареков е загубил делото, което води срещу НАП. Истината е съвсем друга – аз съм платил налозите си, включително надписаните от приходната агенция, преди да почна да съдя данъчните. При това съм платил по банков път, т.е., остават документални следи за плащането. И делото не е загубено, сега следва искане за отмяна по АПК, а после и процес в Страсбург”, отсече Бареков. \r\n\r\n Като трета лъжа журналистът посочи твърдението на Росен Босев, че прокуратурата била опънала „чадър” над Николай Бареков. „А защо тогава прокуратурата нареди НАП да ме провери до девето коляно, а не нареди НАП да се задейства по обвиненията и проверките срещу Елена Йончева и други подобни”, чуди се лидерът на „Движение Презареди България”. \r\n\r\n По думите му важна е не сумата, която е броил на държавата, а това, че за разлика от други политици няма незаконни доходи. „Аз съм един от големите данъкоплатци в България през последните години, колко партийни лидери могат да се похвалят с това”, попита риторично евродепутатът. \r\n\r\n „Смятам, че е крайно време Лозан Панов да си даде оставката като шеф на ВКС,защото не само се държи като политическо лице, но и правораздава като маша на Иво Прокопиев. Когато някой е решил да се доказа като политик, пътят е един – да отива на избори”, отсече Бареков. \r\n\r\n „С подкрепата на баджак медиите, на властта и на задкулисната олигархия в лицето на техните спонсори - кръга „Капитал, Огнян Донев, Сашо Дончев и т.н, много ми е интересно Лозан Панов и „Да, България” колко гласа ще изкарат на евровота?! Ние имаме най-скромната кампания като единствената консервативна партия, призната от Алианса на консерваторите и реформистите в Европа. \r\n\r\n Затова искаме да разберем какъв ще е резултатът на псевдоконсерваторите, които всъщност са ултра леви либерали, в лицето на Иво Прокопиев. Повтарям апела си - след краха на евровота Лозан Панов да бъде така добър да си подаде оставката като председател на ВКС и да се опита заедно със своята партийка да участва в политическия живот на България”, завърши Бареков. \r\n \n\t\t\t\t\t\t", "date": "2019.05.14", "title": "Октоподът „Капитал” е инкубатор за фалшиви новини"}
{"url": "http://www.bnews.bg/article/260708-2_9_lihva_po_ipotechnite_krediti_ot_agrion_finans", "text": "\n Кредитиращото дружество „Агрион Финанс“ обяви промоционални условия по универсалните си ипотечни кредити.  Дъщерната компания на „Агрион Инвест“ отпуска заем с 2.9% лихва за първата година с гратисен период по главницата от 12 месеца. Специалните условия важат за кредити до 200 хил. лева, като минималният срок за погасяване на заема е 60 месеца, а след промоционалната първа година лихвата е 8.5%. \r\n\r\n „За да се възползват от преференциалните условия, земеделските производители и всички заинтересовани трябва да посетят щанда на компанията на международното специализирано изложение „БАТА АГРО“, което се провежда в Стара Загора от 14-17 май“, казаха от „Агрион Финанс“. Там желаещите заем ще получат промо код, с който ще могат да кандидатстват за финансиране до 17 юни 201д г. Пълните условия по ипотечния кредит и останалите варианти за финансиране могат да се открият на адрес  . Експертите по кредитни услуги, които са на щанда на „Агрион“ по време на БАТА АГРО, са готови да разяснят на всички желаещи възможностите, които кредитът осигурява, както и процеса за кандидатстване и одобрение. \r\n\r\n „Целта ни е да улесним достъпа до кредити на малките и средни производители, които често не могат да отговорят на сложните изисквания на големите банки, казаха от „Агрион Финанс”. За разлика от другите кредитни институции в България, процедурата за кандидатстване е максимално опростена.Не се изисква откриването на допълнителни сметки, застраховки, въвличането на поръчители и съдлъжници. Няма изискване и за разработка на  подробни бизнес планове, отчети и анализи. Кандидатстването е без такса ангажимент и такса за разглеждането на документи. На практика фермерът дължи нищо преди да е сигурен, че ще получи желаното финансиране. Няма дори разходи за оценка на обезпечението, асроковете за кандидатстване са значително съкратени в сравнение с традиционното банково кредитиране. Компанията няма ограничения за сектора, в който работи земеделският производител. \r\n\r\n „За обезпечение по ипотечния кредит можем да приемем земеделска земя или друг недвижим имот като процентът на финансиране може да достигне до 80% от размера на пазарната оценка на  поземлените активи“, казаха от „Агрион Финанс”. Това, според кредитни експерти,  е един от най-високите проценти финансиране на пазара на земеделски кредити в момента. Друго сериозно улеснение за фермерите е, че остойностяването на земята е напълно безплатно за кредитополучателя и се извършва от експертите на  компанията. \r\n\r\n Изчисленията на експертите от „Агрион Финанс“ показват, че финансовият ефект за земеделските производители от промоционалната лихва може да достигне 11 хил. лева. \r\n\r\n От кредитните продукти на компанията може да се възползва всеки, който притежава земя или друго недвижимо имущество или може да осигури като обезпечение такова имущество, без значение дали е земеделски производител или се занимава с друга дейност. \r\n\r\n През май „Агрион“ отбелязва 5 години, откакто се появи на българския пазар. За този период дружеството се наложи като най-разпознаваемият и предпочитан земеделски бранд в България. Компанията въведе най-модерните и съвременни форми на управление на поземлени активи. „Агрион“ предложи уникален бизнес модел, което го превърна в най-предпочитаният партньор на земеделските производители. „Агрион“ е първата българска компания, която изгради професионална верига от офиси на ключови точки в страната и въведе нови стандарти в земеделието, излизайки от анонимния модел на повечето посредници в бранша. \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.05.14", "title": "2.9% лихва по ипотечните кредити от \"Агрион Финанс\"\t"}
{"url": "http://www.bnews.bg/article/260707-i_porozhanov_podade_ostavka_samo_nagliyat_karakachanov_si_natiska_partsalite", "text": "\n Министърът на земеделието, храните и горите Румен Порожанов подаде оставка пред премиера Бойко Борисов, съобщиха от \"Дондуков\" 1.  \r\n\r\n В мотивите за решението си Порожанов посочва, че не желае атаката срещу него да влияе на работата на правителството. Оставката на министър Порожанов е приета от министър- председателя Бойко Борисов.  \r\n\r\n Смятам, че положих всички усилия работата в едно от най-големите като обхват министерства да върви успешно, заяви министър Порожанов, цитиран от пресцентъра на МЗХГ. В сектора има много проблеми и със сигурност не всички са решени, но за всеки е направен опит за намиране на балансирано и справедливо решение. Резултатите за развитието на земеделския отрасъл ясно показват възходящата тенденция, такава се отчита и по отношение на износа на селскостопански стоки. \r\n\r\n Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г. В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент. \r\n\r\n Комуникацията със сектора винаги е била открита и прозрачна за поставянето, разглеждането и решаването на всички належащи въпроси. Министър Порожанов изказва своята благодарност за работата си със земеделските производители и браншовите организации. \r\n\r\n Оставката на Порожанов идва след разследване на прокуратурата за злоупотреби с евросредства в Държавен фонд \"Земеделие\" (ДФЗ) от времето, когато той беше негов ръководител. \r\n \n\t\t\t\t\t\t", "date": "2019.05.14", "title": "И Порожанов подаде оставка! Само наглият Каракачанов си натиска парцалите"}
{"url": "http://www.bnews.bg/article/260704-dnes_v_20_chasa_shte_e_yasno_kolko_shte_struva_tseluvkata_na_pulev", "text": "\n В Калифорния ще заседава спортната комисия, която ще обсъжда две точки, свързани със скандала около българския спортист \r\n\r\n Заседанието на спортната комисия на Калифорния започва тази вечер в 20 часа българско време. Точка 4 е скандалът с целувката на Кубрат Пулев. Той награби Джени Суши след победата си над Богдан Дину. В момента е с отнет лиценз заради това. \r\n\r\n Точка 5 е искането на Дину за анулиране на мача заради неправомерен удар. \r\n\r\n На 24 март българският боксьор победи Дину в първия си мач на американска земя. Това беше негова 27-а победа от 28 мача на професионалния ринг. \r\n\r\n След срещата Кобрата целуна Равало, наричана Джени Суши, по устните. Американката се оплака и определи действията на боксьора за отвратителни. Репортерката нае известната адвокатка Глория Олред и двете заявиха, че предприемат действия срещу Пулев. Първото им искане беше лицензът на българина да бъде отнет. \r\n \n\t\t\t\t\t\t", "date": "2019.05.14", "title": "Днес в 20 часа ще е ясно колко ще струва целувката на Пулев\r\n"}
{"url": "http://www.bnews.bg/article/260726-pochina_reanimatorat_pomagal_na_ranenite_v_atentata_na_sarafovo", "text": "\n Почина д-р Йордан Томов - блестящ лекар, специалист по анестезиология и интензивно лечение в Университетската многопрофилна болница в Бургас. Той бе реаниматорът, помагал на ранените при атентата на летището в Сарафово. Томов е страдал от тежко онкологично заболяване, съобщи Дарик радио. \r\n\r\n Близките и колегите му ще го запомнят като голям професионалист, човек с чисто и добро сърце, талантлив музикант, с прекрасно чувство за хумор и верен приятел, който помагаше безрезервно на всеки. \r\n\r\n По време на атентата на Летище Бургас през 2012 година, той беше един от героите, участващи в спасяването на пострадалите евреи. За своята работа д-р Томов беше награден от премира Бойко Борисов, който тогава му сложи прякора Касапина. \r\n\r\n Д-р Йордан Томов е завършил МУ - Варна, специализирал е във ВМА - София, а от 2003 година до последно работеше в УМБАЛ-Бургас, където е помогнал на хиляди пациенти. \r\n\r\n Погребението ще се състои на 15 май в ритуалната зала на Гробищния парк в града. \r\n\r\n   \r\n \n\t\t\t\t\t\t", "date": "2019.05.14", "title": "\r\nПочина реаниматорът, помагал на ранените в атентата на Сарафово"}
