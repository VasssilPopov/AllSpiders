{"url": "http://www.bnews.bg/article/255533-pochina_olimpiyskiyat_vitseshampion_kiril_petkov_hari", "text": "\n На 86-годишна възраст почина Кирил Петков - Хари, олимпийски вицешампион от Токио 64, съобщиха от БФ Борба и БГНЕС. \r\n\r\n В кариерата си той има още сребърен медал от световното в Тампере 65 и е европейски шампион в класическата борба същата година. \r\n\r\n Военната си служба отбива в ЦСКА, а после завършва НСА. Състезава се за \"Академик\" (Сф), \"Септември\" (Сф) и \"Миньор\", (Пк). Обявен е за почетен гражданин на Перник. \r\n\r\n Поклонението ще бъде в сряда, 23 януари, от 11.00 часа в София, църквата \"Св. Богородица\", ул. \"Черковна\", квартал Подуяне. \r\n \n\t\t\t\t\t\t", "date": "2019.01.22", "title": "Почина олимпийският вицешампион Кирил Петков-Хари"}
{"url": "http://www.bnews.bg/article/255517-zhenata_na_ludiya_reporter_zahranva_bebeto_s_krenvirshi_i_mayoneza", "text": "\n Алекс и Дани Петканови гостуваха при Гала в „На кафе“ преди ден. Водещата на предаването се беше подготвила с възглавници и топла вода, тъй като се очаква моделката да роди всеки момент и не е ясно кога точно ще настъпи той.  Александра е в деветия месец и най-вероятно тази седмица с Лудия репортер ще станат родители на първородното си детенце. Брюнетката и съпругът й са посещавали курсове за бъдещи родители, където Дани се е научил как да къпе бебчо и как да му сменя памперсите, за да отменя майката. \r\n\r\n Богданска показа и какъв танц играят с Даниел, който ще направи раждането по-благоприятно и възможно най-кратко, тъй като е решила това да се случи по естествен път. В един момент, докато изпълняваха движенията, моделката реши, че е по-добре да спрат, за да не вземе наистина да роди в студиото. \r\n\r\n В началото на бременността си е позволявала да яде неща, за които преди не се е сещала, а и режимът й не е позволявал. Алекс сподели, че си е правила филийки с майонеза и кренвирши, а Дани настоятелно я молел да хапва истинско месо, а не този колбас. Но бил безсилен и в крайна сметка склонил да бъде волята на любимата му. \r\n\r\n Двамата са обсъждали темата да имат деца, но не бързали и не очаквали, че толкова бързо ще се получи. Още от първите проби успели, но Алекс до последно не вярвала, че се е получило. Петканов започнал да забелязва промени в тялото й, като например – уголемяването на гърдите й, но манекенката отричала. Купил й тест, който показал отрицателен резултат. След седмица – две красавицата забелязала, че цикълът й закъснява, но си е помислила, че заради диетите, които е спазвала, отново са се появили кисти. \r\n\r\n „Запазих си час при лекар, отивам и казвам: \"Докторе, пак ми се появиха кистите\", а той ми казва: \"момиче, ти нямаш кисти, имаш сакче\". И аз тогава, въпреки че ме е срам да ви кажа, с мойто невежество му викам: \"Ужас, сакче, как се лекува това?\". И като ми каза, че съм бременна, направо сърцето ми се разтрепери. Бях в Благоевград при родителите ми и трябваше на другия ден да се прибера при Дани, а нямах търпение да му кажа. Затова му се обадих и му го казах по телефона. Има записано видео на разговора ни“, разказа в ефир Богданска.   \r\n \n\t\t\t\t\t\t", "date": "2019.01.22", "title": "Жената на Лудия репортер захранва бебето с кренвирши и майонеза"}
{"url": "http://www.bnews.bg/article/255520-chalgadzhiykata_yanitsa_spasyava_fenovete_si_ot_infarkt_s_fotoshop", "text": "\n Във Фейсбук и Инстаграм върви предизвикателството да пуснеш свое фото от 2009-а година и да го сравниш с актуално – от 2019-а. Макар че изглежда част от този challenge, снимката отгоре не попада в него, а просто фолк певицата Яница е загубила представа за граница между реалността и илюзията. \r\n\r\n Забавна Инстаграм страница я изтипоса как изглежда на живо в сравнение с това как тя се представя, че изглежда в мрежата. 36-годишната певица крие увиснала и неравна кожа по лицето, нескопосано направени джуки и несполучлив грим. \r\n\r\n Разбира се благодарение на Фотошоп-а и опитни майстори в областта тя сваля 10 години от възрастта си, но илюзорно. Могъщата програмка определено предпазва доста хора от получаване на инфаркт, като спестява стряскащата гледка от реалните визии на ВИП-овете. \r\n\r\n 36-годишната изпълнителка драстично се е състарила, а какви са причините за видя й, не става ясно.  \r\n \n\t\t\t\t\t\t", "date": "2019.01.22", "title": "Чалгаджийката Яница спасява феновете си от инфаркт с фотошоп"}
{"url": "http://www.bnews.bg/article/255523-mihaela_marinova_ne_iska_svatba", "text": "\n Певицата Михаела Маринова, която е сериозно обвързана с бившия футболист на ЦСКА Александър Дюлгеров, не иска да се омъжва за него или поне в близките години. „Прекалено сме млади. Така ни е добре. Имам кариера, която е в разцвета си, и няма нищо по-важно в момента от нея“, категорична е Маринова, цитира „България Днес“. \r\n \n\t\t\t\t\t\t", "date": "2019.01.22", "title": "Михаела Маринова не иска сватба "}
{"url": "http://www.bnews.bg/article/255518-ti_da_vidish_nora_tapoto_veche_e_visshistka", "text": "\n Явно Недкова е решила да натрие носовете на зложелателите си, които й лепнаха прякора Нора Тъпото, след участието й във ВИП Брадър. \r\n\r\n Нора Недкова попълни списъка на плеймейтките с висше образование.  \r\nТя защити дипломната си работа с петица и вече спокойно може да се нареди до Златка Райкова, завършила застраховане, и Златка Димитрова, дипломиран финансист. Недкова е учила маркетинг в Нов български университет, писа „Телеграф“. \r\n  \r\n25-годишната блондинка не обича да говори по въпроси, въпреки че е готова с часове да обяснява колко е умна, сексапилна и независима, как се е справяла в гимназията в родната си Варна. Нора пази в дълбока тайна и снимка от това време, която наскоро бе показана в телевизионно студио., На нея Недкова изглежда като най-нормално момиче, без всичките екстеншъни, корекции и тонове крим и коса. \r\n \n\t\t\t\t\t\t", "date": "2019.01.22", "title": "Ти да видиш: Нора Тъпото вече е висшистка "}
{"url": "http://www.bnews.bg/article/255536-blizo_15_ot_mladite_hora_v_balgariya_sa_v_risk_ot_bednost", "text": "\n Близо 15% от младите и работещи хора на възраст между 18 и 24 година са в риск от бедност, сочат данни на Евростат за 2017 година. \r\n\r\n Този показател за страните от ЕС е 11%, което е с 1,1% по-малко спрямо 2016 година. \r\n\r\n При  проучването за млади хора в риск от бедност се смятат тези, чиито доход е по-малко от 60% от средния месечен доход за страната след облагане. \r\n \n\t\t\t\t\t\t", "date": "2019.01.22", "title": "Близо 15% от младите хора в България са в риск от бедност"}
{"url": "http://www.bnews.bg/article/255532-dzhambazki_se_uplashi_ot_volen_izliza_kato_nezavisim_na_evroizborite", "text": "\n Днес група интелектуалци реши да го издигне за кандидат за предстоящите евроизбори. Според изборния кодекс граждани могат да регистрират инициативен комитет, който да издига независими от партиите кандидати. Същите интелектуалци ще трябва и сами да съберат сответен брой подписи необходими за регистрация на кандидата Джамбазки. \r\n\r\n Ако това не се случи можем да направим обоснован извод, че Ангел Джамбазки се е уплашил от Волен. Или срамът, който събраха Обединените патриоти е непреодолим пред обществото и Джамбазки се опитва отново да финтира избирателите, той вече има такъв опит, тъй като стана евродепутат на гърба на Николай Бареков. \r\n  \r\n \n\t\t\t\t\t\t", "date": "2019.01.22", "title": "Джамбазки се уплаши от Волен! Излиза като независим на евроизборите!"}
{"url": "http://www.bnews.bg/article/255529-otkradnaha_dareniyata_na_tsarkva_v_dragichevo", "text": "\n Неизвестен извършител е откраднал неустановен брой парични средства от кутии за дарения в църква в село Драгичево. Това съобщиха от ОДМВР – Перник. \r\n\r\n Престъплението е станало в периода от 16.00 часа на 20 януари до 13.00 часа на следващия ден. Извършителят е проникнал в светата обител, счупвайки малко странично дървено прозорче. Откраднати са неустановен брой парични средства от кутиите за дарения. Извършен е оглед на местопроизшествието от служители на Второ РУ. \r\n\r\n Започнато е досъдебно производство. \r\n \n\t\t\t\t\t\t", "date": "2019.01.22", "title": "Откраднаха даренията на църква в Драгичево"}
{"url": "http://www.bnews.bg/article/255535-kritiki_ot_bryuksel_za_poluchavaneto_na_balgarsko_grazhdanstvo", "text": "\n Докладът на Европейската комисия, в който се очакват критики, включително към България, относно липсата на достатъчно проверки за произхода на средствата на желаещите да получат европейско гражданство, ще бъде оповестен утре около обед.  \r\n\r\n По неофициална информация, докладът ще отправи призив за синхронизиране на законодателството ни. Той се появява точно седмица преди предложението за законопроект от българското правосъдно министерство. bTV поиска предварително мнението на ЕК за последствията от доклада, както и коментар от страна на българския външен министър. \r\n\r\n „Практика е в сряда да се представя дневния ред на редовното заседание на Комисията. Не мога да коментирам детайлно всички въпроси, които комисията ще разгледа утре. Никога не го правим предварително. Но ако утре сте тук с нас, ще научите всичко по този изключително важен въпрос”, посочи Маргаритис Схинас, говорител на ЕК. \r\n\r\n „Това, което, според мен, трябва да бъде важно, е дали наистина са реални тези инвестиции, дали хората, които искат да придобият това гражданство живеят в България и имат намерение наистина да поддържат тези инвестиции, т.е това да не са кухи инвестиции, това е много важно”, посочи Екатерина Захариева, министър на външните работи. \r\n\r\n По-рано днес в Брюксел от Брюксел дойде положителна новина за потребителите на територията на ЕС. След изслушване на българския омбудсман Май Манолова, българската петиция срещу двойния стандарт при храните остана отворена. Това означава, че ще има механизъм, който да следи процеса. \r\n\r\n След това Комисията по вътрешен пазар прие потребителския пакет на комисаря по правосъдие и потребители Вера Юрова. След заявената по този начин добра воля, е възможна забрана на двойния стандарт още в рамките на настоящия мандат на европарламента. \r\n \n\t\t\t\t\t\t", "date": "2019.01.22", "title": "Критики от Брюксел за получаването на българско гражданство"}
{"url": "http://www.bnews.bg/article/255534-shofyorite_v_germaniya_gnevni_na_predlozhenieto_za_ogranichavane_na_skorostta", "text": "\n Изтекло в медиите предложение за налагането на ограничение върху скоростта по аутобаните в Германия предизвика гнева на автолюбителите в страната, предаде АП, цитирана от БТА. \r\n\r\n Германия е една от малкото страни в света, в която няма ограничение за скоростта по автомагистралите. Идеята тя да бъде ограничена до 130 км/ч е предложена с аргументи като намаляване на замърсяването на въздуха, принос в борбата срещу климатичните промени и намаляване на броя на катастрофите.  \r\n\r\n Щефен Зайберт, говорител на канцлера Ангела Меркел, се опита да успокои вълната от възмущение сред германските шофьори, като каза вчера, че една комисия, назначена от правителството, проучва различни предложение, но още нищо не е решено.  \r\n\r\n Днес министърът на транспорта Андреас Шойер заяви, че идеята \"противоречи на здравия разум\". Според депутата от партията \"Зелени\" Джем Йоздемир обаче това е \"разумен акт\". \r\n \n\t\t\t\t\t\t", "date": "2019.01.22", "title": "Шофьорите в Германия гневни на предложението за ограничаване на скоростта"}
{"url": "http://www.bnews.bg/article/255527-elena_yoncheva_se_sdobi_s_obvinenie_za_prane_na_pari", "text": "\n Повдигнато е обвинение на депутата от БСП Елена Йончева за пране на пари, съобщава БГНЕС. Елена Йончева се отказа от имунитета си, след като през ноември 2018 г. главният прокурор Сотир Цацаров го поиска.  \r\n\r\n Тогава беше съобщено, че въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за извършени финансови операции с парични средства, присвоени от фалиралата КТБ АД и са прикривани чрез офшорна компания – „Далий Трейдинг Лимитид“.  \r\n\r\n В хода на разследването е установено, че на 17.04.2012 г. че, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ дружество с ограничена отговорност и с наименование „Офроуд“ ООД. \r\n\r\n На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лв., разпределен в 100 дружествени дяла, всеки един с номинална стойност 100 лв. Всеки от учредителите, при разпределението на капитала записва по 50 дружествени дял,а с обща номинална стойност в размер на по 5000 лв. \r\n\r\n Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с КТБ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. \r\n\r\n Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство, посочиха тогава от обвинението. \r\n \n\t\t\t\t\t\t", "date": "2019.01.22", "title": "Елена Йончева се сдоби с обвинение за пране на пари"}
{"url": "http://www.bnews.bg/article/255525-osadena_do_zhivot_turska_zhurnalistka_poluchi_oshte_6_g_zatvor", "text": "\n Tурски съд осъди днес известна журналистка, изтърпяваща доживотна присъда затвор, на още близо шест години затвор заради разпространение на информация, смятана за секретна от правителството, предаде „Ройтерс”, като се позовава на Анадолската агенция. \r\n\r\n Назлъ Ълъджак бе осъдена на доживотен затвор заедно с още петима журналисти през февруари заради подпомагане на организаторите на опита за преврат от юли 2016 г. \r\n\r\n Шестимата отхвърлиха тези обвинения. \r\n\r\n Днес турски съд осъди Ълъджак на пет години и десет месеца затвор по друго дело, по което тя е обвинена в „споделяне на информация, която е трябвало да остане секретна заради сигурността на държавата”, съобщава Анадолската агенция. \r\n\r\n Ълъджак, която е журналист, колумнист и бивш депутат, бе осъдена още на 14 месеца затвор миналата година заради обида към президента – нарушение, което подлежи на наказание до четири години затвор. \r\n\r\n Заедно с Ълъджак други двама известни турски журналисти и братя - Ахмет и Мехмат Алтан, бяха осъдени на доживотен затвор през февруари. \r\n\r\n Делото стана повод за коментари за свободата на печата и независимостта на съдебната система в Турция при управлението на Ердоган. \r\n \n\t\t\t\t\t\t", "date": "2019.01.22", "title": "Осъдена до живот турска журналистка получи още 6 г. затвор"}
{"url": "http://www.bnews.bg/article/255506-s_obyava_tarsyat_lyubovnitsi_za_yulian_vergov", "text": "\n С обява търсят нови любовници за актьора Юлиан Вергов. Агентите от кастинг фирмата, която отговаря за статистите в сериала „Откраднат живот“, използват личните си профили във Фейсбук, за да издирват млади хубавици, които да вкарат в кревата на любимия доктор от болницата – доц. Банков. \r\n\r\n „Ако искате да бъдете част от голямото семейство на „Откраднат живот“ и искате да бъдете „доктор“, „медсестра“ или „санитар“, сега е моментът да кандидатствате за постоянен статист в сезон 7 на най-гледания сериал „Откраднат живот“. Кандидатури се приемат само на лично съобщение“, пише в обявата, цитира „Телеграф“. \r\n\r\n Запознати припомнят как в предишните сезони Вергов прелъсти и изостави доста от медицинските сестри, освен колежката от урологията д-р Огнянова. Изглежда, че тази му линия ще продължи и през актуалния сезон „Любовта лекува“, който тръгва в края на февруари по Нова тв. \r\n\r\n „В новия сезон на „Откраднат живот“ ще се прави брутален секс. Не знам как ще ни пуснат в ефир в този часови пояс, но мисля, че е договорено. Брутален секс и навсякъде“, заяви актьорът. \r\n \n\t\t\t\t\t\t", "date": "2019.01.22", "title": "С обява търсят любовници за Юлиан Вергов"}
{"url": "http://www.bnews.bg/article/255516-balgarskata_sheherezada_stana_misis_baba_2019_snimki", "text": "\n На 21.01.2019 г. по традиция на Бабинден се състоя 10-тото юбилейно издание на конкурса „Мисис Баба“. Успоредно с него се проведе и единственият в света международен конкурс за баби Grandma Universe. \r\n\r\n  Домакин на конкурса беше комплекс „Монтесито“. Над 300 кандидатки от цялата страна заявиха желание да участват в надпреварата. Целта на този конкурс е да даде пример за съвременна баба – красива, поддържана, работеща, щастлива и радваща се на живота, любяща майка и баба, със самочувствие и лично пространство. До финала на конкурса „Мисис Баба” журито допусна 10 кандидатки. Тази година прави впечатление, че повечето са с по три деца и няколко внуци.    \r\n\r\n Участие в надпреварата Grandma Universe 2019 взеха представителки от 5 континента. Отново се наблюдаваше засилено присъствие на азиатки. Това не е случайно, тъй като няколко поредни години короната отива в Азия. \r\n\r\n \r\n\r\n Символичен домакин на конкурса Мисис Баба 2019 беше първата носителка на титлата Капка Амзина. В ролята на домакин на международният конкурс Grandma Universe и водещ на събитието бе Grandma Universe 2016 – Дони Чачова. \r\n\r\n Мисис Баба 2018 Aнета Паскалева предаде короната на Мисис Баба 2019 и се включи в надпреварата на международния конкурс, представяйки България . \r\n\r\n Всички участнички в международния конкурс бяха отседнали в комплекс „Монтесито”. Специалната национална вечер с фолклорна група „Дилмани“ се  проведе в ”Кафана Стефанович”. „Дари Травел“ им подари туристическа обиколка на София, а Code Beauty  се погрижиха за перфектната им визия на финала на конкурса. Гостите се насладиха на специална селекция продукти на изворна вода „Бачково”. Участничките получиха подаръци от Refan - с екстракт от роза, козметика на „TEOXANE”, „Premium Health Products“, Gallerato на г-жа Славка Занева. Както обикновенно прекрасната торта за юбилея беше дело на сладкарници Неделя. Събитието по традиция имаше и благотворителен характер. Средствата бяха предоставени на К.Г.Б. – Клуб на готините баби. В най-интересния тур с талантите всички участнички блеснаха с изпълненията си. Те пяха, танцуваха, рецитираха. Журито по традиция съставено от носителки на титлата Мисис Баба пред годините в лицето на Татяна Трайкова, Цветеслава Гълъбова, Ваня Георгиева, Даниела Цветанова, Капка Амзина, както и специалните гости – адвокат Биляна Тончева, Велина Ефтимова – Refan, Даринка Кръстева, Мадлена Иванова, Нели Пандилова и Grandma Universe 2018 -  Елена Крумхолц избра следните победителки: \r\n\r\n Мисис Баба България 2019 – Стефка Стаменова - от Пловдив на 50 години – радио и тв  журналист, разказвач на истински истории, за което е наречена българската Шехерезада. Мото – “Най- същестеното е невидимо за очите“ \r\n\r\n Мисис баба 2019 I -Цветанелия Колева \r\n\r\n Мисис баба 2019 II - Славка Йовчева  \r\n\r\n Мисис баба 2019 III - Марияна Станчева  \r\n\r\n Мисис баба 2019 IV – Айше Дрянова \r\n \n\t\t\t\t\t\t", "date": "2019.01.22", "title": "Българската Шехерезада стана „Мисис Баба“ 2019 (СНИМКИ)"}
{"url": "http://www.bnews.bg/article/255524-zadarzhaha_mazha_napadnal_vazrastnata_zhena_v_gurkovo", "text": "\n 39-годишен извършител на грабеж в гр. Гурково е задържан в резултат на предприети бързи оперативни действия, съобщиха от МВР. \r\n\r\n Активното разследване на криминалистите от РУ-Казанлък и колегите им от ОДМВР-Стара Загора започнало веднага след подаден на 20 януари, към 23.30 часа сигнал за бита и ограбена в дома й  83-годишна жена от гр. Гурково. Пристигналият на адреса полицейски екип е извършил оглед на мястото, а в разговора си с жертвата е получил и по-точен ориентир за профила на извършителя. \r\n\r\n В резултат на проведените оператвно-издирвателни действия и ежедневна превантивна работа с криминалния контингент, два часа по-късно криминалистите се насочили към заподозрения извършител на престъплението– 39-годишен местен жител. Той бил установен в дома му, а при разпита е направил пълни самопризнания и върнал отнетите вещи. Мъжът е с множество криминални прояви, с 10 присъди за кражби, част от които – ефективни. \r\n\r\n След доклад на материалите, Окръжна прокуратура – Стара Загора му е повдигнала обвинение за грабеж в условията на опасен рецидив и е удължила мярката му за задържане до 72 часа. Работата по документирането на случая продължава в рамките на образуваното досъдебно производство по чл.198, ал.1 от НК, под наблюдението на прокуратурата. \r\n \n\t\t\t\t\t\t", "date": "2019.01.22", "title": "Задържаха мъжа, нападнал възрастната жена в Гурково"}
{"url": "http://www.bnews.bg/article/255528-sliven_i_haskovo_obyaviha_gripna_epidemiya", "text": "\n От днес, 22 януари, РЗИ – Сливен обявява грипна епидемия на територията на област Сливен. На началника на РУО - Сливен е направено предложение за преустановяване на учебните занятия в училищата на територията на областта за периода от 23.01.2019 г. до 27.01.2019 г., съобщиха от Министерството на здравеопазването, цитирани от БГНЕС. \r\n\r\n От утре, 23 януари, РЗИ – Хасково обявява грипна епидемия на територията на област Хасково. Издадено е предписание за прекратяване на учебните занятия в училищата в областта за периода от 23.01.2019 г. до 28.01.2019 г. включително. \r\n\r\n До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. \r\n \n\t\t\t\t\t\t", "date": "2019.01.22", "title": "Сливен и Хасково обявиха грипна епидемия"}
{"url": "http://www.bnews.bg/article/255526-oskari_2019_koi_sa_nominiranite", "text": "\n Американската академия за театрално и филмово изкуство обяви номинациите за „Оскар” на церемония в Лос Анджелис.  \r\n\r\n За най-добър филм ще се състезават:  \r\n\r\n „Черната пантера”, „Черен в клана”, „Бохемска рапсодия”, „Фаворитката”, „Зелената книга”, „Рома”, „Роди се звезда”, „Вице”. \r\n\r\n За най-добър актьор (главна мъжка роля) ще се борят: Крисчън Бейл за ролята си във филма „Вице”, Брадли Купър за „Роди се звезда”, Уилям Дефо за „Вратата на вечността”, Рами Малек за „Бохемска рапсодия”, Виго Моргенсен за ролята му в „Зелената книга\". \r\n\r\n За най-добра актриса(главна женска роля) са номинирани: Ялица Апарисио за ролята ѝ в „Рома”, Глен Клоуз – за „Съпругата”, Лейди Гага за „Роди се звезда”, Оливия Коулман- „Фаворитката”, Мелиса Маккарти – „Ще можеш ли да ми простиш някога?” \r\n\r\n За най-добър чуждоезиков филм номинирани са: Capernaum (Ливан), Cold War (Полша), Never Look Away (Германия), Roma (Мексико), Shoplifters (Япония). \r\n\r\n Най-дългоочакваното и бляскаво събитие във филмовите среди – връчването на наградите \"Оскар\" за 2019, ще бъде предавано директно в ефира на KINO NOVA на 24 февруари 2019 година след полунощ. Филмовият канал ще излъчва церемонията ексклузивно за България през следващите 3 години. Кои ще са отличените от Американската академия за киноизкуство този път – предстои да разберем съвсем скоро. Освен да станат свидетели на церемонията по KINO NOVA, зрителите ще могат да проследят най-интересните моменти от подготовката с ексклузивни интервюта и репортажи по NOVA. \r\n\r\n Деветото издание на \"Треска за Оскари\", превърнала се в емблема на KINO NOVA, ще допълни звездната кино мания. Повече филмови изненади от всякога очакват най-запалените фенове в праймтайма на филмовия канал. От 28 януари кампанията ще поднесе подбрана селекция от премиерни заглавия и абсолютни хитове. \r\n \n\t\t\t\t\t\t", "date": "2019.01.22", "title": "„ОСКАРИ” 2019: Кои са номинираните?"}
{"url": "http://www.bnews.bg/article/255521-hvanaha_burgazliya_predlagal_stai_za_seks_uslugi_v_sofiya", "text": "\n Арестуваха бургазлия, предоставял помещения за платени сексуални услуги,съобщиха от Областната дирекция на МВР в София. \r\n\r\n На 18 януари столични полицаи задържали 56-годишния мъж. Той бил криминално проявен и осъждан. \r\n\r\n Било установено, че задържаният системно предоставял помещение в центъра на София с видео зали и индивидуални сепарета за платени сексуални услуги. До помещенията се стигало през сексшоп. \r\n\r\n Преди няколко години мъжът бил осъден и за разпространение на порнографски материали. \r\n\r\n На 56-годишния мъж е наложена постоянна мярка за неотклонение \"задържане под стража\". \r\n \n\t\t\t\t\t\t", "date": "2019.01.22", "title": "Хванаха бургазлия, предлагал стаи за секс услуги в София"}
{"url": "http://www.bnews.bg/article/255522-andre_agasi_priemam_seriozno_predizvikatelstvoto_grigor", "text": "\n Андре Агаси коментира пред чилийското издание \"Ла Терсера\" сътрудничеството си с най-добрия ни тенисист Григор Димитров. Двамата се появиха заедно за първи път на Мастърса в Париж в края на октомври. \r\n\r\n Бившият номер 1 при мъжете разкри, че приема работата си с Димитров като голямо предизвикателство. \r\n\r\n \"Следвах пътя си и сърцето ми диктуваше да поема това предизвикателство. Исках да съм свързан с любимия ми спорт и да му давам това, което мога. Едно от най-големите ми предизвикателства, след като се отказах, беше хем да остана свързан с тениса, хем това да не пречи на житейската ми мисия.\" \r\n\r\n \"Исках хем да имам възможност да работя за фондацията си и да подобрявам обучението на децата по света, хем да мога да гледам децата си как растат, хем да помагам на някое голямо име в тениса. И точно затова приех да работя с Григор, защото бях сигурен, че ще се наслаждавам на тази задача\", коментира американската легенда. \r\n\r\n \"Когато бях играч, никога не съм изпитвал напрежение върху себе си, само стрес, за да направя правилните неща. Сега е съвсем различно. Чувстваш напрежението, че трябва да дадеш най-доброто, да направиш правилното и да помогнеш на човека отсреща да вземе най-доброто решение. Сега нямам тези проблеми със стреса, но когато трябва да подготвя физически и психически Григор Димитров, взимам предизвикателството много сериозно и давам всичко от себе си да му помогна да го стори\", коментира Агаси. \r\n \n\t\t\t\t\t\t", "date": "2019.01.22", "title": "Андре Агаси: Приемам сериозно предизвикателството Григор"}
{"url": "http://www.bnews.bg/article/255513-patnik_se_opita_da_otvleche_ruski_samolet", "text": "\n Руски пътнически самолет кацна аварийно, след като един от пасажерите поиска машината да поеме към Афганистан, предаде БТА. \r\n\r\n Пътникът изглежда има психични проблеми, казаха неназовани източници от руския транспортен сектор. Засега няма повече подробности за поведението на мъжа. \r\n\r\n Самолетът, който е на руската авиокомпания „Аерофлот”, изпълнявал полет от западния сибирски град Сургут за Москва, когато пътникът, идентифициран като 41-годишен руснак, отправил своето искане. Машината кацнала на летището в град Ханти-Мансийск, намиращ се на около 300 км западно от Сургут. Пътникът е бил задържан, заяви източник на ТАСС.  \r\n\r\n Летището в Ханти-Мансийск съобщи, че работи в нормален режим. \r\n \n\t\t\t\t\t\t", "date": "2019.01.22", "title": "Пътник се опита да отвлече руски самолет"}
{"url": "http://www.bnews.bg/article/255511-napast_v_efira_klanat_halvadzhiyan_se_spasi_ot_falit_nova_im_izsipa_edna_shapka_pari", "text": "\n Aрменският клан Халваджиян, който е обсебил родния ефир, се спаси от фалит благодарение на Нова телевизия. Братята Джуди и Магърдич останаха без договор с телевизията навръх Нова година, когато беше последното издание на изтъркалото се и омръзнало с плоския си хумор \"Господари на ефира\". \r\n\r\n В първите дни на януари, Халваджиян започнаха тежки преговори с ръководството на Нова телевизия за реализирането на друго тяхно предаване - \"Като две капки вода\". Информациите около този формат изобилстваха, като всичко предвещаваше провал на разговорите. \r\n\r\n Съсвсем изненадващо обаче тази сутрин Нова телевизия започна да прави реклама на \"Като две капки вода\". Това ще е седми сезон на предаването, се изтъква в рекламната заставка. Така от Нова на практика спасиха от фалит братя Халваджиян, като им изсипа една шапка пари за реализирането на предаването. \r\n\r\n Нерешен обаче остава въпросът с \"Господари на ефира\". Засега от \"Нова Броудкастинг груп\" отказват да подновят договора на предаването. \r\n\r\n Говори се, че медията била готова да сключи нов договор с \"Глобал\", но при едно условие - шоуто да бъде излъчвано 3 пъти седмично, вместо 5, както бе досега, и то чак от март, пише ПИК. \r\n \n\t\t\t\t\t\t", "date": "2019.01.22", "title": "Напаст в ефира: Кланът Халваджиян се спаси от фалит, Нова им изсипа една шапка пари "}
{"url": "http://www.bnews.bg/article/255508-mona_gocheva_rodi_sin", "text": "\n Певицата и актриса Мона Гочев мина към отбора на звездните майки. Снахата на продуцента Радослав Гочев сподели снимка, на която държи ръчичката на новородения си син и написа, че малкият Никола се е появил на бял свят още в събота, писа „България Днес“. \r\n\r\n „Две ръчички дадоха смисъл на всичко! Обожавам те, Никола Радослав Гочев!“, написа щастливата майка. Да си живи и здрави! \r\n \n\t\t\t\t\t\t", "date": "2019.01.22", "title": "Мона Гочева роди син"}
{"url": "http://www.bnews.bg/article/255455-iliyan_prizna_za_nova_lyubov_v_zhivota_si", "text": "\n След дълги месеци криене чалгарят официално призна, че има жена до себе си. „Имам муза, която ме кара да се чувствам страхотно“, заяви изпълнителят, който намекна, че именно тя е причината през изминалата година да залага на песни на любовна тематика. Той си пожелава заедно да изживеят много хубави моменти. \r\n„Благодаря ти, че се появи в такъв важен момент в живота ми, за да ми дадеш сили и смисъл. Обичам те!“, изповяда се в любов Илиян на блондинката, чието име продължава да е мистерия. Двамата са заедно от няколко месеца, но избягват публични изяви. Девойката е симпатична и вечно усмихната, коментират хора от най-близкото обкръжение на певеца, пише „България днес“. \r\n \n\t\t\t\t\t\t", "date": "2019.01.22", "title": "Илиян призна за нова любов в живота си "}
{"url": "http://www.bnews.bg/article/255515-proveryavat_i_dyunite_na_kamping_gradina", "text": "\n След разораните дюни на \"Смокиня\" поредният сигнал, който предстои да бъде проверен от екип на Регионалната инспекция по околната среда и водите, е за строителство на плажа на къмпинг \"Градина\", предаде bTV. \r\n\r\n Предвижда се върху площ от 5,5 декара да се построят ресторант, магазини и паркинг към тях. Въпреки че теренът попада в защитената зона за птици \"Бакарлъка\" и граничи с още една защитена зона, строителството е съгласувано с институциите. \r\n\r\n Техническият ръководител на обекта увери, че има необходимите разрешителни и всички документи са изрядни. \r\n\r\n Проектът е одобрен в Общия устройствен план на Община Созопол. \r\n\r\n От екоинспекцията вече са извършили оглед на място, при който е било установено, че строежът не засяга дюни. \r\n\r\n Припомняме, днес министърът на туризма Николина Ангелкова обеща, че за да се гарантира опазването на дюните по Черноморието, размерът на санкциите ще бъде увеличен до 50 000 лева за юридически лица. \r\n\r\n До тези мерки се стигна, след като преди седмици стана ясно, че над декар дюни на \"Смокиня\" са унищожени. \r\n\r\n По случая бяха задържани двамата багеристи, изравнили терена, и поръчителят на нерегламентираните действия. Срещу единия от работниците и собственика на терена бяха повдигнати обвинения за унищожаването на природната забележителност, като им беше наложена мярка за неотклонение \"парична гаранция\" в размер съответно на 2 000 лева и 10 000 лева. \r\n \n\t\t\t\t\t\t", "date": "2019.01.22", "title": "Проверяват и дюните на къмпинг \"Градина\""}
{"url": "http://www.bnews.bg/article/255519-siderov_pred_bnr_nikolay_barekov_e_edinstveniyat_ot_vsichki_17_balgarski_deputati_glasuval_protiv_rezolyutsiyata_v_koyato_se_zashtitavat_pravata_na_migrantite_tarseshti_ubezhishte", "text": "\n Днес Волен Сидерв взе уастие в предаването „12 плюс 3“ на програма \"Хоризонт\" – Българско национално радио. По време на откровеното си интервю Сидеров упрекна българските евродепутати с изключая Николай Бареков, който единствен е  гласувал против поредната резолюция, в която се защитават правата на мигрантите, търсещи убежище. На прага на предстоящите евро избори Сидеров ясно отбеляза, кой се бори и кой не за правата на българските граждани, кой какво е свършил през последните години и какво предстои занапред. \r\n\r\n Вижте цялото интервю!  \r\n\r\n \r\n\r\n Водеща: - Казвам добър ден на Волен Сидеров, здравейте. \r\n\r\n В. Сидеров: - Добър ден. \r\n\r\n Водеща: - Нека да започнем оттам, откъдето завърши предишният ни разговор. Днес се навършват 2 години от встъпването в длъжност на президента Румен Радев, как определяте тези 2 години и по-специално последната? \r\n\r\n В. Сидеров: - Тъй като съм присъствал и участвал във всички значителни събития в България през последните 30 години, ще ви върна на Кръглата маса, когато се появи функцията. \r\n\r\n Водеща: - Чак там да се върнем? \r\n\r\n В. Сидеров: - Чак там, ами много е късопаметен нашият сънародник и особено медиите. Имам чувството, че всеки ден започва отново, имаше една такава американска комедия „Денят на мармота“ – всеки ден започва отново. Така е и в българската журналистика в момента, затова съм длъжен да припомням. На Кръглата маса беше въведена фигурата президент, в скоби – председател на републиката. Защото председател на републиката предложиха Милан Дренчев земеделците да бъде, така искал Стамболийски навремето. А Стоян Ганев, спомняте ли си това лице, той беше външен министър на България при Филип Димитров, покойник в момента. Той е конституционалист, забележете, юрист, запита: абе какво е това президент? Какво е това животно? Какво ще прави тоя? И така беше въведена фигурата президент, в скоби – председател на републиката. Какво представлява президент? Българите вече колко години от 1991 г. избират президент мажоритарно, след което им става ясно, че той няма правомощия дори да въведе закон или пък да разполага с бюджета. \r\n\r\n Водеща: - Защото сме парламентарна република и всичко е във вашите ръце в парламента. \r\n\r\n В. Сидеров: - Не, не, не, категорично не. Цялата власт в България е в ръцете на Министерския съвет, това трябва да е ясно на зрителите, на слушателите, на читателите, на всички, които ни слушат, и на тези, които не ни слушат, защото българите имат нужда от политпросвета. Продължават, когато някой се сети за нещо, продължава да идва в парламента. Самият парламент прилича на чаршия, Капалъ чаршия, вътре не можеш да се разминеш от хора. В Министерския съвет не можеш да влезеш, нали така. Вашият касетофон, диктофон, камера и пр. не може да влезе там. А в  парламента кой откъдето се сети - идва да протестира там. \r\n\r\n Водеща: - Е, все пак ние сме парламентарна република, вие сте избрали тези хора за премиер, министри. \r\n\r\n В. Сидеров: - Ние сме министерска република, това трябва да е ясно. \r\n\r\n Водеща: - Това само заради Бойко Борисов или по принцип? \r\n\r\n В. Сидеров: - Не, не, по принцип, реалната власт е изпълнителната власт. Там се разпределят парите, от там се назначават хората, от там се прави целият апарат и администрацията, която е 600 000 човека. И със семействата си, те са един естествен електорат на управляващите партии. \r\n\r\n А парламентът, за съжаление, в момента е една представителност, една представителна фигура и най-подлото през всички тези десетилетия, последните, беше, че негодуванието и възмущението на хората беше през медиите, разбира се. През вас, беше насочено към парламента. Депутатите са най-лоши, те са гадове, те са мръсници. \r\n\r\n Водеща: - Напротив, не е имало такова нещо. \r\n\r\n В. Сидеров: - Докато министерства, агенции, чиновници, целият този апарат, който всъщност има достъп до ресурс, до пари, има възможност да прави корупция, абсолютно на тъмно остава, стои отстрани, подсмихва се, чака поредния партиен, поредния министър да си отиде. \r\n\r\n Водеща: - Аз мисля, че медиите не работят в пиар отделите на парламента или на парламентарните групи. \r\n\r\n В. Сидеров: - Може ли да довърша само, за да не говорим един върху друг, това не е полезно в ефир. Тези чиновници, този апарат, който стои там, някои от тях по 20 години, се подсмихват, когато идват избори, защото казват, а тоя министър сега ще си отиде, а ние сме пак тук и ще продължим да крадем. Това е сериозният проблем за страната ни, а не президентът. \r\n\r\n Водеща: - Ще ви репликирам, че медиите не са задължени да правят имиджовия образ на нито една институция, нали. Ние нямаме такъв ангажимент, но изместихме твърде темата. \r\n\r\n В. Сидеров: - Но техният обществен дълг е да показват какво става, кой за какво, защото ние сме пряко избрани, аз съм пряко избран от избирателите. Министрите не са пряко избрани, шефовете на агенции не са пряко избрани. Да, президентът е също пряко избран. Затова медиите са длъжни да съобщават какво, какви са нашите позиции. \r\n\r\n Водеща: - Всеки ден го правим, всеки ден. \r\n\r\n В. Сидеров: - Всеки ден, а знаете ли колко стотин пъти съм установявал, че моето изказване в парламента, където съм избран от избиратели - българи, е отрязано, не влиза в емисиите. И започват разправиите с редактори, ама защо ми се месите. Не бе, не ви се меся, само че вашият обществен дълг не е да казвате: депутатите са лоши, те ядат кюфтета. \r\n\r\n Водеща: - Значи, не мога да поема ангажимент за другите медии, но за „Хоризонт“ това не е така, защото вие сте участвали многократно. \r\n\r\n В. Сидеров: - А да осведомявате какво става. Ето сега например. \r\n\r\n Водеща: - Сега изместваме малко темата, за която сме ви поканили. И започваме с това, за което вие искате да си говорите. Дайте да сложим ред и съответно аз да ви задавам въпроси и вие да ми отговаряте, ако нямате нищо против това. \r\n\r\n В. Сидеров: - Аз участвам, и също като ваш колега ще ви насоча погледа, понеже говорим за важности, приоритети, какво медиите могат и не могат, ето в момента например една голяма тема отсъства от българската медийна среда. На 15 януари, съвсем скоро, преди броени дни, в Европарламента е гласувана поредната резолюция, в която се защитават правата на мигрантите, търсещи убежище. Това е тема, която аз лично поддържам много силно. И забележете как се гласували там. Значи дават се права на мигрантите да идват тук, да се заселват, да изнасилват, да убиват, в центъра на Кьолн да опипват момичета и т.н. Всичко това се защитава от евродепутатите - Георги Пирински от БСП, Асим Адемов от ГЕРБ, Емил Радев от ГЕРБ, Неджми Али от ДПС, Филиз Хюсменова от ДПС, Илхан Кючук от ДПС и Искра Михайлова от ДПС. Въздържали се, което означава, че одобряват мигрантите да идват тук, да вилнеят в Европа, са гласували - Ангел Джамбазки - ВМРО, Петър Курумбашев - БСП, Момчил Неков - БСП, Ева Майдел - ГЕРБ… \r\n\r\n Водеща: - Г-н Сидеров, нека да поставим ред на този разговор. Аз съм водещият. \r\n\r\n В. Сидеров: - Това не ви ли интересува? \r\n\r\n Водеща: - Не, интересува ме. Темата, за която сме ви поканили… \r\n\r\n В. Сидеров: - Ама това е много важно, защото идват евроизбори и сега българите ще изпратят отново такива хора, които ще отидат да защитават правата на пришълците и Истанбулската конвенция… \r\n\r\n Водеща: - Това четене на имена… \r\n\r\n В. Сидеров: - Единствено ПРОТИВ е гласувал Николай Бареков от всички 17 български депутати, всички други са одобрили правата на тези, които всъщност убиват Европа. \r\n\r\n Водеща: - Това четене, което направихте на имена, означава ли, че продължавате войната си с Ангел Джамбазки и се приближавате все повече до Николай Бареков? \r\n\r\n В. Сидеров: - Това означава, че хвърлям светлина върху тема, която вие покривате, прикривате, цензурирате. \r\n\r\n Водеща: - Вие не можете да обобщавате всички медии, а „Хоризонт“ в никакъв случай не е обобщавал… \r\n\r\n В. Сидеров: - Чакайте, а не сте ли длъжни да кажете на българските граждани как работят избраните от тях... \r\n\r\n Водеща: - Г-н Сидеров, дали ще продължи този разговор в градивен тон, аз да поставям въпросите, а вие съответно да отговаряте? \r\n\r\n В. Сидеров: - Ако ме прекъсвате, няма как да продължи. \r\n\r\n Водеща: - И аз така се надявам, но темите, които… \r\n\r\n В. Сидеров: - Ами не ме прекъсвайте като детска учителка, а ме оставете да говоря. \r\n\r\n Водеща: - Не ви прекъсвам като детска учителка. \r\n\r\n В. Сидеров: - След като сте ме поканили тук, ще ме оставите да говоря, защото има какво да чуете. \r\n\r\n Водеща: - Въпросите ще задавам аз, обаче в този разговор аз съм водеща и съм ви поканила в качеството на лидер на парламентарна група. \r\n\r\n В. Сидеров: - Това е стилистиката на следователите – въпросите тук задавам аз. \r\n\r\n Водеща: - Не, не е в стилистиката. Ами след като смятате, че можете да дойдете… \r\n\r\n В. Сидеров: - А не ви е интересно какво ще ви кажа като човек с много голям политически опит и възгледи. \r\n\r\n Водеща: - Да, интересно ми е, имам свои въпроси и ако ми позволите, ще ги задам. Иначе бих могла да ви оставя да си изговорите монолога. \r\n\r\n В. Сидеров: - Вие ме прекъснахте, даже хората не чуха кои от тези, които са изпратили с 12 000 евро… \r\n\r\n Водеща: - Напротив, за Ангел Джамбазки чуха, как продължава това? \r\n\r\n В. Сидеров: - Не за Ангел Джамбазки, оставете, не е само той, ако не ви интересува Ева Майдел, Емил Радев от ГЕРБ, тези от ГЕРБ, които сега, оня ден в НДК … \r\n\r\n Водеща: - Защо през началото на тази година упорито се занимавате с евродепутатите, а вчера дори изпратихте позиция на партията, че ще подготвите и нормативни предложения евродепутатите да се отказват от своята заплата. Каква е целта, не е ли популистка? \r\n\r\n В. Сидеров: - На вас не ви ли е ясно защо? Защото тези евродепутати са избрани от българските избиратели, отиват там с огромни заплати по 10-12 хиляди евро месечно, правят си спестовни влогове по 1 милион след това и никой не знае как харчат те тези пари и какво вършат. Ето какво вършат, аз ви показвам, аз върша вашата работа. Показват… \r\n\r\n Водеща: - Не, не вършите моята работа, докато… \r\n\r\n В. Сидеров: - Показвам, ами това трябваше вие да го изчетете. \r\n\r\n Водеща: - Не, не можете да ми казвате аз какво трябва да изчета пак. \r\n\r\n В. Сидеров: - Но не вие лично, не вие лично – медиите. Имам предвид вие, медиите, трябваше да запознаете българската общественост как са гласували техните мили избраници в Европарламента. \r\n\r\n Водеща: - Дали бихме могли да продължим, изчерпахме, мисля, темата срещу гласуването на евродепутатите. \r\n\r\n В. Сидеров: - Не сме я изчерпали, защото това е тема, която се затъмнява, и аз се опитвам да я осветля. Вие обаче се опитвате да ме отклоните, да ме спрете, не знам защо. \r\n\r\n Водеща: - Ами защото си има теми… \r\n\r\n В. Сидеров: -  Страхува ли се Българското национално радио от истината какво правят евродепутатите? \r\n\r\n Водеща: - Не, не се страхува Българското национално радио. Този разговор е доста деградивен за слушателите и никой няма да разбере вашите идеи. \r\n\r\n В. Сидеров: - Напротив, той е полезен. \r\n\r\n Водеща: - И предложения, защото много хора вече ги определиха като популизъм. \r\n\r\n В. Сидеров: - Той е полезен. Направете една анкета сред слушателите дали им е полезен този разговор и тези теми. И ще видите, че те ще искат да знаят какво правят техните избраници. Те ще искат да знаят колко пари те са натрупали в банкови сметки в резултат на големите си заплати и какво правят с тези пари. Това, което аз предложих съвсем наскоро и го цитирахте, и ще го оформя и законодателно, и като юридическа формула, е – този, който се кандидатира за евродепутат, нотариално ще бъде оформено, юридически изрядно, да декларира, че парите, които взима над средната българска заплата, тук, която в България е приета, ще отиват в специален фонд за подпомагане на болни деца. Ако някой не иска да го направи, да не се кандидатира за евродепутат. Или пък не иска, но се кандидатира – да излезе и да обясни защо не иска да дарява тези пари. \r\n\r\n Водеща: - Така ли започнахте предизборната си кампания в европейските избори? \r\n\r\n В. Сидеров: - А тези, които сега са… Не, това не е кампания, това е позиция. \r\n\r\n Водеща: - А защо сега? \r\n\r\n В. Сидеров: - А защо не? \r\n\r\n Водеща: - Ами точно преди евроизборите изглежда малко странно. Имахте възможност години наред да го поставите като тема. \r\n\r\n В. Сидеров: - Винаги съм говорил за това. Само че темите, които вие като национални медии, Националното радио и Националната телевизия тия дни започвахте своите емисии с изключителната новина, че ГЕРБ имат партиен форум. Това, знаете ли, върна ме към 13-ия конгрес на БКП, защото аз съм свидетел, тогава построиха НДК между другото и направиха „Витошка“, ремонтираха я. И онзи ден това, което гледах в НДК – построена от комунизма, от лошите комунисти, ме върна към 13-ия конгрес на БКП. Само че искам да направя една лека забележка към ГЕРБ, ако искат да приличат на БКП, то нека да върнат цената на тока, водата и парното такива, каквито бяха тогава – по 70 стотинки и 1,20. \r\n\r\n Водеща: - Защо се опитвате да редите емисиите на колегите-журналисти, каква е целта на това? \r\n\r\n В. Сидеров: - А защо не? Нямам ли право като колега-журналист? Много от шефовете на сегашните медии са чиракували при мен занаята журналистика. \r\n\r\n Водеща: - Носталгия усещам. \r\n\r\n В. Сидеров: - Имам право да го кажа. Не, имам просто правото да го кажа. \r\n\r\n Водеща: - Направо като заяждане изглежда този разговор, дали можем да го продължим по същество, или ще продължим така? \r\n\r\n В. Сидеров: - Нима смятате, че това, което говорихме досега, не е по същество? \r\n\r\n Водеща: - Ами не отговорихте на въпросите ми. \r\n\r\n В. Сидеров: - Аз отговарям на въпросите, които са важни за българските слушатели, вашите слушатели. \r\n\r\n Водеща: - Тоест вие сте дошли с намерението да си говорите каквото си решите? \r\n\r\n В. Сидеров: - Точно това обяснявам, опитвам се да ви обясня ясно, че дневният ред на обществото ни не е дневният ред на медиите, особено на националните. \r\n\r\n Водеща: - Това е вашето лично мнение, така че дали бихме продължили по същество? \r\n\r\n В. Сидеров: - Но моето лично мнение се базира на богат опит и на обществено признание, тъй като … \r\n\r\n Водеща: - За трусовете във вашата коалиция, защо не се явявате на заседанията на съвета? \r\n\r\n В. Сидеров: - Моето лично мнение е било одобрявано, подкрепяно от стотици хиляди българи през годините, докато примерно вашето лично мнение - не. Вие сте назначен човек, работите тук. \r\n\r\n Водеща: - Аз ви питам за заседанията на коалицията, имате ли конфликт там и защо не се явявате? \r\n\r\n В. Сидеров: - Задавате въпроси, аз обаче съм обществено обвързан. И когато през 2005 г. направих партия АТАКА, то беше защото стотици хиляди хора го поискаха – те казаха: Направи партия, за да може твоите идеи да бъдат следвани от нас. И аз отговорих на тяхното искане. Затова сега отговарям на техните въпроси. Дневният ред на обществото, а не дневният ред на Българско национално радио… \r\n\r\n Водеща: - А дали ще ви се доверят отново? \r\n\r\n В. Сидеров: - Което се финансира от бюджета, републиканския, с… милиона лева, колко годишно… \r\n\r\n Водеща: - Смятате ли, че по този начин ще имате повече привърженици и ще спечелите за изборите, които следват – и за местните, и за евроизборите? \r\n\r\n В. Сидеров: - И въпреки това, въпреки огромния си бюджет Българска национална телевизия с огромния си бюджет от 90 милиона и радиото с 45 милиона се разминават с дневния ред на обществото. Защо така? Това не е ли тема? Не ви ли кара да се замислите, вие сте хора, които… \r\n\r\n Водеща: - Това е вашето мнение. Аз не смятам, че „Хоризонт“… и няма смисъл да влизаме в този разговор. \r\n\r\n В. Сидеров: - Моето мнение е основателно и това, което казвам, е тревожно… \r\n\r\n Водеща: - Кажете предложенията си за промени в Изборния кодекс, които се обсъждат в парламента? Ще подкрепи ли АТАКА например предложението на ГЕРБ по отношение на социологическите прогнози. Каква е вашата позиция по тази тема? \r\n\r\n В. Сидеров: - И би трябвало да се замислите всички. \r\n\r\n Моите предложения за съжаление също останаха така в сянка, защото не са интересни за медиите. Какво казват те, схематично, защото текстът е пред мен, но той е сух и юридически. Аз предлагам да се спази европейският норматив, защото в момента българският Изборен кодекс го нарушава. Европейският норматив още от 1972 г., след това повторен от 2018 г., с акт казва, че „бариерата не може да бъде повече от 5%“. А всъщност в България при изборите за европарламент бариерата реално е 6%, близо 6. Всичко това ощетява по-малките партии. \r\n\r\n Това, което предлагаме, е самата технология, методика на изчисляване да се промени така, че малките партии да не бъдат ощетявани. Професор Константинов ще ме разбере много добре. И аз ще му предложа също една дискусия да направим и да видим защо сега големите партии продължават с монопола. Те всъщност се подкрепят - ГЕРБ, БСП, слагам и ДПС, защото те си имат един сигурен електорат и започват вече да броят – ние ще вземем 6, не 7, ние 5, не 4 – чакай, как ги раздавате тия евродепутати като краставици на пазара, питам аз. Първо, защо има сега незаконна методика? Това е моят въпрос и ще го задам лично на г-н Михаил Константинов, с него се познавам от 1990 г., публикувах му статия във в. „Демокрация“, никой не я искаше, той още я помни за 500-те хиляди… \r\n\r\n Водеща: - Добре, давайте. \r\n\r\n В. Сидеров: - ...гласа, които са фантоми. Така че проф. Константинов го приканвам да седнем и да обясним защо сега българският Изборен кодекс... и ГЕРБ да се замисли като партия, която определя всичко в парламента. Защото трябва да ви кажа, че от доста време вече групата на патриотите не решава кворума. Господин Цветанов си прави кворума с „Воля“ и с ДПС – това е известно на всички депутати. \r\n\r\n Водеща: - Вие не сте ли част от „Обединените патриоти“. „Обединените патриоти“ не участваха ли активно в управляващите? \r\n\r\n В. Сидеров: - Част съм, да, разбира се. \r\n\r\n Водеща: - Тогава? \r\n\r\n В. Сидеров: - Точно това ви казвам, че като парламентарна група ние нямаме смисъла, стойността, която ни се придава понякога, че без нас не можел кворумът. Не е вярно, г-н Цветанов, един опитен парламентарен играч, голям политик за мен, сравним с Шарл дьо Гол, Аденауер, Кенеди и други титани в световната политическа история. Той наистина е голям, много опитен политик и той отдавна, от месеци вече не залага кворума в парламента на групата на патриотите. Това също е нещо, което малко се обсъжда, остава в сянка, затова ето пак хвърлям светлина и върху този въпрос. \r\n\r\n Водеща: - Други проблеми има ли такива, върху които бихте хвърлили светлина? \r\n\r\n В. Сидеров: - Така стана и по темата за изтребителите, видяхте много добре, че решението беше гласувано с гласовете на ГЕРБ, ВМРО и ДПС. Даже някои коментатори запитаха – това ли е новата коалиция? Не знам, да си отговорят хората дали е това новата коалиция. Аз изложих много добре … \r\n\r\n Водеща: - Тоест вие вече част ли сте от управлението, или не, не мога да разбера? \r\n\r\n В. Сидеров: - Аз не съм бил част от управлението през цялото време. \r\n\r\n Водеща: - Все пак сте част от „Обединените патриоти“, които са в коалиция с ГЕРБ, не мога да разбера това, което говорите? \r\n\r\n В. Сидеров: - Аз ви изясних, че цялата реална власт в България е изпълнителната власт. Така че аз, седейки в парламента, не мога да бъда част от управлението. Нещата, които съм предлагал до момента, не са минавали. Така че как да се представя като част от управлението? \r\n\r\n Водеща:  - Обиден ми се струвате? \r\n\r\n В. Сидеров: - Обиден не мога да бъда, защото обидата е някаква, как да ви кажа, това е присъщо на някаква ученическа компания, ако се е събрала нещо да играе бридж белот и да се обиди някой. Ние сме в политиката, тук няма обида, тук има факти и коментари. \r\n\r\n Водеща: - По този начин не се ли опитвате да хвърлите цялата отговорност на ГЕРБ, въпреки че вие също участвате в управлението? \r\n\r\n В. Сидеров: - Тя е в техни ръце. ГЕРБ всъщност носи цялата отговорност. \r\n\r\n Водеща: - Вашата коалиция има представители в Министерски съвет, моля ви. Зациклихте ли там? \r\n\r\n В. Сидеров: - Нашата коалиция влезе, аз съм повтарял много пъти, че тази коалиция е реалност благодарение на моите усилия. Но тази коалиция влезе в управляващата коалиция като съуправляваща с намерението да направи неща, касаещи доходи на българите, пенсии и т.н. Вместо това ни се предлага да похарчим 2 милиарда лева за най-луксозната военна стока F-16, самолети, които по никакъв начин не ни повишават защитата. \r\n\r\n Водеща: - Ето, увеличихте от началото на годината заплатите на хората в бюджетната сфера? \r\n\r\n В. Сидеров: - А хората мен ще ме питат, понеже ме познават най-много от всички патриоти, ще ме питат – добре, какво стана с пенсиите, какво стана с минималните пенсии? Какво да им отговоря? \r\n\r\n Водеща: - Ами можехте да положите повече усилия, ми се струва, тук. Обаче трябва да сложим край на този разговор, защото следват новините на „Хоризонт“, които са задължителни в 13 часа. Не знам доколко сме били полезни на слушателите с този разговор и доколко реално те са разбрали посланията ви. \r\n\r\n В. Сидеров: - Надявам се да не започват с форум на ГЕРБ вашите новини, а наистина важни събития да има. \r\n\r\n Водеща: - Но се надявам следващия път малко по-съдържателен и в един по-спешен порядък да минем през основните ви идеи. \r\n\r\n В. Сидеров: - О, ще си взема бележки за следващия път. Благодаря за поканата. \r\n\r\n Водеща: - Волен Сидеров в „12 плюс 3“, благодаря ви за това участие. \r\n \n\t\t\t\t\t\t", "date": "2019.01.22", "title": "СИДЕРОВ ПРЕД БНР: Николай Бареков е единственият от всички 17 български депутати гласувал против резолюцията, в която се защитават правата на мигрантите, търсещи убежище"}
{"url": "http://www.bnews.bg/article/255514-frantsiya_i_germaniya_podpisaha_dogovora_za_tyasno_satrudnichestvo", "text": "\n Франция и Германия подписаха нов договор за приятелство в западния германски град Аахен навръх 56-ата годишнина от сключването на Елисейския договор. \r\n\r\n Той е стъпка към създаването на европейска армия, заяви германският канцлер Ангела Меркел. Тя допълни, че това споразумение ще създаде френско-германска обща военна култура. \r\n\r\n Меркел каза още, че документът е необходим заради нарастващия популизъм и национализъм. В речта си след подписването германският канцлер заяви, че Франция и Германия търсят по-тясна политическа, икономическа и военна интеграция и че трябва да работят „за съвместна военна индустрия”. \r\n\r\n Френският президент Еманюел Макрон от своя страна заяви, че тези, които разпространят лъжи за сделката, стават съучастници на престъпленията от миналото. \r\n\r\n „Тези, които азпространяват лъжи нараняват тези хора, които се опитват да защитават, повтаряйки историята”, каза Макрон. \r\n\r\n Припомняме, че новият френско-германски договор за приятелство беше критикуван с мотива, че отива твърде далеч, че няма достатъчно потенциал и е по-скоро символична инициатива на двама отслабени лидери. \r\n\r\n Документът обвързва двете страни за годишни междуправителствени срещи, наред с редовните срещи, в които участват по 50 депутати от всяка страна. \r\n \n\t\t\t\t\t\t", "date": "2019.01.22", "title": "Франция и Германия подписаха договора за тясно сътрудничество "}
{"url": "http://www.bnews.bg/article/255510-merkel_i_makron_podpisaha_dogovor_za_nova_evropa_v_aahen", "text": "\n 56 години след подписването на Елисейския договор, с който Конрад Аденауер и Шарл де Гол сложиха край на враждата между страните си и поставиха началото на тясно сътрудничество между Германия и Франция, двете държави сключиха ново споразумение, което да ги сближи още повече. Така нареченият Договор от Аахен ангажира Берлин и Париж да обсъждат и хармонизират занапред военната и европейската си политика. Документът бе подписан от канцлерката Ангела Меркел и президента Емануел Макрон в присъствието на десетки политици от Европа. В залата за короноване в кметството на Аахен пристигнаха председателят на Еврокомисията Жан-Клод Юнкер, председателят на ЕС Доналд Туск, както и румънският президент, който пое ротационното председателство на Евросъвета след Австрия. \r\n\r\n Договорът събуди безпокойство в някои от страните-членки особено в Източна Европа, които го тълкуват като опит на Германия и Франция да засилят доминатната си роля в ЕС. „Искаме да дадем импулс на европейското обединение“, опита се да успокои духовете през уикенда канцлерката Меркел. \r\n\r\n Документът е от 16 страници и всъщност разширява Елисейския договор от 1956 година. Още Аденаур и Де Гол се ангажират правителствата на двете държави да се срещат на редовни общи заседания, а Париж и Берлин да консултират външната и военната си политика. Започва обменът между френски и немски училища и университети, през който до днес са минали над 2 милиона младежи и се смята за най-големия миграционен поток в Европа след Втората световна война. През 1988 г. към това Хелмут Кол и Франсоа Митеран добавят и споразумение за създаване на общ финансов и икономически съвет, съвет по опазване на околната среда и съвет за културната политика, както и съвет за политиката по отбрана и сигурност. \r\n\r\n Договорът от Аахен сега издига това сътрудничество на ново ниво. Германия и Франция се договарят в бъдеще да стиковат и защитават позициите си в Брюксел и преди големи европейски заседания да провеждат консултации на всички нива. \r\n\r\n Създава се общо френско-немско икономическо пространство, което постепенно да елиминира бюрократичните бариери между двете страни. За тази цел се създава „Съвет на икономическите експерти“, в който да заседават 10 независими експерта. \r\n\r\n Двете страни ще си сътрудничат по-тясно в здравеопазването и в производството на електроавтомобили в граничните райони. Така наречените „евродистрикти“ ще имат и надгранични правни и административни регулации. \r\n\r\n Важна точка в договора е тази за военното сътрудничество между двете страни. За първи път Германия и Франция ще развият съвместни правила за оръжейния експорт. Двете страни си гарантират незабавна подкрепа при агресия от трета страна. Германия и Франция ще се стремят и за общо място в Съвета за сигурност на ООН. \r\n\r\n За първи път ще се създаде и общ парламент – по 50 депутата от двата парламента ще се събират на заседания веднъж на две години. \r\n\r\n Образованието и дипломите на едната страна ще се признават по-лесно в другата. Ще се стимулира изучаването на немски и френски. В граничните региони ще се стимулира двуезичието. \r\n\r\n Договорът бе иницииран през 2017 от Макрон, който призова за ново създаване на Европа и знак, който да покаже стабилността й. \r\n\r\n Засилването на тясното сътрудничество между Берлин и Париж е остро критикувано от популистите в двете страни. Марин Льо Пен предупреди във видеообръщение, че Макрон е готов да дели членството на Франция в Съвета за сигурност с Германия. А крайнодясната „Алтернатива за Германия“ заяви, че финансовите дупки във Франция ще се запълват с немски пари. \r\n \n\t\t\t\t\t\t", "date": "2019.01.22", "title": "Меркел и Макрон подписаха договор за „нова Европа“ в Аахен\r\n"}
{"url": "http://www.bnews.bg/article/255507-koyna_ruseva_skochi_na_mladite_rodilki", "text": "\n Койна Русева се дразни на безотговорните родители, с които й се налага да се сблъсква ежедневно. За нея семейството е свято нещо и не търпи компромиси по този повод.  \r\n\r\n Тя се върна назад в спомените си и разказа, че като млада, е имала съвсем друго мислене от сегашните младежи, а не че трябва да зачене и да роди. Искала е да учи, да се развива, да вижда нови неща, търсила е себе си. „Не знам, тези 13-годишни симпатяги вероятно са намерили по-рано себе си, в което много се съмнявам. Аз на 13 години имах други желания и това се дължи на моите родители. Животът не е стигал само до това да хапнем, да пийнем и... тези три неща. Била съм като всеки идиот тийнейджър, доста дива”, споделя тя. \r\n\r\n Българската Марлен Дитрих е наясно, че няма добри условия за отглеждането на деца в България. „Когато моите деца бяха малки, нямаше проблем с детските градини. Сега знам от приятели какво е положението. Нямаш елементарни условия да си отглеждаш детето. Не можеш просто да го родиш, трябва да се грижиш за него и да работиш. За тези нормални хора, които издържат себе си и семействата си, е трудно. А не просто да искат от държавата апартамент (визира роднините на 13-годишна родилка., които очакват като награда за първо бебе през 2017 г. държавата да им подари апартамент – б.а.), защото просто са родили дете. Адски трудно е, а проблемът е, че всеки се спасява сам – намира сам начини през баби, познати и приятели как да се справи с грижата за едно дете, камо ли за две или три деца”, размишлява актрисата с вледеняващ поглед. \r\n\r\n Всичко това звучи смехотворно от устата на жена, която е родила цели три деца. „Да не забравяме, че аз съм актриса в България, а не някъде другаде. Тук в суматохата могат да се случат много неща. Не винаги съм била чак толкова заета, както в момента. Във всяка една творческа професия има период на работа и период на застой. В тези периоди на застой аз съм родила тези три деца”, бърза да обясни недоумението ни. \r\n\r\n Преди да свие семейно гнездо, на няколко пъти й минава мисълта да поеме към Терминал 2. Тогава си фантазирала, че може да хукне за някъде и да започне отначало. Установила е обаче, че човек е най-стабилен в родината си: „За мен България е мястото, където съм се родила и където ще умра”, усмихва се широко тя. \r\n\r\n Дразни я обаче, че е много трудно тук човек да бъде себе си. Открива този проблем у много хора. „Аз като актриса трябва да мога да бъда себе си и да превъплъщавам себе си, да се изменям. За тази цел човек трябва да се познава много добре, иначе е обречен на тотален провал. Моята професия изисква да бъда достоверна независимо къде. Гледайки ме, драгият зрител трябва да ми вярва, т.е. аз трябва да бъда истинска или да умея да го направя така, че да изглежда истинско. Трябва да познавам себе си, за да боравя със себе си, иначе няма как да стане”, разсъждава още тя. \r\n\r\n В този ред на мисли казва, че обича всичките си роли и няма такава, за която да каже, че се чувства най-добре. Умее да влиза в кожата на героините си. Обича да играе силни и властни жени, но в същото време и лабилни, и чувствителни. Може лесно да се разплаче в роля. В реалния живот също си поплаква, но не обича да говори за причините. \r\n \n\t\t\t\t\t\t", "date": "2019.01.22", "title": "Койна Русева скочи на младите родилки"}
{"url": "http://www.bnews.bg/article/255512-kmetat_na_stara_zagora_zhivko_todorov_nyama_da_sadya_slavi_trifonov_na_nyakoi_hora_im_lipsvat_parvite_7_godini", "text": "\n В последните дни кмета на Стара Загора Живко Тодоров стана мишена на редица нападки от страна на шоумена Слави Трифонов. Причината е в това, че градоначалникът потърси правата си по съдебен ред заради уронващи престижа му коментари в социалната мрежа. \r\n\r\n Тодоров оттегли исковете си към своя съгражданин Иван Киров и има собствена позиция по идеята на реализиралата го във властта партия ГЕРБ за законова регулацията на трафика в социалните мрежи срещу фалшивите новини и езика на омразата. Тодоров смята, че всичко е въпрос на морал и възпитание през първите 7 години. \r\n\r\n „За мен казусът е приключен. Считам, че беше грешка от моя страна да се изправям и да търся културен език, защото такъв явно не съществува. Това е било единственото мое желание. Аз не съм обидил никого в работата си вече 7 години като кмет. Не съм си позволил квалификации. И никога няма да го направя”, заяви Тодоров в интервю за Агенция „Пик” \r\n\r\n „Единственото ми желание е било да има един открит и културен диалог, без значение къде се води той – дали в социалните мрежи, или на политическата сцена”, разкри още кмета на Стара Загора. \r\n\r\n „Цялата тази истерия, че съм завел дело за 5000 лева, е преекспонирана. Не смятам, че съм извършил престъпление. Виждате как се възприе. Затова съм оттеглил претенциите си, за да не смятат хората, че аз съм някакъв нагъл човек, който едва ли не се опитва да злоупотребява с властта. Единствено съм търсил един нормален и културен диалог”, допълни още той. \r\n\r\n Живко Тодоров разкри още пред Агенция „ПИК”, че лично не е познавал човека, който го нарече „смешник”. \r\n\r\n На въпрос дали ще заведе дело срещу Слави Трифонов, Тодоров обясни, че няма да го направо, защото има много по-важни задачи във времето. „Оставям на хората сами да преценят за морала на всеки. Пак казвам, аз не съм обидил никого и не съм направил нищо на никого. Затова не се чувствам виновен. Да, потърсил съм си правата в даден момент. Това съм направил. Оставям хората да преценят сами и да дадат оценка”, заключи той. \r\n \n\t\t\t\t\t\t", "date": "2019.01.22", "title": "КМЕТЪТ НА СТАРА ЗАГОРА ЖИВКО ТОДОРОВ: Няма да съдя Слави Трифонов, на някои хора им липсват първите 7 години"}
{"url": "http://www.bnews.bg/article/255494-bivshata_na_dzhizasa_zaprilicha_na_dzhako", "text": "\n Бившата съпруга на футболиста Благой Георгиев - Есмер Омерова, заприлича на Майкъл Джексън. Руската красавица вероятно е прибегнала до хирургическа интервенция на лицето. Нейната дясна скула е жестоко хлътнала. По същия начин преди години кралят на поп музиката режеше парче по парче от своя череп, за да придобие идеални пропорции. Приликата между танцьорката и Джако е поразителна. Есмер със сигурност има корекции на носа и устните. Покойният американец беше вманиачен в подобни интервенции. Според негови изследователи той е лягал под скалпела над 30 пъти. \r\n\r\n Благо Джизъса и Есмер се разделиха в началото на миналата година. Те обявиха, че бракът им вече е история. Тяхната рожба Елай остана да живее при рускинята. Наскоро тя публикува снимка как малчуганът се радва на кученце. Вероятно животното е било подарък от новото гадже на Есмер - собственика на зала за бойни спортове Макс Давидов. \r\n\r\n Треньорът по бокс се опитва да разведри танцьорката след неприятния развод, но изпитва трудности. Двамата обикалят най-красивите места в Западна Европа. В общите им снимки усмивките на Есмер изглеждат изкуствени на фона на огромната обич, която изпитваше към Благо. Джизъса е известен със своя магически чар и отношението към нежната половинка от човечеството. Сватбата на Георгиев и Есмер беше 2015 година. На церемонията пя легендарният Йосиф Кобзон, а за тържеството от България пристигнаха другите две деца на Джизъса - Йоана и Давид. \r\n\r\n Рускинята изглежда и доста отслабнала след раздялата с Благо. Тя се завърна към своята голяма страст - танците, но почти цялото й ежедневие преминава с Елай. \r\n\r\n В същото време Джизъса глези своята нова изгора - Златка Райкова. Двамата избягаха от софийските студове в Дубай, а в момента се готвят да отворят своето първо заведение - наргиле бар, пише \"България Днес\". \r\n \n\t\t\t\t\t\t", "date": "2019.01.22", "title": "Бившата на Джизъса заприлича на Джако"}
{"url": "http://www.bnews.bg/article/255501-uzhasyavashto_politsay_izdahna_zad_volana_kolata_mu_pomete_parkirani_koli", "text": "\n Полицай от Смолян издъхна зад волана на личния си автомобил, в района на болницата в родопския град. Нещастният инцидент е станал днес, малко преди 11:00 часа. \r\n\r\n 40-годишният мъж е имал здравословни проблеми, за което бил на медицински преглед. На тръгване с автомобила си \"Хонда\" му прилошава и е починал на място, след което колата, която изкачвала нагорнището, тръгва назад и се удря в паркираните в района коли. Други пострадали няма. \r\n\r\n Извършва се оглед на местопроизшествието, коментира директорът на полицията в Смолян старши комисар Николай Димов. \r\n \n\t\t\t\t\t\t", "date": "2019.01.22", "title": "УЖАСЯВАЩО! Полицай издъхна зад волана, колата му помете паркирани коли"}
{"url": "http://www.bnews.bg/article/255509-dvama_advokati_se_otkazaha_ot_zashtitata_na_yoan_matev", "text": "\n Двама от адвокатите на Йоан Матев - Иван Томов и Виктор Попов - се отказаха да защитават обвинения за убийството на 15-годишния Георги Игнатов в Борисовата градина през лятото на 2015 г. Йоан Матев. \r\n\r\n По този начин единственият адвокат на Матев остава Стоянка Маркова. \r\n\r\n Днешното съдебно заседание срещу Йоан Матев продължи с разпит на свидетели. \r\n\r\n Съдът разпореди и да се издири свидетел по делото за убийството в Борисовата градина - Мариан Тодоров. \r\n\r\n Разпореждането на съда е за общодържавно издирване без задържане.Свидетелят не може да бъде открит на настоящия му адрес, за да бъде призован. \r\n\r\n От девет призовани свидетели по време на съдебното заседание, седем не се явиха. В залата не се явиха и гражданските ищци по делото - Албена и Валентин Игнатови, родители на убития през юни 2015 г. Георги Игнатов. \r\n\r\n По време на свидетелските показания в съдебната зала съучениците описаха Матев като умен, добър и спокоен човек, с когото са се познавали от училището и са излизали в обща компания. \r\n\r\n Съдът насрочи следващото съдебно заседание за 20 март, когато трябва да се явяват свидетелите, които не бяха в зала днес. \r\n\r\n Припомняме, Марсел Матев, братът на подсъдимия Йоан, се възползва от правото си да не свидетелства по делото, въпреки че според информация на разследващите именно Марсел е завел полицията до доказателства по производството. \r\n\r\n Йоан Матев е обвинен за убийството на 15-годишния Георги Игнатов в Борисовата градина през юни 2015 г. Убийството на Георги беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан, е успял да се обади по телефона на приятелката си. Тя подала сигнала към тел. 112. \r\n\r\n Полицията разпространи видео от съседна камера и нееднократно призоваваше гражданите за съдействие. \r\n\r\n Йоан Матев беше задържан година и половина след самото престъпление със сериозно променен външен вид и от тогава се намира в ареста. \r\n\r\n След края на съдебното заседание прокурорът заяви пред журналисти, че следващите съдебни заседания също ще продължат с разпит на свидетели. \r\n\r\n От държавното обвинение не казаха колко още свидетели има и бяха лаконични, че \"не могат да говорят наизуст, тъй като трябва да погледнат в списъка по делото\". \r\n\r\n Съдът наложи и глоба от 100 лева на трима от неявилите се свидетели. \r\n \n\t\t\t\t\t\t", "date": "2019.01.22", "title": "Двама адвокати се отказаха от защитата на Йоан Матев\r\n"}
{"url": "http://www.bnews.bg/article/255504-zadarzhaha_shofyor_na_avtobus_ot_panagyurishte_prevozval_patnitsi_sled_kato_se", "text": "\n Задържан е шофьор на автобус от Панагюрище, превозвал пътници след употреба на наркотици. \r\n\r\n Това съобщиха от ОДМВР - Пазарджик. \r\n\r\n Това е станало вчера следобед при рутинна проверка на автобус „Мерцедес“, превозващ работници по линията Пазарджик -Панагюрище и обратно. На улица „Георги Бенковски“ в средногорския град автопатрул спрял за проверка возилото, управлявано от 37-годишен панагюрец с инициали И.А. Последвал тест с дрегер “Drug test”, като била отчетена положителна проба за употреба на наркотици. При направения личен обиск на водача у него било открито топче с бял прах, който реагирал положително на кетамин. Мъжът е задържан в ареста на РУ - Панагюрище, а спрямо него е образувано полицейско производство. \r\n\r\n По време на проверката и задържането в автобуса са били превозвани общо 12 пътници. \r\n \n\t\t\t\t\t\t", "date": "2019.01.22", "title": "Задържаха шофьор на автобус от Панагюрище, превозвал пътници след като се...."}
{"url": "http://www.bnews.bg/article/255505-sram_mlada_nasha_nadezhda_unizhi_sportno_uchilishte_gen_vladimir_stoychev_reklamira_narkomaniya_i_droga_v_instagram", "text": "\n Младата българската спортна надежда Борислав Георгиев унижи по безпрецедентен начин легендарното спортно училище „Ген. Владимир Стойчев“ в София, след като вече няколко години не спира да се хвали със своята наркомания из Инстаграм. \r\n\r\n На десетки свои снимки публикувани в профила му в социалната мрежа Инстаграм (borislav georgiev77) бившата изгряваща звезда по лека атлетика не спира да рекламира марихуана и амфетамини, като поне на още толкова фотоса, самият той се е снимал надрусан до козирката. \r\n\r\n Георгиев, който очевидно харесва себе си в образа на наркоман, от 2017 досега не спира да хвали наркотиците, като коментира фотосите си с „афоризми“ от типа „Ако не можеш да бъдеш щастлив, поне може да бъдеш надрусан“. \r\n\r\n Според коментари в социалната мрежа, преди време Георгиев е бил една от надеждите на спортно училище „Ген. Владимир Стойчев“ в сферата на леката атлетика, като постепенно обаче е пропаднал, след като се озовал в лапите на дрогата. \r\n\r\n Преди време младежът дори имал медал от републиканско състезание, но днес това е само минало. \r\nПриятели на Борислав от спортното училище не спират да се възмущават от своя доскорошен спортен колега, коментирайки, че той се е превърнал в едно от най-големите публични унижения не само за спорта, но и за цялата история на училище „Ген. Владимир Стойчев“. \r\n\r\n „Нито учителите му, нито родителите му, нито органите на реда не се занимават с него. Всички са приели, че той е зависим от хапчетата и тревата, като затова не спира да се хвали с тях в Инстаграм“, коментира негов бивш приятел. \r\n\r\n Нека припомним, че национално спортно училище „Ген. Владимир Стойчев“ е средно общообразователно училище с обучение от шести до дванадесети клас. То е и първото спортно училище в София. \r\n\r\n Открито е на 1 септември 1974 г. под методическото ръководство на ВИФ, днес НСА. От 1 октомври 1975 г. до 1997 г. е ведомствено училище “Чавдар” към МО и развива 30 вида спорт. От 1998 г. е държавно към МОН, а от 2003 г. – към ММС, сега Министерство на физическото възпитание и спорта. От 1987 г. училището неизменно е сред водещите в страната по постигнатите резултати в спортната и общообразователната подготовка. За ученици от провинцията е осигурено общежитие. \r\n\r\n В 45-годишната история на СУ “Генерал Владимир Стойчев” възпитаниците на училището са спечелили 15 олимпийски медала и още 480 отличия от световни и европейски първенства и световни купи за мъже, жени, юноши и девойки. \r\n\r\n Олимпийски медалисти, които са възпитаници на СУ “Генерал Владимир Стойчев” и шампиони на ЦСКА, са шампионката от Пекин`2008 в гребането Румяна Нейкова, двукратната олимпийска шампионка в спортната стрелба Мария Гроздева, първата олимпийска шампионка на училището Таня Богомилова, сребърните медалисти Весела Лечева (спортна стрелба) и Адриана Дунавска (художествена гимнастика) и носителите на бронзови отличия от олимпиади Мартин Маринов (кану-каяк), Диана Дудева (спортна гимнастика), Адриан Душев (кану-каяк), Евгени Щерев (карате) 1992 г. и Кирил Терзиев (борба свободен стил) \r\n\r\n Скандалните фотоси, публикувани лично от Георгиев в Инстаграм, можете да разгледате тук: \r\n\r\n \r\n \n\t\t\t\t\t\t", "date": "2019.01.22", "title": "СРАМ! Млада наша надежда унижи спортно училище „Ген. Владимир Стойчев“ – рекламира наркомания и дрога в Инстаграм\r\n"}
{"url": "http://www.bnews.bg/article/255492-obyavyavat_nominatsiite_za_oskar", "text": "\n Американската академия за театрално и филмово изкуство ще обяви номинациите за „Оскар” на церемония в Лос Анджелис. Тя ще започне в 15:20 ч. българско време, предава Нова тв. Имената на претендентите ще бъдат съобщени от американската актриса Трейси Елис Рос, която изигра главната роля в комедийния сериал “Girlfriends” (2000-2008), и американския актьор от пакистанския произход Кумайл Нанджиани, участвал в \"Силиконовата долина\" (2014). Наградата се присъжда в 24 категории, включително \"Най-добър филм\", \"Най-добър режисьор\", актьорски номинации за главни и поддържащи роли, \"Най-добър чуждоезичен филм\", \"Най-добър анимационен филм\" и др. Мелодрамата на Брадли Купър \"Роди се звезда\", драмата на мексиканския режисьор Алфонсо Куарон \"Рома\" и лентата на Питър Фарели \"Зелената книга\" са с най-големи шансове за „Оскар” в категорията \"Най-добър филм\", сочат прогнозите на критиците. След официалното обявяване на номинираните (от 5 до 10 в категорията \"Най-добър филм\" и по 5 в останалите категории) се провежда вторият етап на гласуване, по време на който членовете на Американската филмова академия ще определят победителите. Това ще се случи до 19 февруари. 91-та церемония по връчването на наградите на Академията ще се проведе на 24 февруари 2019 г. в Dolby Theater (Холивуд, Лос Анджелис). \r\n  \r\n \n\t\t\t\t\t\t", "date": "2019.01.22", "title": "Обявяват номинациите за „Оскар”"}
{"url": "http://www.bnews.bg/article/255493-dzhino_udari_danoto_mestni_grachi_go_izmamiha_sas_solidna_suma_pari", "text": "\n Pиaлити звeздaтa e измaмeн cъc coлиднa cyмa Pиaлити звeздaтa Джинo Биaнĸaлaнa yдapи дънoтo. Teзи дни Джинo Биaнĸaлaнa изплaĸa, чe e бил yжилeн oт извecтнa poднa фaмилия. \r\n\r\n Двyĸpaтния пoбeдитeл в pиaлити фopмaтa „Биг Бpaдъp“ e глacyвaл oгpoмнo дoвepиe нa cвoи близĸи oт бoгaтaшĸo ceмeйcтвo, ĸoитo пocpeдничили пpи cдeлĸa зa нeдвижим имoт. \r\n\r\n Pиaлити звeздaтa e измaмeн cъc coлиднa cyмa Πpипoмнямe, чe пpeз 2017 гoдинa, Джинo Биaнĸaлaнa инвecтиpa нeмaлĸa cyмa пapи в двa aпapтaмeнтa в Cвeти Bлac. Toй изплaĸa: \r\n\r\n „Πpиятeли мe пpeдyпpeдиxa дa внимaвaм, нo aз нaли cъм cвиĸнaл нa дoвepиe…. \r\n\r\n Измaмeн бяx oт пoзнaти в Бългapия xopa, щe cпecтя имeнaтa им, зaщoтo ce вoди дeлo. Aпapтaмeнтитe, ĸoитo ĸyпиx, ca били тexни. Πo бaнĸoв път пpexвъpлиx пapитe нa фиpмaтa, ĸoятo e тяxнa, нo ми пoиcĸaxa чacт oт cyмaтa пoд мacaтa. Имax eдин мeceц, в ĸoйтo дa дaм ocтaтъĸa, зaщoтo нe бeшe мaлъĸ и тpябвaшe вceĸи дeн дa ce тeгли лимитa oт бaнĸaтa. Haĸpaя нe aз, a лeля ми зaнece пapитe, зaщoтo нa мeн ми ce нaлoжи дa зaминa зa Typция зa oпepaция. Xopaтa, c ĸoитo движexмe cдeлĸaтa пoдпиcaxa пиcмo, чe пapитe ca пpeдaдeни, ĸoй ги e зaнecъл, вcичĸo…“. \r\n\r\n Koгaтo oбaчe Джинo Биaнĸaлaнa ce зaвъpнaл oт Typция бил изнeнaдaн мнoгo нeпpиятнo, пише Пик. Toй paзбpaл, чe cмeтĸитe мy ca зaпopиpaни, a фиpмaтa мy иcĸa oтнoвo пapитe, ĸoитo вeчe бил дaл пoд мacaтa. \r\n\r\n Pиaлити звeздaтa пocoчвa, чe в Щaтитe пoдoбнo нeщo нямa ĸaĸ дa ce cлyчи. B зaĸлючeниe тoй пocoчи, чe e в oчaĸвaнe нa пъpвopoднaтa cи poжбa. \r\n \n\t\t\t\t\t\t", "date": "2019.01.22", "title": "Джино удари дъното, местни грачи го измамиха със солидна сума пари "}
{"url": "http://www.bnews.bg/article/255502-astrolog_s_tsenni_saveti_kakvo_tryabva_da_napravim_za_da_se_chuvstvame_po_shtastlivi", "text": "\n 8-ят слънчев ден е свързан с преображението. Това е време за чудесата и за подмладяване. Именно днес можем да получим Божията благодат. Благоприятно време е за преход към ново духовно качество, пише в хороскопа си за днес астрологът Ивелина Пенчева. \r\n\r\n \"Този ден е като бял лист, в който започваме да пишем близкото си бъдеще. Може да започнете всичко отново, на чисто, загърбвайки старото. Новото може да дойде неочаквано. Бъдете готови за неочаквани неща! В този ден най-добре нищо да не се планира. Плановете може да се реализират точно на обратно“, предупреждава астрологът. \r\n\r\n \"Живейте свободно и независимо, а не по график! Ще им върви само на тези, които са разкрепостени и на тези, които са готови да рискуват. Проблемите започват да намират своето неочаквано решение. Не си правете изводи само по чутото! Денят способства всички начинания, особено с елемент на авантюризъм. Добре е да се проявява гостоприемство, безкористност, да се помага на всеки, който се нуждае от помощ, да се осъществяват нови запознанства“, съветва Ивелина Пенчева. \r\n\r\n \"Благоприятно е за пътуване, но само на къси разстояния. Време е за освобождение от всичко старо и ненужно, което възпрепятства прогреса ни. Това е ден за очистване, затова се препоръчва измиване, подстригване, козметични намеси. Полезни са водните процедури. Подходящо е за всякакво гадаене и сега можете да пробвате да погледнете в бъдещето“, добавя астрологът. \r\n\r\n \"Да не се започват съдебни процеси и операции с недвижима собственост! Неподходящо време за ремонт и за рутинна работа. Не се препоръчва да се подписват важни документи, да се сключват сделки и договори (освен устни)“, предупреждава Ивелина Пенчева. \r\n\r\n В този ден се препоръчва вярност на всички мъже към своите жени. \"Храната трябва да бъде разнообразна. Може да ядете каквото искате. Ако не ви се яде, не се насилвайте! Добре е да пробвате нещо ново. Препоръчват се тонизиращи продукти. Полезно е да се изпие чаша кафе, 50 гр коняк за повишаване на тонуса и подобрение на умствената дейност. Да се ядат лимони, киви, ананас, праскови и други богати на витамини продукти“, съветва астрологът. \r\n\r\n \"Препоръчва се носенето на пъстри дрехи. Избягвайте сивите тонове, а най-вече червено-кафяво“, добавя тя. \r\n\r\n \"Сънищата са пророчески, ако са ярки и близо до утрото. Всичко свързано с ключалки, ключове, коридори и ограничено пространство – лишаване от свобода, затвор, болница. Ако сънувате животни – това е знак за лъжи, клюки, слухове“, обяснява Ивелина Пенчева. \r\n \n\t\t\t\t\t\t", "date": "2019.01.22", "title": "АСТРОЛОГ С ЦЕННИ СЪВЕТИ! Какво трябва да направим, за да се чувстваме по-щастливи?"}
{"url": "http://www.bnews.bg/article/255497-merindzhey_evrodeputati_milioneri_bez_den_trudov_stazh_izvan_bryuksel", "text": "\n Шокиращи разкрития по отношение на трима настоящи членове на Европейския парламента, избрани от българските граждани, направи Николай Бареков. \r\n\r\n \r\n\r\n Знаете ли, че .... \r\n\r\n Трима български евродепутати записаха първия си ден трудов стаж през 2014 година направо в Европарламента и успяха да спестят по половин милион от заплати и командировъчни само до средата на мандата? Без един ден работа извън Парламента в Брюксел Андрей Новаков от ГЕРБ, Момчил Неков 15/15 от БСП(влязъл случайно) и Ангел Джамбазки от ББЦ също влязъл случайно (ВМРО), (сега вече и ПатрЕот) спестиха по половин МИЛИОН лева само за първите две години от мандата! До май вече ще са милионери. Колко са работещите българи, които за пет години трудов стаж стават милионери? А колцина са българите с такива авоари след 40 години трудов стаж? Аз примерно през май 2019 ще имам законен трудов стаж от 27 години и ще напусна Европарламента без нито едно евро спестено от заплати и режийни. Както обещах преди да бъда избран за депутат, голяма част от заплатата си дадох под формата на подкрепа за социално нуждаещи се българи, предимно деца. Ще правя и още дарения. Осен това съм баща на трима български сина и чакам четвърти. Призовавам колегите Новаков, Неков и Джамбазки да дарят спестените си авоари и банкови сметки на българската държава и на народа, който ги изпрати без да иска в Брюксел. И тримата влязоха случайно в парламента и на гърба на избиратели, които въобще не са гласували за тях. Смятам, че така е справедливо и морално, ако колегите въобще познават значението на тези думи. \r\n\r\n Справка : Ангел Джамбазки е декларирал през 2017 година спестени над 410 000 лева от еврозаплата! Плюс покупка на парцел за къща. \r\nПрез същата година 15/15 Неков декларира 385 000 Лева. \r\n\r\n \r\n\r\n   \r\n \n\t\t\t\t\t\t", "date": "2019.01.22", "title": "МЕРИНДЖЕЙ ЕВРОДЕПУТАТИ! Милионери без ден трудов стаж извън Брюксел! "}
{"url": "http://www.bnews.bg/article/255503-krisko_prodaval_alkohol_na_cherno", "text": "\n Много преди да стане известен, рапърът Криско въртял измами в дискотека край морето. Първата работа на Кристиян е била като помощник-барман в хотел по родното Черноморие. С порочна схема той си заработвал солидни пачки всяка вечер. Малолетните чужденци, които идвали в България само за да се напият, му плащали по 30 евро, за да им даде малко алкохол в чаша с безалкохолно, писа „България Днес“. \r\n\r\n Рапърът предупреждава обаче – това не е съвет към барманите днес. Просто времената били „скъсани“. \r\n\r\n Оказа се също така, че Криско е имал и вземане – даване с родната полиция. Дори почти пренощувал в районното. Причината – с приятел решили да свалят пътна табела, намираща се до самото районно. Тогава и двамата били на 14 г. \r\n \n\t\t\t\t\t\t", "date": "2019.01.22", "title": "Криско продавал алкохол на черно "}
{"url": "http://www.bnews.bg/article/255500-novo_s_elektronna_usluga_proveryavame_dali_imame_spyashti_aktsii", "text": "\n Държавата се опитва да събуди т.нар. \"спящи акции\" от времето на масовата приватизация. Много от собствениците на бонови книжки обаче не знаят дали притежават нещо, или не. \r\n\r\n Директорът на Централния депозитар Васил Големански заяви пред bTV, че въпросът с непотърсените акции е бил повдигнат преди няколко години и Министерството на финансите е подело инициативата. \r\n\r\n Всички тези активи, които са акции, придобити с боновите книжки, към настоящия момент се водят в регистъра на Централния депозитар, обясни Големански и допълни, че дори човек да е загубил боновата си книжка, в регистъра има запис. \r\n\r\n Чрез електронна услуга всеки може да провери в Централния депозитар какви акции има. \r\n\r\n Васил Големански обаче съветва хората да изчакат, тъй като концепцията е публикувана за обществено обсъждане. \r\n\r\n Предвидено е една година да има информационна кампания, в която да бъде припомняно на хората, че имат активи и какво могат да направят с тях,посочи той. \r\n\r\n Близо 2 милиона българи притежават акции чрез тези бонови книжки за около 2 милиарда лева. \r\n\r\n Идеята е в рамките на една година всеки собственик на акции да ги прехвърли към избран от него инвеститор. Ако не го направи, спящите книжа автоматично ще отидат в специално създаден фонд. Собствеността като дял във фонда ще се пази 5 г., но ако и след това собственикът не си ги потърси, парите му ще се национализират и ще отидат в Сребърен фонд. \r\n \n\t\t\t\t\t\t", "date": "2019.01.22", "title": "НОВО! С електронна услуга проверяваме дали имаме \"спящи акции\"\r\n"}
{"url": "http://www.bnews.bg/article/255499-mariya_ilieva_pak_s_mlado_gadzhe_vizhte_koy_e_toy", "text": "\n Поп звездата Мария Илиева има ново гадже. \r\n\r\n И то не кой да е, а неин колега – Петър Бонев. Изпълнителят отново е по-млад от 41-годишната певица с пет години. Двамата са заедно отскоро и пътуват в чужбина, а се познават от 2001 г. Именно тогава Петър се влюбва първо в мелодичния глас на Мария, а след това и в нея самата. „Купих си първия й албум и останах като потресен колкото е талантлива, толкова е и красива“, очарован е Бонев, писа „България Днес“. \r\n\r\n Започва да ходи на всяко участие на Мария Илиева и се запознава с нея. Следи изкъсо любовния живот на певицата и когато тя се разделя с поредното гадже – бащата на детето й Георги, най-после успява да й се обясни в любов, която се оказва споделена. \r\n\r\n В момента Мария и Петър са неразделни, категорични са техни приятели. \r\n\r\n Новото гадже на певицата се включи активно на нейна страна в разправията с друго бивше гадже – Наско. Петър обвини победителя в последния сезон на „ВИП Брадър“, че е плагиат. От своя страна Наско разтръби навсякъде, че Мария Илиева му пречи да се реализира като музикант.   Снимка вижте \r\n \n\t\t\t\t\t\t", "date": "2019.01.22", "title": "Мария Илиева пак с младо гадже (Вижте кой е той)"}
{"url": "http://www.bnews.bg/article/255458-nikoleta_lozanova_se_prebi_na_leda", "text": "\n Плеймейтката Николета Лозанова се контузи  на поледицата в мразовита София. \r\nЕдрогърдата брюнетка пусна своя снимка, на която се вижда огромна синина на бедрото й. Оказа се, че хубавицата се пребила, докато се прибирала към дома си. \r\nТъкмо слизала от автомобила си, когато се подхлъзнала върху замръзнала повърхност и се забила странично върху твърдия лед. Вследствие на травмата Николета се сдобила с голям хематом, който се мъчела да цери с различни мазила и компреси, но засега безуспешно, пише \"Уикенд\". \r\n \n\t\t\t\t\t\t", "date": "2019.01.22", "title": "Николета Лозанова се преби на леда "}
{"url": "http://www.bnews.bg/article/255489-agentsiya_royters_dokladat_na_ek_vavezhda_sanktsii_na_balgarskoto_pravitelstvo_zaradi_targoviyata_s_balgarskoto_grazhdanstvo_koy_ima_vina_za_tova_vsichki_fakti_i_obstoyatelstva_vodyat_kam_litseto_karakachanov", "text": "\n \r\n\r\n Малта, Кипър и България са единствените страни членки на ЕС, в които действат програми за продажба на гражданство. Двадесет държави, включително тези три, продават разрешителни за пребиваване. \r\n\r\n В трите държави богати чужденци могат да си купуват паспорти, които им дават пълен достъп до повечето страни от ЕС срещу инвестиции, вариращи между 1 и 2 милиона евро, отбелязва Ройтерс. \r\n\r\n BNews припомня, че основни заподозрени за осъществяване на продажбата на българско гражданство у нас са представители на ВМРО с председател Красимир Каракачанов.  Специализираната прокуратура и Комисията за противодействие на корупцията и отнемане на незаконно придобитото имущество проведе акция за корупционни и длъжностни престъпления в Държавната агенция за българите в чужбина (ДАБЧ). \r\n\r\n Следствие бе задържан директорът на ДАБЧ Петър Харалампиев. Той е от квотата на \"Обединени патриоти\" и беше назначен на поста през 2017 г. От 2014 до 2017 г. той беше зам. областен управител на област София. Преди това управляваше фондация \"Българе\". Харалампиев е от движението \"БГ Патриот\", което е част от коалицията \"Обединени патриоти\" и гравитира около ВМРО. \r\n\r\n \r\n\r\n Според изданието българската прокуратура разполага с данни, от които ставало ясно, че Красимир Каракачанов е получавал между 550 и 1500 евро за всеки македонец получил български паспорт. На въпрос към Матева получила ли е подкрепа от български политици при разобличаване на паспортната мафия, тя заявява, че такава подкрепа е получила единствено от евродепутата Николай Бареков. Ето и линк към целия материал на изданието: https://www.eureporter.co/politics/2019/01/06/bulgaria-whistleblower-reveals-corruption-in-the-sale-of-passports-goes-to-the-top/ fbclid=IwAR2j7FOTq5_4mWl3tQ7KF8D50iEff2WyJfoY7yuEwLoHmxFatjwMFIiewQQ \r\n\r\n \r\n\r\n Матева обяви и пред редица български медии, че разполага с доказателства, че ВМРО и Красимир Каракачанов се издържат от продажба на българско гражданство. \r\n\r\n \r\n\r\n Вицепремиерът Красимир Каракачанов, бившият министър на правосъдието Екатерина Захариева (сега външен министър) и евродепутатът Андрей Ковачев (от партията ГЕРБ на Бойко Борисов) са хората на най-високи постове, обвинени в извършването на измама, която позволи на хиляди чужденци да получат български паспорти срещу пари, като с тези документи предлагат безвизови пътувания в целия ЕС, съобщи информаторът. \r\n\r\n \r\n\r\n Публикуваме линк към публикацията https://m.dw.com/de/korruption-das-lukrative-gesch%C3%A4ft-mit-eu-p%C3%A4ssen/a-46177331?fbclid=IwAR3AyQvhTJUQmAiSq53phs5K3ar_Hr1xYzEyS4mTHx2vSYANEC0QEYUcWxE. \r\n\r\n  В нея е са изложени твърдения за владение на мръсния пазар за продажба на паспорти от националистическите формации, които участват в управлението. Немските журналисти алармират европейското общество и за оказване на натиск върху бившия служител на министерството на правосъдието Катя Матева. \r\n\r\n \"Основен източник на пари за ВМРО е услугата по продаване на българско гражданство на македонци през две фирми за превод и легализация. ВМРО носи политическа отговорност, а Каракачанов носи персонална политическа отговорност. Положението на вицепремиер Каракачанов е под въпрос, той трябва да си подаде оставката и до изясняване на всички обстоятелства той трябва да бъде отстранен. Фактите, които са пред мен говорят за такава пряка връзка.\" Това пък твърди  Велизар Енчев.  \r\n\r\n Веднага след като Агенция Ройтерс публикува информацията за предстоящите санкции на българското правителство заради търговията с българското гражданство, евродепутатът Николай Бареков призова за незабаваната оставка на Красимир Каракачанов. \r\n \n\t\t\t\t\t\t", "date": "2019.01.22", "title": "АГЕНЦИЯ РОЙТЕРС: Докладът на ЕК въвежда санкции на българското правителство заради търговията с българското гражданство! КОЙ ИМА ВИНА ЗА ТОВА -  всички факти и обстоятелства водят към лицето Каракачанов! "}
{"url": "http://www.bnews.bg/article/255496-nasha_pevitsa_zvezda_v_sasht", "text": "\n Българка предизвика сензация в Америка. Екзотичната Соня Мембреньо се превърна в една от най-популярните и обичани звезди на САЩ. Тя гостува в сутрешното предаване на популярния водещ на чикагския канал „Фокс” – Майк Каплан, където представи проекта си. \r\nЗаедно с още две момичета, Соня създаде групата „Джърси Гърлс”, която става мега популярна. Красавиците са изключително търсени в клубовете на Чикаго и са първата женска банда, която излиза извън границите на Илинойс. \r\nПреди да замине за САЩ, Соня се прочу и у нас с участието си в риалити форматите „Мюзик Айдъл” и „Х Фактор”. След това бе поканена като част от бенда на „Комиците”, но пикът в музикалната й кариера настъпва именно сега, пише „България днес”. \r\nСоня заминава за Америка, за да се види с баща си – Назарио Мембреньо Роке, когото не е виждала от малка. Той й урежда зелена карта и я устройва в САЩ. \r\nДвамата не са се виждали откакто момичето било на 2 години. \r\n„Чудех се дали ще го позная, дали ще ме познае той? Прегърнах го и ми се върна целия живот като на лента само за една секунда. Мислех си какво щеше да е, ако беше останал близо до мен”, спомня си Соня. \r\n\r\n Паметната среща слага началото на новия й живот. Тя се възстановява след тежката раздяла с гаджето си – Боян от Битоля. Соня е съкрушена от раздялата им, но сега отново е щастлива. \r\nВ момента живее в Чикаго, докато баща й е в Мериленд, където има друго семейство. Двамата обаче поддържат връзка и редовно се виждат. В момента тя е затрупана с участия, а на 14 февруари ще пеят в един от най-известните клубове в града. \r\n„Поканиха ни във „Фокс” с идеята да отбележат нашето излизане извън щата Илинойс и пробиването ни на други сцени. Разказвахме и за участията ни на доста големи фестивали”, споделя Соня за гостуването си в телевизията. \r\n  \r\n \n\t\t\t\t\t\t", "date": "2019.01.22", "title": "Наша певица – звезда в САЩ "}
{"url": "http://www.bnews.bg/article/255491-skrabna_vest_otide_si_izvesten_zhurnalist", "text": "\n Известният през миналия век журналист във вестник ”Народно дело” Слави Чакъров почина тази сутрин на 80 години след дълго боледуване. В период 1967-1990 година Чакъров работи за вестника и дълги години е завеждащ отдел „Стопанска политика”. Бил е също и главен редактор на в. „Полет”. BNews изказва своите съболезнования на семейството и близките на Слави Чакъров!  \r\n  \r\n \n\t\t\t\t\t\t", "date": "2019.01.22", "title": "СКРЪБНА ВЕСТ: Отиде си известен журналист \r\n\r\n"}
{"url": "http://www.bnews.bg/article/255490-fiki_sled_napadenieto_ne_e_zaradi_preslava_a_ot_zavist", "text": "\n За първи път Фики Сторарао говори за нападението срещу него и Гюлджан по Коледа. Певецът твърди, че не се е изплашил, а и никак не му било трудно да повали единия от нападателите си на земята. \r\n„Не разбирам смисъла на цялата ситуация. Никому нищо лошо не съм направил. Единственото обяснение, което имам е, че е от завист. Но завистта не е довела никого до нищо хубаво. Аз съм дълбоко вярващ човек. Вярвам, че Бог вижда постъпките на всеки и идва ден, когато съди и раздава справедливост“, казва Фики пред „България Днес“. \r\nТой отрича да ходи с охрана, както се писа в жълтите медии. „Най-вероятно са ме видели с мой приятел, с когото тренираме, а в дискотеките е нормално да има охрана“, отсича изпълнителят. \r\nФики определя като „Плод на нечие силно въображение“ слуховете, че е нападнат с цел сплашване заради предполагаема връзка с Преслава. \r\n\r\n   \r\n \n\t\t\t\t\t\t", "date": "2019.01.22", "title": "Фики след нападението: Не е заради Преслава, а от завист!"}
{"url": "http://www.bnews.bg/article/255498-gripat_vilnee_nad_1000_uchilishta_zatvoriha_vrati", "text": "\n 1071 образователни институции са с преустановен учебен процес заради грипната епидемия. Това каза министърът на образованието и науката Красимир Вълчев.   Днес достигнахме пика от гледна точка на броя на училищата, които са в грипна ваканция. Над една четвърт от всички училища и детски градини в страната са в грипна ваканция, каза Вълчев. Просветният министър участва в дискусия с граждански организации и бизнеса за това как могат да си сътрудничат и да следват единна политика в посока развитие на уменията на всеки ученик.   \r\n\r\n От днес в грипна ваканция са 194 училища в област Пловдив, 122 училища в област Варна и 69 училища в област Добрич. По предписание на РЗИ няма занятия в 97 училища в София-област.   В област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник. Последен ден от грипната ваканция са 137 училища в Бургаска област, в 120 училища в област Стара Загора, и в 65 училища в област Шумен.   В едно училище в Кюстендилска област няма учебни занятия днес - СУ „Св. Климент Охридски“, по предписание на РИОКОЗ, не се провеждат занятия и в ДГ \"Детелина\" в с. Черно поле, Видинска област.   \r\n  \r\n \n\t\t\t\t\t\t", "date": "2019.01.22", "title": "ГРИПЪТ ВИЛНЕЕ! Над 1000 училища затвориха врати! \r\n\r\n"}
{"url": "http://www.bnews.bg/article/255495-vitseprezidentat_moyat_saprug_ne_polzva_ohrana_ot_nso_ne_savetvam_prezidenta_za_povedenieto_na_zhena_mu", "text": "\n Няма политика и конфронтация по принцип. Дълги години тази институция беше патерица на изпълнителната власт. Затова сега се създава впечатление за конфронтация между президента и правителството.  \r\n\r\n Това коментира вицепрезидентът Илияна Йотова по повод две години от встъпването в длъжност на \"Дондуков\" 2 по Нова тв. Няма конфронтация, имаме мнение по всяка политика. Когато не сме съгласни, ние си го казваме - никой не може да ни отнеме правото на мнение и на становище, каза още Йотова.  \r\n\r\n Никога не съм съветвала президента съпругата му Десислава Радева да се изказва по-малко. От опита си като журналист съм се научила, че всеки има право на мнение. Това е неин избор. Интересът към нея зависи от медийната среда, има интерес към една жена, която си позволява да изразява мнението си. Не искам да коментирам повече съпругата на президента, каза още Йотова.  \r\n\r\n Моят съпруг не използва охрана от НСО, никога не е проявявал интерес да шофира, не живеем в Бояна, той е лекар преди всичко. Неговият интерес е в съвсем друга посока. Това не означава, че не ме критикува вкъщи, приземява ме, но това винаги е било така, каза още Йотова.  \r\n\r\n Около президента има обществен съвет от много добри юристи, всеки закон се разглежда много внимателно за налагането на вето от президента, обясни още Йотова.  \r\n\r\n Много лесно се раздават квалификации у нас, каза тя по повод упреците за лобизъм от страна на президента за изтребителите. Йотова подчерта, че няма основание да не вярва на Румен Радев.  \r\n\r\n Избор на БСП е дали г-н Станишев ще е водач на евролистата на БСП. Има различна практика Евросъюза - лидери на партии да бъдат в Европейския парламент и да не бъдат, каза Йотова. Тя препоръча следващото фолио на българския еврокомисар да е за разширяването, като подчерта, че страната ни е свършила добра работа по време на Председателството с посредничеството между ЕС и Турция.  \r\n\r\n Всеки, който е в някаква институция, много или малко започва да получава негативи. Има масово недоволство на хората срещу управляващите, обясни Йотова намалелия с 10% рейтинг на президента Румен Радев. \r\n \n\t\t\t\t\t\t", "date": "2019.01.22", "title": "Вицепрезидентът: Моят съпруг не ползва охрана от НСО, не съветвам президента за поведението на жена му"}
{"url": "http://www.bnews.bg/article/255485-kod_opasnost_smartonosen_grip_varluva_u_nas_tri_zhertvi_samo_za_den_lekar_s_vazhno_preduprezhdenie_kakvo_tryabva_da_napravim", "text": "\n Пневмонията е най-честото проявление на грипа. Възможно е при двете жени в Пловдив да има връзка с грипа. И при двете става дума за пневмония. За разлика от детето, тяхното усложнение е по-сериозно. Това каза за смъртоносния грип, който ни връхлетя тази зима и трите жертви, които той взе само за ден, главният държавен здравен инспектор д-р Ангел Кунчев. \r\n\r\n Д-р Кунчев уточни, че на починалото дете в Благоевград е направено изследване, което е потвърдило, че именно усложнение от грип, е довела до трагедията. \r\n\r\n \"Ако нещо отличава тази година епидемията, интензивността е по-малка, боледуват по-малко хора, но пък усложненията са повече. Ние очаквахме това\", уточни той. \r\n\r\n \"По принцип, когато усетим признаците на грип, те са силно проявени. Ако в този момент преценим, че можем да караме така, създаваме предпоставки за усложнение. Ако се опитаме да живеем и работим, както и досега, правим грешка. Грипът засяга целия организъм\", изтъкна д-р Кунчев. \r\n\r\n \"Грипът е много лесно предавано заболяване\", препудпреди той. \r\n\r\n По думите му, мярката с грипните ваканции в училищата е добра, но трябва да се действа и прилага  \r\n\r\n \"В София засега заболеваемостта е ниска. Неминуемо и тук ще се стигне, сега сме в пика и разгара на епидемията\", прогнозира д-р Ангел Кунчев \r\n \n\t\t\t\t\t\t", "date": "2019.01.22", "title": "КОД ОПАСНОСТ! Смъртоносен грип върлува у нас! Три жертви само за ден! Лекар с важно предупреждение какво трябва да направим! "}
{"url": "http://www.bnews.bg/article/255483-vremeto_dnes_oblachno_snyag_i_dazhd", "text": "\n Днес ще е облачно. Слаби валежи от дъжд и сняг ще има в Северозападна България, докато в югозападните райони ще вали слаб дъжд. В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. преобладаващите максимални ще са от 2° до 7°. Това съобщават от НИМХ. \r\n\r\n Над планините ще е облачно, в масивите в Западна България и Родопите със слаби валежи от сняг, под около 1200 метра - от дъжд и сняг. Ще духа умерен до силен югозападен вятър. Максималната температура на височина 1200 метра - около 2°, на 2000 метра - около минус 4°. \r\n\r\n Над Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4°-6°. Температурата на морската вода е около 6°. Вълнението на морето ще бъде 3 бала, в заливите - 2 бала. \r\n \n\t\t\t\t\t\t", "date": "2019.01.22", "title": "ВРЕМЕТО ДНЕС: Облачно, сняг и дъжд"}
{"url": "http://www.bnews.bg/article/255484-raztarsvasht_razkaz_83_godishnata_prebita_baba_ot_gurkovo_progovori_za_brutalnoto_nasilie_ot_tsiganina_retsidivist_napadatelyat_e_bil_drogiran", "text": "\n 83-годишната баба Иванка живее сама от 27 години в къщата си в Гурково. Малко преди полунощ в понеделник чула шум. В този момент в стаята на възрастната жена нахлул нападател и започнал да я бие. \r\n\r\n Преровил стаята и намерил в едно от чекмеджетата 20 лева. Тогава извадил нож и поискал още пари. Възрастната жена му дала още 15 лева от портмонето си, разказва Нова телевизия. \r\n\r\n След подадения сигнал, 40-годишният нападател е задържан. Той е хванат в момента, в който пазарувал в магазин в селото. Пробите показали, че е дрогиран. Нападателят е циганин рецидивист и е с множество присъди зад гърба си. За последно излязъл от затвора преди 2 месеца. \r\n\r\n \"Не ми приказваше нищо, а само ме биеше. Опитваше се да ме души и да ми запуши устата да не викам. После ме хвърли на земята като парцал и започна да ме рита. Ударих се в печката и после не помня много. Викаше ми: дай парите, дай портмонето. Извадих 20 лева и после още 15. Това ми бяха парите. Отворих му да излезе и се обадих на комшията. Той звънна на МВР и за много малко време го хванаха. Аз го познавам този човек. Той е циганин, който всеки ден срещам по улиците. За първи път в нашата махала се случва такова нещо\", върна се към ужаса баба Иванка. \r\n\r\n Пребитата възрастна жена е настанена в неврохирургия в Стара Загора. Лекарите уверяват, че животът й е извън опасност. \r\n \n\t\t\t\t\t\t", "date": "2019.01.22", "title": "РАЗТЪРСВАЩ РАЗКАЗ! 83-годишната пребита баба от Гурково проговори за бруталното насилие от циганина рецидивист! Нападателят е бил дрогиран!"}
{"url": "http://www.bnews.bg/article/255487-neochakvana_razvrazka_razlozhki_zet_e_sred_siriytsite_arestuvani_za_terorizam", "text": "\n Сириецът Атеф Хсара, който е единият от петимата задържани за финансиране на тероризъм, е разложки зет. Той живее в Разлог още от 90-те години в апартамента на съпругата си в жк „Саровица“.  \r\n\r\n  Жилището е било едно от 50-те, за които Главна прокуратура обяви, че са били претърсвани. Съседи споделиха, че апартаментът е претърсван рано сутринта в събота. Семейството от няколко дни не било в града. Хората споделиха още, че не са запознати с какво се занимава Хсара. Дълги години е бил безработен, преди известно време се занимавал с износ на коли за Сирия. Пътувал много, а от известно време бил започнал работа във Варна и често отсъствал.  \r\n\r\n Съпругата му работи като акушерка в РО на МБАЛ – Разлог. Семейството има двама големи синове, които живеят в София, занимавали се с отдаване на коли под наем (Рентакар), имали и сервиз.  \r\n\r\n Хората споделиха, че са изненадани от новината и дори не са предполагали, че мъжът се занимава с противозаконни дейности. Около новогодишните празници са били в дома си, но от няколко дни били извън Разлог, пише struma.bg.  \r\n\r\n Атеф Хсара и останалите от групата са с наложени от специализирания съд постоянни мерки „задържане под стража“. Срещу задържаните са повдигнати две обвинения. Групата е уличена в това, че е извършвала небанкови парични операции по метода “Хауала”, при който парите се оставят при посредник в една държава и се взимат от втори човек в чужбина, а второто обвинение е за подготовка на терористични атаки в чужди държави. \r\n\r\n Специализираната прокуратура, съвместно с ДАНС и ГДБОП стартираха още в края на миналата седмица активни процесуално-следствени действия по разследване дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „Хавала“ в рамките на международна организирана престъпна група. Акцията бе проведена на територията на градовете София, Плевен, Благоевград, Разград, Хасково, Пловдив и Ловеч. \r\n\r\n Още в петък Главна прокуратура обяви, че по искане на Специализираната прокуратура, Специализираният наказателен съд е издал 126 разрешения за извършване на претърсване и изземване в 50 адреса на жилища и офиси и в 26 автомобила, както и обиски на 50 лица. При условията на неотложност, като единствена възможност за събиране на доказателства са извършени 7 претърсвания и изземвания. В хода на разследването са иззети документи, пари, около 32 000 евро, и др. вещи. Първоначално са задържани 43 лица за срок до 24 часа по реда на ЗМВР. След извършен анализ на събраните доказателства Специализираната прокуратура остави в ареста шестима от задържаните, всички с постановена от вчера постоянна мярка „задържане под стража“. \r\n  \r\n \n\t\t\t\t\t\t", "date": "2019.01.22", "title": "НЕОЧАКВАНА РАЗВРЪЗКА! Разложки зет е сред сирийците, арестувани за тероризъм!\r\n\r\n"}
{"url": "http://www.bnews.bg/article/255486-vas_otmeni_reshenieto_za_pridobivaneto_na_dunarit_ot_emko", "text": "\n Петчленен състав на Върховния административен съд (ВАС) отмени решението от 2016 г., с което Комисията за защита на конкуренцията (КЗК) даде зелена светлина на оръжейния търговец Емилиян Гебрев да придобие чрез фирмата си „Емко“ контрола над \"Дунарит\", посредством увеличение на капитала на завода. Скоро Гебрев обясни, че притежател на 99,52% от „Дунарит” е „Емко“, която е на Гебрев , а 0,48 се притежават лично от него. \r\n\r\n С вчерашното решение на съда делото се връща на КЗК за ново произнасяне, като това стане при съобразяване с мотивите на решението на ВАС. \r\n\r\n Според съда КЗК е приела за даденост твърденията по делото, не е изследвала задълбочено нито оборотите на предприятията, нито цялата картина на собствеността върху \"Дунарит\". Така е постановила, че сделката не би нарушила забраната за създаване на монополно положение, като с това се създава опасност от такова на пазара. \r\n\r\n „От събраните в хода на административното и съдебно производства доказателства се установява, че към момента на вземане на решение от страна на акционерите на „Дунарит“ АД за сключване на нотифицираната сделка с „Емко“ ЕООД, едноличен контрол върху придобиваното предприятие се осъществява от „Кемира“ ЕООД, което дружество понастоящем /видно от оспореното решение на КЗК/ се намира под едноличният контрол на „ТМН“ ЕООД, а към момента на подаване на уведомлението едноличен контрол се е осъществявал от „Хедж Инвестмънт България“ АД“, пише в решението на съда. \r\n\r\n Магистратите посочват още, че „липсата на извършена задълбочена оценка на концентрацията, и не извършване на анализ за очакваното въздействие върху концентрацията на съответния пазар и върху потребителите, както и неизследване на въздействието на концентрацията върху пазара, е довело до постановяване на решение от КЗК, което е следвало да се отмени“ . \r\n\r\n „Единствено при извършване на качествен анализ на концентрацията върху съответния пазар и на господстващото положение, като и на пазарното положение на предприятията, би обосновал наличието или липсата на материално правна легитимация по отношение на касаторът“, пише още в решението. То е окончателно.  \r\n \n\t\t\t\t\t\t", "date": "2019.01.22", "title": "ВАС отмени решението за придобиването на „Дунарит“ от „Емко“\r\n"}
