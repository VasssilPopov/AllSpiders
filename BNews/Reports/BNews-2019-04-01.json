{"url": "http://www.bnews.bg/article/259173-otide_si_parviyat_ni_olimpiyski_shampion_v_klasicheskata_borba", "text": "\n На 87-годишна възраст почина Димитър Добрев, първият ни олимпийски шампион по класическа борба и вторият българин, спечелил олимпийско злато след Никола Станчев, съобщиха от Българската федерация по борба.  \r\n\r\n Димитър Добрев е роден на 14 април 1931 г. в разградското село Езерче. През 1960 г. той стигна до първото място в кат. до 79 кг. Същата година е обявен за спортист №1 на България. Същата година е обявен за спортист №1 на България. \r\n\r\n Четири години по-рано печели и сребърен медал на игрите в Мелбърн. \r\n\r\n Добрев е първият и единствен национален треньор в двата стила на борбата. Откривател на легендарните Боян Радев и Петър Киров. Треньор е, когато Боян Радев печели една от олимпийските си титли. \r\n\r\n Поклонението ще е в четвъртък, часът и мястото ще бъдат обявени допълнително. \r\n \n\t\t\t\t\t\t", "date": "2019.04.01", "title": "Отиде си първият ни олимпийски шампион в класическата борба"}
{"url": "http://www.bnews.bg/article/259165-vizhte_zhestokata_dieta_s_koyato_gloriya_petkova_svali_kila_sled_razhdaneto", "text": "\n Манекенката Глория Петкова роди дъщеря си Анабел в началото на септември, но бързо влезе във форма и свали излишните килограми. Тя се постарала да се втали, защото отскоро се изявява като актриса и обикаля по кастинги. Риалити звездата от „ВИП Брадър” вече изгря в сериала на БНТ „Денят на бащата”, в който си партнира с Александър Сано, но се надява тепърва да направи големия си пробив в киното. \r\n„Истината е, че отслабнах с глад и много лишения”, категорична е хубавицата. Тя твърди, че се храни веднъж дневно и то в много малки количества. Според нея диетите, които включват ядене по пет пъти на ден, не са ефективни, затова си изградила свой режим, действащ безотказно. Още от манекенските години Петкова свикнала да хапва миниатюрни порции, така че организмът й не страдал от лишенията. „Пия по много течности и се чувствам добре”, твърди тя. \r\nГлория казва още, че в момента е изоставила кариерата си на модел и се е посветила на актьорското майсторство. Да участва в „Деня на бащата” със звезди като Захари Бахаров и Александър Сано за нея било голямо предизвикателство, но с много репетиции, добра подготовка и подкрепа от колегите си успешно се превъплътила в образа на героинята си Милена, пише \"Уикенд\". „Всички бяха много толерантни към мен и съм им благодарна за това. Все пак не съм професионална актриса, не съм завършила НАТФИЗ, но смятам, че съм артистична и имам желание да се развивам в тази област”, споделя младата майка.  Откакто малката Анабел се появила на бял свят, животът на Глория се преобърнал и дъщеря й се превърнала в център на нейния свят. Мъжът й Методи Велинов помогал в грижите за хлапето, но се включвал предимно вечер, защото през деня бил зает с работни ангажименти. „Не може да се отрече, че той е страхотен баща и много се старае!”, коментира Глория.  \r\n  \r\n \n\t\t\t\t\t\t", "date": "2019.04.01", "title": "Вижте жестоката диета, с която Глория Петкова свали кила след раждането "}
{"url": "http://www.bnews.bg/article/259176-tezhko_ranen_v_katastrofa_muzikant_se_nuzhdae_ot_pomosht", "text": "\n Контрабасистът от Софийската филхармония Борислав Симеонов, който изгуби единия си крак при жестока катастрофа на магистрала \"Тракия\" през миналото лято, се нуждае от помощ, съобщиха колегите му. \r\n\r\n Инцидентът стана на 1 септември м.г. в района на 105-ия километър от аутобана. Симеонов пътувал заедно с още четирима свои колеги, когато колата им била изтласкана от ТИР и се нанизва на разделителната мантинела. 50-годишният музикант бе транспортиран с политравма в УМБАЛ \"Свети Георги\" в Пловдив, но се наложи лекарите да ампутират единия му крак. Седмица след инцидента пък в МБАЛ-Пазарджик почина един от колегите му - известният български цигулар и зам.-председател на Съюза на българските музикални и танцови дейци Николай Куманов. \r\n\r\n За да се върне на работа на Борислав Симеонов му е необходима специална протеза, чиято стойност от 60 000 лв. е непосилна за него. \r\n\r\n \"Софийската филхармония посвещава концертите си през месец април на Борко. Борко има още много ноти да изсвири и с много музика да ни вълнува. Всички го очакваме с нетърпение да се върне на сцената – неговата голяма любов! В зала „България“ ще бъде поставена кутия за дарения\", допълниха от оркестъра. \r\n\r\n Всеки, който желае да помогне на музиканта, може да преведе средства и по сметката му: \r\n\r\n Уникредит Булбанк \r\n\r\n BG38 UNCR 9660 0055 6159 16 \r\n\r\n Борислав Симеонов Симеонов \r\n\r\n \r\n \n\t\t\t\t\t\t", "date": "2019.04.01", "title": "Тежко ранен в катастрофа музикант се нуждае от помощ"}
{"url": "http://www.bnews.bg/article/259178-zaev_golemi_gratski_kompanii_shte_doydat_v_skopie", "text": "\n „Северна Македония ще пожъне „огромни икономически ползи” от смяната на името си с договора с Гърция”. Това заяви премиерът на страната Зоран Заев в навечерието на знаковата визита на неговия гръцки колега, предаде БГНЕС. \r\n\r\n Заев наскоро завърши продължителния политически процес за добавяне на „Северна”, към името на страната, за да реши продължилия от десетилетия спор с Атина, които твърдяха, че имат изключителни права върху името Македония, за своята северна провинция. \r\n\r\n Това спокойствие ще бъде отпразнувано във вторник, когато гръцкият премиер Алексис Зипрас ще посети северномакедонската столица Скопие, като ще доведе със себе си десетки бизнесмени. \r\n\r\n „Големи компании с годишни печалби в милиарди ще дойдат”, каза Заев преди срещата си, говорейки за гръцката петролна компания \"Мотор Ойл\" и за индустриалния конгломерат Митилинеос, които ще се присъединят към двамата премиер по време на бизнес форума. \r\n\r\n \"Гръцките компании обещаха, че ще инвестират повече от 500 милиона евро в енергийния сектор на Северна Македония, плюс други инвестиции в селското стопанство”, каза той. \r\n\r\n „Република Северна Македония ще има огромни икономически ползи от сделката и смятам, че това ще се види във всяка сфера на икономиката”, каза Заев. \r\n\r\n Малката балканска страна е дом на около 2 милиона човека, като е много по-малка и бедна от Гърция. Атина изолираше своята съседка в последните десетилетия като наложи вето на усилията на Бивша Югославска Република Македония да влезе в НАТО и ЕС, като Гърция обеща да вдигне блокадата след смяната на името. Въпреки, че съседките поддържаха търговията през тези близо трийсет години, икономическите връзки бяха ограничени от политическата слаба воля. \r\n\r\n Преди Заев да дойде на власт, взаимоотношенията между двете страни се бяха влошили заради предишната администрация, която издигна статуи на Александър Велики, крал на древна Македония, който стана символ на конфликта между двете страни, които твърдяха, че той е техен. \r\n\r\n Статуите на Скопие разгневиха Атина, която обвини македонците в кражба на история и култура. Според новата сделка Скопие се задължава преразгледа паметниците, които са част от елинската история. \r\n\r\n Заев заяви, че пред някои паметници, ще бъдат поставени плочи, които да „изяснят, че това е част от глобалното културно наследство. „Има някои инициативи за размяна на монументи, като подаръци между добри приятели”, каза той, като не даде конкретни примери.  \r\n \n\t\t\t\t\t\t", "date": "2019.04.01", "title": "Заев: Големи гръцки компании ще дойдат в Скопие"}
{"url": "http://www.bnews.bg/article/259171-bulgartransgaz_poluchava_pochti_55_mln_leva_po_evropeyski_mehanizam_za_svarzvane", "text": "\n С решение на координационния комитет към Механизма за свързване на Европа се отпускат 27,184 млн. евро безвъзмездна финансова помощ за проекта \"Рехабилитация, модернизация и разширение на българската преносна система - Фаза 2\" на \"Булгартрансгаз\" ЕАД. \r\n\r\n Дейностите обхващат рехабилитацията на два участъка от северния полупръстен на газопреносната система с обща дължина около 81 км. Това са участъците \"ОС Беглеж - КВ Дерманци - КВ Батулци - КВ Калугерово\" с дължина 58 км и \"ОС Вълчи дол - КВ Преселка\" с дължина около 23 км. \r\n\r\n Средствата са предназначени за доставка, строителство и въвеждане в експлоатация на двата участъка, както и за свързаните с това дейности по строителен надзор. С рехабилитацията на участъците ще се гарантира по-сигурен и надежден пренос на природен газ. Предвижда се дейностите по рехабилитация на участъците да се изпълняват в периода януари 2019 - юни 2022 година. \r\n\r\n Основната цел на проекта от общ интерес \"Рехабилитация, модернизация и разширение на българската преносна система - Фаза 2\" е адаптиране на газопреносната мрежа на \"Булгартрансгаз\" ЕАД към плановете за развитие на инфраструктурата в региона. По този начин ще се осигури техническa възможност за пренос на допълнителни количества природен газ през територията на страната, постъпващи през съществуващите и нови входни и изходни точки като интерконекторите Гърция-България, България-Сърбия, концепцията за изграждане на Газов хъб \"Балкан\", както и плановете за разширение на ПГХ \"Чирен\". \r\n \n\t\t\t\t\t\t", "date": "2019.04.01", "title": "\"Булгартрансгаз\" получава почти 55 млн. лева по европейски механизъм за свързване"}
{"url": "http://www.bnews.bg/article/259177-ogranichen_e_dostapat_do_plazha_arkutino", "text": "\n Ограничен е достъпът до плажа Аркутино. От седмици метални врати с тежки катинари спират хората, които се опитват да стигнат до морето не само с кола, но и пеша. \r\n\r\n „Мисля, че идвах последно през декември месец 2018 г. И се разхождах. Обаче явно е станало нещо през зимата и вече нямаме достъп”, споделя Радослав Качиков. Оказва се, че единственият начин да влезеш, е да се провреш през металната врата. \r\n\r\n Плажът Аркутино е един от най-посещаваните през лятото. Концесионерът му беше категоричен, че теренът от заключения портал до началото на плажната ивица, която стопанисва, са частни терени и той не носи отговорност за свободния достъп до плажа. \r\n\r\n „Ще направим необходимата проверка, да разбера причините и основанията на лицето, което е извършило този акт и ще предприема необходимите действия, които ми позволява законът\" каза д-р Димитър Германов, кмет на община Приморско. Докато екипът на NOVA разговаряше по телефона с кмета, портата беше отключена, но не стана ясно, кой е изпратил човека, който я отвори. \r\n\r\n Ако Общината и Министерството на туризма установят кой е ограничил достъпа до плажа, може той да бъде глобен с от 2 до 5 000 лева. \r\n \n\t\t\t\t\t\t", "date": "2019.04.01", "title": "Ограничен е достъпът до плажа Аркутино"}
{"url": "http://www.bnews.bg/article/259170-osadiha_na_blizo_3_g_zatvor_britanets_hvanat_s_boen_arsenal_ot_balgariya", "text": "\n Кралският съд в Кардиф осъди на 32 месеца затвор 23-годишен британец, който е бил задържан на летището в града с цял боен арсенал, купен от България, съобщи Би Би Си. \r\n\r\n 23-годишният Джордан Уилямс се връщал със семейството си от почивка в България, когато бил спрян от митничарите на летището в Кардиф. При проверка на багажа му били открити няколко оръжия - електрошоков пистолет, маскиран като фенерче, боксове и палка. Британецът, който пътувал с детето и приятелката си, е обяснил по време на разпита на летището, че е купил оръжията в България, за да ги добави към колекцията си от мачетета и самурайски мечове. \r\n\r\n Уилямс твърдял, че не знаел, че тези предмети са незаконни в Обединеното кралство. Той добавил, че е видял знак в магазина в България, на който пишело, че може да ги пренесе във Великобритания, ако се съхраняват в куфар. \r\n\r\n \"Електрошоковият пистолет, който открихме в него, беше в кутия с надпис \"полиция\". Беше напълно изряден, работещ, можеше да изстреля заряд до 7900 волта\", разкриват още разследващите. \r\n\r\n Оръжията са иззети и унищожени. \r\n \n\t\t\t\t\t\t", "date": "2019.04.01", "title": "Осъдиха на близо 3 г. затвор британец, хванат с боен арсенал от България"}
{"url": "http://www.bnews.bg/article/259174-evrohold_otpravi_oferta_za_pridobivane_na_chez_v_balgariya", "text": "\n Най-големият публичен холдинг в България и една от водещите независими бизнес групи в Централна и Югоизточна Европа - Еврохолд България АД, отправи в понеделнико бвързваща оферта за придобиването на активите на ЧЕЗ Груп в България. \r\n\r\n Еврохолд участва самостоятелно в процедурата и не е партньор с някой от останалите кандидати, става ясно от прессъобщение на компанията. Няма информация каква сума е предложила компанията и по какъв начин точно ще се включи в процедурата, след като търгът за бизнеса на ЧЕЗ вече приключи. Еврохолд ще финансира сделката със собствени средства и с подкрепата на водещи западноевропейски банки. \r\n\r\n \"Намерението за придобиването на активите на ЧЕЗ Груп в България е част от дългосрочната стратегия на холдинга за навлизане в нови регулирани бизнес сегменти, предлагащи големи възможности за растеж\", пишат от фирмата. \r\n\r\n Едновременно със сделката за придобиване на активите на ЧЕЗ Груп в България, Еврохолд разглежда възможността да продаде част от активите си извън застрахователния бизнес, за да се фокусира върху сегментите с най-голям потенциал за растеж. \r\n\r\n Еврохолд планира увеличение на капитала с близо 80 млн. нови акции, от което очаква да набере 80 млн. евро. Решението трябва да бъде одобрено от акционерите на компанията на извънредно общо събрание на 22 април. Ръководството на холдинга е получило уверение и подкрепа за увеличението на капитала от основните акционери. \r\n\r\n До избора на купувач за активите на ЧЕЗ Груп в България, дружеството не може да даде повече детайли по темата, тъй като те са конфиденциална информация, която може да увреди интересите на участниците в търга и акционерите на холдинга. \r\n\r\n Пред чешките медии говорителят на ЧЕЗ Алис Хоракова коментира, че днес дружеството днес е получило оферта и от другия кандидат India Power и следва чешката компания да оцени двете предложения. \r\n \n\t\t\t\t\t\t", "date": "2019.04.01", "title": "Еврохолд отправи оферта за придобиване на ЧЕЗ в България"}
{"url": "http://www.bnews.bg/article/259175-nato_strupva_korabi_v_cherno_more_i_po_pristanishtata", "text": "\n Външните министри на страните от НАТО ще обсъдят тази седмица допълнително повишаване на присъствието на алианса в Черно море. Това съобщи генералният секретар на пакта Йенс Столтенберг в навечерието на министерската среща във Вашингтон, на която ще бъде отбелязана 70-годишнината от подписването на Вашингтонския договор, цитиран от БТА. \r\n\r\n Столтенберг добави, че през миналата година кораби на НАТО са били в Черно море в продължение на 120 дни и това е повишение с 50 процента спрямо 2017 г., когато са били в района за 80 дни. Той уточни, че се очаква министрите тази седмица да одобрят допълнителни учения в Черно море. Генералният секретар отбеляза, че Грузия е домакин на подобно учение, а следващото ще бъде в румънски води (виж по-долу). \r\n\r\n По неговите думи се предвиждат също учения в черноморски пристанища, както и повишаване на обмена на данни между държавите от пакта и техните партньори. Ученията ще обхванат подготовката на военноморските и граничните сили. Столтенберг отново призова Русия да освободи задържаните в Керченския проток украински моряци и техните плавателни съдове. \r\n\r\n Русия продължава да нарушава договора за ракетите със среден и малък обсег, времето изтича, заяви генералният секретар. Той призова Москва да възстанови спазването на договора и уточни, че НАТО не предвижда въвеждането на нови наземно разположени ракети в Европа. Столтенберг добави, че министрите ще обсъдят следващите стъпки, свързани с възможността за официалното отпадане на договора. \r\n\r\n 2300 военни се събират за \"морски щит\" през май \r\n\r\n В периода 7-11 май в зоната на Черно море ще се състои едно от най-големите многонационалния учения на НАТО - \"Морски щит\" 2019, което тази година ще бъде координирано от Румъния, съобщава Медиафакс, позовавайки се на годишния доклад на генералния секретар на НАТО Йенс Столтенберг. \r\n\r\n Целта на многонационалното учение е да се засили оперативната съвместимост по море. В \"Морски щит\" 2019 ще участват около 2300 военни, 21 кораба, 10 бойни самолета и една подводница. \r\n\r\n Сред страните, които ще се включат в учението, са България, Гърция, Испания, Турция, Съединените щати и Украйна в качеството на партньор на НАТО. \r\n\r\n Какво ще стане с \"лодките, платноходките и любовта\" \r\n\r\n На няколко пъти вече премиерът Бойко Борисов изрази сериозни опасения за мирното бъдеще на района на Черно море. Ето три негови изказвания. \r\n\r\n \"Това, което слушам, че Черно море става важно стратегическо място... Много съм тревожен. Усещам, че районът ни, вследствие на конфликта Русия-Украйна, никак... никак няма да бъде спокоен.\" Бойко Борисов, 15 февруари 2019 г., Конференция по сигурността в Мюнхен.  \r\n\r\n \"Това е опит за въвличане на България в допълнителен конфликт. Нищо не налага разполагане на допълнителни войски в региона. Не ми трябва война в Черно море.\" Бойко Борисов в отговор на искането, поставено от президента на Румъния Клаус Йоханис, за създаване на Черноморска флотилия, юни 2016 г. \r\n\r\n \"Аз искам в Черно море да виждам платноходи, яхти, туристи - мир и любов. Не искам на курортите ни да се разхождат военни фрегати. Да изпратим корабите - военни, а не гранични, като флотилия срещу руските кораби, вече минава границата на това, което мога да допусна. Защитавам НАТО и ЕС, защитавам икономическите интереси на страната, но тази граница не трябва да се преминава. Ако народът мисли друго, ще ме смени и ще дойде друг.\" Бойко Борисов, юни 2016 г. \r\n\r\n За какво спорят в НАТО \r\n\r\n САЩ са обвързани с НАТО и не виждам по-голямо доказателство от повишеното им присъствие в Европа, посочи генералният секретар. Той допълни, че министрите ще обсъдят усилията на САЩ за постигането на мирно споразумение в Афганистан, напредъка в борбата срещу терористите от \"Ислямска държава\", подялбата на разходите за дейността на алианса. \r\n\r\n Съюзниците имат значими различия, това не е тайна, нито е за пръв път, заяви Столтенберг. Той поясни, че различия се наблюдават например по въпроса за промените в околната среда и в областта на енергетиката, но това не отклонява съюзниците от основната цел - осигуряване на мир и напредък. \r\n \n\t\t\t\t\t\t", "date": "2019.04.01", "title": "НАТО струпва кораби в Черно море и по пристанищата"}
{"url": "http://www.bnews.bg/article/259168-85_godishen_dyado_e_obvinen_za_ubiystvo_s_bastun", "text": "\n 85-годишен дядо е обвиненият за убийството на свой съсед във варненкото село Китка. Тялото на 58-годишния Юлиан беше открито на 29 март в двора на къщата на стареца.   \r\nДвамата мъже е черпили с алкохол предния ден, когато между тях избухнал скандал. Въпреки напредналата си възраст домакинът успял да срази опонента си с два удара с бастун, след което си легнал да спи, съобщава „Труд“.  \r\nВарненската окръжна прокуратура е повдигнала на възрастния мъж обвинение за умишлено убийство, което се наказва с лишаване от свобода от 10 до 20 г.  \r\nВъпреки тежестта на деянието след изтичането на 72-часовия прокурорски арест съдът е пуснал дядото под домашен арест заради напредналата му възраст и множеството му заболявания.  \r\n \n\t\t\t\t\t\t", "date": "2019.04.01", "title": "85-годишен дядо е обвинен за убийство с бастун"}
{"url": "http://www.bnews.bg/article/259164-i_totsa_se_izkaza_za_tseluvkata_na_kubrat_na_myastoto_na_andrea_bih_se_chuvstvala_unizena", "text": "\n Антония Петрова-Батинкова коментира скандала, който разтресе Кубрат Пулев след победата му над Богдан Дину, след като боксьорът си позволи да целуне спортната журналистка Джени Суши, докато му взимаше интервю след триумфа на Пулев на ринга. \r\n\r\n \"Нашето право е много различно от американското\", коментира юристката пред сайта tribune.bg. \"В този случай целувката е и документирана, наистина репортерката може да претендира. В България, ако беше, това никога нямаше да се случи.\" \r\n\r\n \"В Америка за сексуален тормоз може да съдиш всеки, а пък ако имаш и документално доказателство, черно на бяло, в случая както е запис, наистина е възможно това да се случи и съответно тази дама да се облагодетелства. Това е едното. Другото е да не забравяме, че това се случва в Калифорния, където всеки иска да бъде известен и е готов на всичко да бъде известен!\", допълва Антония. \r\n\r\n Според нея Джени Суши съвсем не е разстроена от целувката на Пулев и дори му благодарила. Тя смята, че адвокатите на журналистката са я посъветвали \"рязко да се разстрои\". \r\n\r\n \"Доколкото разбирам от медиите, не от клюки, тя е била на афтър партито. След като е толкова дълбоко разстроена и унизена, защо е била на купона след случката?\", пита тя. \r\n\r\n Антония разкритикува Пулев, тъй като е известно, че той е обвързан с фолк певицата Андреа, а поведението му в случая е унизително за половинката му. \r\n\r\n \"В никакъв случай не оправдавам Кубрат, защото той е обвързан мъж и по този начин не пази достойнството на Андреа, ако те са заедно. Аз нямам представа какъв им е статутът, дали са заедно или не. Според мен сега в най-неизгодна позиция от цялата ситуация е Андреа. На нейно място бих се почувствала унизена\", коментира още Батинкова. \r\n \n\t\t\t\t\t\t", "date": "2019.04.01", "title": "И Тоца се изказа за целувката на Кубрат: На мястото на Андреа бих се чувствала унизена!"}
{"url": "http://www.bnews.bg/article/259159-hvanaha_turist_pri_opit_za_krazhba_ot_aushvits", "text": "\n Американски турист бе задържан при опит да открадне метална част от жп линия в Аушвиц, съобщава БТА. \r\nТридесет и седемгодишният турист е признал опита за кражба пред полицията и е освободен от ареста до началото на съдебния процес, съобщи говорителка на силите на реда. Мъжът е бил задържан, след като други посетители на бившия нацистки концентрационен лагер забелязали поведението му и съобщили на персонала. \r\n\r\n Историци смятат, че нацисткият режим е изтребил между 1,1 и 1,5 милиона души в лагера Аушвиц-Биркенау по време на Втората световна война. Повечето от жертвите са били евреи. \r\nВлакове докарвали хората в лагера, след което те били разделяни, като някои веднага били пращани в газовите камери, а други били принуждавани да работят. \r\n \n\t\t\t\t\t\t", "date": "2019.04.01", "title": "Хванаха турист при опит за кражба от Аушвиц"}
{"url": "http://www.bnews.bg/article/259156-mariya_ilieva_ne_ochakvah_che_shte_otglezhdam_sina_si_sama", "text": "\n „С бащата на Александър не се получиха нещата, както ги планирахме. Не очаквах, че ще трябва да отглеждам сина си сама”. Това сподели певицата Мария Илиева в интервю. \r\n\r\n Изпълнителката сподели още, че най-трудната от всички раздели в живота й е била тази с баща й, който починал преди 7 години. \r\n„Всичко друго се преживява. Когато разбрах, че баща ми е починал, получих първата си паник атака. Само тогава психиката ми е изневерявала”, спомня си певицата, пише „България днес”. \r\nНа въпрос, дали има мъж до себе си, Мария Илиева призна, че никога не е сама, но когато намери „единствения”, ще го представи на хората. \r\n \n\t\t\t\t\t\t", "date": "2019.04.01", "title": "Мария Илиева: Не очаквах, че ще отглеждам сина си сама"}
{"url": "http://www.bnews.bg/article/259172-brutalna_kampaniya_sreshtu_tsska_nyakolko_osnovni_stranitsi_na_privarzhenitsite_byaha_svaleni_ot_feysbuk_neposredstveno_predi_macha_s_ludogorets", "text": "\n В последните часове Фейсбук бе взривен от гневни коментари на привърженици на ЦСКА, във връзка с изтриването на няколко основни \"армейски\" страници.  \r\n\r\n Първата \"жертва\" на кибератаката бе страницата \"Фен клуб Сектор Г\", която беше изрядно поддържана и ползваща се с огромна аудитория. Не след дълго още няколко \"червени\" страници бяха свалени от социалната мрежа под претекст, че нарушават правилата на платформата.  \r\n\r\n Сред тях е и официалната страница на фен магазина на \"Армейците\", чрез която клуба съвсем легално и оторизирано търгуваше с артикулите си.  \r\n\r\n Любопитното е, че тази масова кампания срещу ЦСКА се поде непосредствено преди мача с \"Лудогорец\" за Купата на България, който ще се проведе на 3 април (сряда). Този факт предизвика множество въпроси, подозрения и хипотези. \r\n\r\n Дали тук важи старата българска поговорка, че \"когато умира, змията хапе най- много\"? Предстои да разберем. \r\n\r\n БиНюз ще продъли да следи случая. \r\n\r\n   \r\n \n\t\t\t\t\t\t", "date": "2019.04.01", "title": "Брутална кампания срещу ЦСКА! Няколко основни страници на привържениците бяха свалени от Фейсбук, непосредствено преди мача с Лудогорец!"}
{"url": "http://www.bnews.bg/article/259167-yunker_prizova_velikobritaniya_da_reshi_kakvo_shte_pravi_s_brekzit", "text": "\n Председателят на Европейската комисия Жан-Клод Юнкер заяви, че е време британският парламент да изясни какво иска от Брекзит, предаде Асошиейтед прес. \r\nЗагадката на митичния сфинкс по-лесно може да бъде разгадано от плановете на британските депутати, каза Юнкер. \r\n\r\n Юнкер каза днес в реч пред законодателното събрание на германската провинция Саар в Саарбрюкен: \"Сега знаем какво не иска британският парламент, но не сме чули какво иска. Дори сфинксът е като отворена книга в сравнение с британския парламент\". \r\n\"Сега трябва да накараме сфинкса да говори. Стига вече мълчание\", заяви Юнкер. \r\nТой предупреди, че Великобритания ще трябва да вземе участие в изборите за Европейски парламент през май, ако остане член на ЕС след 12 април. \r\nВеликобритания или трябва да напусне съюза на 12 април, или да предложи алтернативен план, което, в случай че не реши да отмени Брекзит, вероятно ще отложи излизането й от блока далеч отвъд евроизборите на 23-26 май, отбелязва АП.След като отхвърлиха три пъти сделката на премиерката Тереза Мей за развода с ЕС, британските депутати ще проведат тази вечер поредица от ориентировъчни гласувания по алтернативни варианти за Брекзит, в опит да бъде събрано мнозинство за някоя опция. \r\n\r\n Някои британски политици допуснаха, че страната може да остане по-дълго в ЕС, без да участва в евроизборите. Юнкер обаче каза пред журналисти в Саарбрюкен, че \"ако британците не напуснат до 12 април и има удължаване, тогава Великобритания ще трябва да участва в евроизборите\". \r\nТой добави: \"Така е според договорите. Дали го искам е друг въпрос.\" \r\n \n\t\t\t\t\t\t", "date": "2019.04.01", "title": "Юнкер призова Великобритания да реши какво ще прави с Брекзит"}
{"url": "http://www.bnews.bg/article/259163-alo_izmamnitsi_atakuvaha_yordanka_hristova", "text": "\n Йорданка Христова е поредната знаменитост, попаднала в списъците на телефонните измамници. Мошениците звънели няколко пъти на естрадната звезда, която без малко щяла да им се върже, но в последния момент разкрила схемата им. \r\n\r\n И при нея „ало“ обирджиите приложили добре познатата тактика – представили се за служители на полицията и ѝ поискали немалка сума пари. \r\n\r\n Данчето провела няколко разговора с тях, но накрая се освестила и ги отрязала. \r\n\r\n Добре че съвсем наскоро била разговаряла с колежката си Нора Нова, която я светнала за наглата схема и я предупредила да внимава, защото тя имала лошия късмет да се опари. Христова се радвала, че не клъвнала на въдицата, защото втора загуба от няколко хиляди на вятъра само за година щяла да я съсипе напълно. Припомняме, че през миналото лято естрадната прима стана жертва на нагла измама, пише Пик. Тогава певицата плати 15 хиляди лева за ремонт на покрива на вилата си в Царево, а майсторът, който прибрал крупната сума, ѝ дал 10-годишна гаранция за труда си. Само след няколко месеца обаче покривът протекъл на няколко места, а Данчето реагирала светкавично, веднага се свързала с фирмата и настояла да дойдат да видят лично как са си оставили ръцете. \r\n\r\n Тя поискала да поправят щетите безплатно, но те отказали категорично рекламация и се оправдали, че катеричките, които хайманосвали в района, били разместили керемидите. \r\n\r\n „Доста нагло, арогантно и безотговорно поведение. Грешката ми е, че им платих предварително“, коментира тогава вбесената изпълнителка. Все пак звездата се обадила на стария си майстор, който открил, че керемидите не били хванати с гвоздеи. \r\n\r\n Йорданка дала пари за 800 пирона, за да може да се направи поправка. Още обаче не можела да прежали 15-те бона, които хвърлила на вятъра, но се отказала да съди баш майсторите, защото не си пазела договора с тях. \r\n \n\t\t\t\t\t\t", "date": "2019.04.01", "title": "Ало измамници атакуваха Йорданка Христова"}
{"url": "http://www.bnews.bg/article/259157-snaha_svekar_i_svekarva_sa_zhertvite_v_kolata_padnala_ot_most_na_trakiya", "text": "\n 34-годишна жена, 58-годишният й свекър и 54-годишната й свекърва са трите жертви от жестоката катастрофа, станала снощи на магистрала \"Тракия\".  \r\n\r\n Зад волана на лекия автомобил \"Нисан\" е била младата жена. Движейки се от София към Пловдив, в района 89-ия километър, 34-годишната К.З. от Сливен е загубила управлението над колата. Във въпросния участък има строително-ремонтни дейности, като трасето е обозначено със знаци, табели и светещи бализи. \r\n\r\n Нисанът е навлязъл в ремонтираното пътно платно, а от там е паднал през моста в коритото на река \"Елшишка\". При сблъсъка със земята газовата уредба на автомобила е избухнала и колата е изгоряла. Причината за смъртта на двама от тримата загинали е именно разразилият се пожар в колата, а третият пътник е изпаднал от нея, което се е оказало смъртоносно за него. \r\n\r\n Извън нисана са открити и 37-годишният съпруг на шофьорката, както и 10-годишната им дъщеричка. Бащата и детето са транспортирани в МБАЛ-Пазарджик.  \r\n\r\n Мъжът е със счупен таз и в момента се намира в реанимацията на лечебното заведение, а момиченцето е с фрактури на двете ръце и охлузвания по цялото тяло. И двамата са намерени извън автомобила.  \r\n\r\n Пожарът възникнал от катастрофата е изгасен бързо от пожарникарите, тъй като в района има бензиностанции. Според първоначално събраните данни причина за тежкия инцидент е висока и несъобразена с пътната обстановка скорост. \r\n \n\t\t\t\t\t\t", "date": "2019.04.01", "title": "Снаха, свекър и свекърва са жертвите в колата, паднала от мост на \"Тракия\""}
{"url": "http://www.bnews.bg/article/259149-vlak_pomete_46_godishna_zhena_kray_simitli", "text": "\n Влак помете жена край Симитли. Сигналът за инцидента е получен на 31 март. \r\n46-годишна жена, която се е движила по железопътния участък в Симитли, е блъсната от влак,движещ се по линия Благоевград-Петрич. \r\nЖената е приета в болницата в Благоевград с опасност за живота. \r\n \n\t\t\t\t\t\t", "date": "2019.04.01", "title": "Влак помете 46-годишна жена край Симитли"}
{"url": "http://www.bnews.bg/article/259148-erdogan_gubi_ankara_istanbul_i_izmir", "text": "\n Партията на турския президент Реджеп Тайип Ердоган губи Анкара, Истанбул и Измир според най-новите резултати от местните избори вчера, огласени в турските медии. \r\nВ Истанбул при обработени 99,75 на сто от гласовете печели кандидатът на опозиционната Народнорепубликанска партия (НРП) Екрем Имамоглу с 48,79 на сто подкрепа спрямо 48,51процента за Бинали Йълдъръм, кандидата на управляващата Партия на справедливостта и развитието (ПСР) и бивш министър-председател на Турция. \r\nВ столицата Анкара в надпреварата за кметския пост се наложи Мансур Яваш, също издигнат от опозицията, с 50,90 процента от гласовете при 99,82 обработени бюлетини. Яваш измества Мехмет Йозхасеки, издигнат от ПСР, който събра 47,10 процента от гласовете. \r\n\r\n Измир, който е традиционна крепост на кемалистите, пак ще бъде управляван от опозиционната НРП, след като нейният кандидат за кмет Тунч Сойер събра 58,06 на сто от гласовете срещу 38,67 за Нихат Зейбекджи, бивш министър на икономиката, издигнат за кандидат-кмет от партията на Ердоган. \r\n\r\n Данните са поместени на сайта на турския в. \"Сабах\" и непрекъснато се актуализират. \r\n\r\n ПСР междувременно планира да оспори резултатите в Анкара, очаквайки да промени изхода от вота, посочва Ройтерс. \r\nПред репортери в Анкара генералният секретар на ПСР Фатих Шахин заяви, че партията му ще оспори изборните резултати във всеки район на столицата. По думите му по този начин ПСР ще осъществи \"значителен напредък\".  \r\n \n\t\t\t\t\t\t", "date": "2019.04.01", "title": "Ердоган губи Анкара, Истанбул и Измир"}
{"url": "http://www.bnews.bg/article/259150-globyavat_maykata_na_banev_zaradi_katastrofa_v_harmanli", "text": "\n Майката на бизнесмена Николай Банев - Мария, да получи глоба заради катастрофата, при която блъсна млад мъж в Харманли на 2 юли 2018 г., е поискала прокуратурата, съобщиха от Районен съд Харманли. \r\n  \r\nДелото е образувано по внесено от районна прокуратура Харманли постановление с предложение за  освобождаване от наказателна отговорност и налагане на административно наказание на обвиняемата Мария Банева. \r\n  \r\nПрез юли миналата година Мария Банева шофира лек автомобил „Ауди” и тогава, както Дарик радио първи съобщи, блъсна 20-годишно момче. По-късно от държавното обвинение съобщиха, че той е със средна телесна повреда. \r\n  \r\nНаказанието, съгласно наказателния кодекс, което може да бъде наложено на обвиняемата Банева по повдигнатото и обвинение глоба в размер от 1000 до 5000 лева, обясниха още от съда. \r\n  \r\nДелото ще го гледа председателят на съда Минка Китова. \r\n \n\t\t\t\t\t\t", "date": "2019.04.01", "title": "Глобяват майката на Банев заради катастрофа в Харманли"}
{"url": "http://www.bnews.bg/article/259145-dilyana_popova_ne_otricham_che_sme_zaedno_s_blatechki", "text": "\n Диляна Попова потвърди слуховете, че е с Асен Блатечки, но отказа всякакви коментари относно личния им живот. Манекенката заяви, че двамата са заедно, но замълча за всякакви подробности. \r\n\r\n „Не искам да коментирам. Няма да отрека, но и няма да изпадам в подробности. Не смятам, че това е нещо, което интересува хората”, споделя Диляна. \r\nДвамата с Асен се събраха още преди половин година, но отказваха да говорят за отношенията си, пише \"България днес\". \r\nАсен вече е запознал сина си Борил с по-голямата си дъщеря Катерина. Актьорът се раздели с първата си жена и двамата се разбраха всеки да поеме по собствен път. \r\nТака Блатечки се върна при голямата си любов, а бившата му съпруга откри щастие в лицето на друг мъж. \r\n \n\t\t\t\t\t\t", "date": "2019.04.01", "title": "Диляна Попова: Не отричам, че сме заедно с Блатечки! "}
{"url": "http://www.bnews.bg/article/259169-stolichnata_politsiya_izdirva_sobstvenika_na_namerena_suma_pari", "text": "\n Столичната дирекция на полицията издирва собственика на сума пари, открита на 29 март в района на бул. \"Симеоновско шосе\" в участъка между бул. \"П. Яворов\" и бул. \"Г.М. Димитров\". \r\n\r\n Парите са намерени от гражданин и предадени в столичното Четвърто РУ. Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение в управлението и собственикът им може да отиде и да ги получи. \r\n\r\n Това обаче ще стане, след като удостовери подробности - каква сума е изгубил, какви са купюрите и евентуално други детайли. \r\n \n\t\t\t\t\t\t", "date": "2019.04.01", "title": "Столичната полиция издирва собственика на намерена сума пари"}
{"url": "http://www.bnews.bg/article/259158-zhenata_na_miro_dvoynichka_na_sandra_balok", "text": "\n Певецът Миро е убеден, че съпругата му Елица е двойничка на актрисата Сандра Бълок. Двамата в момента са на романтична ваканция на екзотичен остров. Миро се похвали със снимки от прекарването им, като написа „Моята Сандра Бълок“. Негови фенове коментират, че между двете наистина има прилика, писа „България Днес“. \r\n\r\n Миро и Елица се ожениха на о-в Корфу през 2016 година. Мнозина бяха убедени, че бракът им няма да просъществува, защото двамата живеят в различни държави. \r\n\r\n Миро не може да остави кариерата си тук, а Елица има бизнес в Лондон. Въпреки това влюбените намират време един за друг и често пътуват до различни части от света. \r\n \n\t\t\t\t\t\t", "date": "2019.04.01", "title": "Жената на Миро - двойничка на Сандра Бълок "}
{"url": "http://www.bnews.bg/article/259166-shestima_sa_s_povdignati_obvineni_sled_spetsaktsiyata_v_kazanlak", "text": "\n Шестима души са обвинени за производство, продажба и съхранение на незаконни оръжия в Казанлък, съобщиха от спецпрокуратурата. \r\nОръжията се разпространявали в България, а разследването започнало в края на август миналата година. По информация на ГДБОП петима от задържаните са с криминални регистрации и присъди за кражби, хулиганство и шофиране в нетрезво състояние. \r\nЕдин от арестуваните пък бил служител в завод „Арсенал”. Той изнасял от предприятието части за оръжия, които по-късно другите членове от бандата сглобявали и продавали. \r\n\r\n   \r\n \n\t\t\t\t\t\t", "date": "2019.04.01", "title": "Шестима са с повдигнати обвинени след спецакцията в Казанлък"}
{"url": "http://www.bnews.bg/article/259160-zadarzhaha_12_nelegalni_migranti_blizo_do_selo_dragovishtitsa", "text": "\n 12 незаконно пребиваващи чужденци са установени на територията на РУ- Костинброд. Това съобщават от пресцентъра на МВР. Задържани са водачите на два автомобила. \r\n\r\n Около 23 часа на 30 март, на второкласен път 81, близо до разклона за село Драговищица, полицейски служители спрели за проверка лек автомобил. В колата са били 12 чужди граждани, без документи за самоличност, самоопределящи се като афганистанци. Минути по-късно е спрян втори автомобил, чийто водач не се подчинил на даденото му полицейско разпореждане. Мъжете са отведени в РУ-Сливница за извършване на проверка и продължаване на работата с тях от служители на група „Миграция“ към областната дирекция. Двамата водачи са задържани за срок до 24 часа. \r\n\r\n По случая е образувано досъдебно производство, разследването по което продължава. \r\n \n\t\t\t\t\t\t", "date": "2019.04.01", "title": "Задържаха 12 нелегални мигранти близо до село Драговищица"}
{"url": "http://www.bnews.bg/article/259153-obshtini_masovo_urezhdat_zastroyavane_na_parkove_i_gradinki", "text": "\n От Върховната административна прокуратура е организирана поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи застрояване, опазване и др. на озеленените площи на териториите на съответните общини. \r\n\r\n В хода на проверката са установени 157 наредби, в които са допуснати различни нарушения. \r\n\r\n Разкрити са случаи, в които от местните органи на власт се допуска възможност в обществените озеленени площи (паркове и градини) да се разполагат кафенета, сладкарници и други покрити обекти, в съществено противоречие със Закона за устройство на територията. Този закон урежда императивно допустимото застрояване в изброените места и на практика с подзаконовите актове се разрешава в озеленените площи да се намират обекти, каквито законодателят не позволява. \r\n\r\n Нарушения са констатирани и по отношение разрешената площ на преместваемите обекти, които могат да се поставят в паркове и градини. Според Закона за устройство на територията подобни обекти могат да заемат до 10 на сто от площта на имота, като в ред общини е установено различно процентно съотношение. \r\n\r\n От ВАП са намерени норми, с които са регламентирани състави на административни нарушения в противоречие със закона. Най-честите случаи са на въвеждане на санкции: несъобразени със Закона за движение по пътищата при паркиране на пътни превозни средства в паркове и градини, със Закона за управление на отпадъците при замърсяване на озеленените площи, със Закона за ветеринарномедицинската дейност при неспазване на забраните за извеждането на кучета без повод, а на агресивни кучета - и без намордник, както и за разхождането на кучета на детски площадки и на места, обозначени от общините със забранителни знаци и т.н. \r\n\r\n Намерени са и разпоредби, с които е предвиден режим за използване на озеленените площи, различен от Закона за местните данъци и такси. В закона с цел да не се злепоставят публични права се регламентира, че за ползване на терени - общинска собственост се внася такса. От своя страна, местните органи на власт изискват заплащане на наем и така компрометират интересите на общината, защото за дължимостта на наем е нужно сключване на договор, а за събиране на таксата - не. \r\n\r\n В други подзаконови актове са предвидени незаконосъобразни възможности за промяна предназначението на съществуващите озелени площи. По силата на Закона за устройство на територията не може да се променя предназначението на озеленените площи, които са реализирани и съществуващи. Изключението засяга единствено части от имоти, които не са реализирани и то за изграждане на елементи на техническата инфраструктура или на специални обекти, свързани с отбраната и сигурността на страната. \r\n\r\n В общински наредби местните органи на власт не правят подобно разграничение и по този начин допускат да се постигне промяна на предназначението против правилата на закона. \r\n\r\n Установени са и разпоредби, с които се дава възможност кметове на общини да овластяват други лица да издават наказателни постановления, чрез които се налагат санкции за нарушения. Процедирането в тази част е в нарушение на правилата на чл.47, ал.2 от Закона за административните нарушения и наказания и на чл.22, ал.5 от Закона за местното самоуправление и местната администрация, според които такива права могат да упражняват само от кмета или от заместник-кмета на общината. По този начин се създава вероятност в крайна сметка нарушители да не понесат нормативноустановена отговорност. \r\n\r\n Към настоящия момент, във връзка с образуваните преписки са подадени над 100 протести до административните съдилища. \r\n\r\n Нарушения от вида на посочените и други, с които са въведени различни режими в сравнение със законите, са открити в 157 подзаконови актове, сред които действащите наредби в общини Пловдив, Варна, Велико Търново, Плевен, Русе, Сливен, Благоевград, Враца, Кюстендил, Кърджали, Перник, Силистра, Търговище, Монтана, Созопол, Поморие, Царево, Трявна, Казанлък, Девин, Ботевград, Троян, Димитровград, Асеновград, Сапарева баня, Тетевен, Драгоман, Доспат, Свиленград, Минерални бани, Оряхово, Горна Оряховица, Симеоновград, Харманли, Доспат, Тополовград и др. \r\n\r\n Ефектът от проверката се открива в предприетите мерки за елиминиране на незаконосъобразните разпоредби с оглед опазване на общинската собственост, която следва да се управлява в интерес на населението в общината съобразно разпоредбите на закона и с грижата на добър стопанин и за обезпечаване на законосъобразността на санкционната дейност. \r\n\r\n Проверката на ВАП продължава. \r\n\r\n   \r\n \n\t\t\t\t\t\t", "date": "2019.04.01", "title": "Общини масово уреждат застрояване на паркове и градинки"}
{"url": "http://www.bnews.bg/article/259151-nzok_poema_funktsiite_na_fonda_za_lechenie_na_detsa", "text": "\n От днес Националната здравноосигурителна каса (НЗОК) ще е отговорна за лечението на деца у нас и в чужбина. Тя иззема функциите, които досега изпълняваше Фондът за лечение на деца. \r\nВъпреки множеството опасения на родители и пациентски организации, че от днес лечението на някои от децата ще бъде затруднено или невъзможно, от касата бяха категорични, че няма повод за притеснение. \r\nГаля Йорданова, директор на дирекция \"Лечение в чужбина\" в здравноосигурителната институция, обясни: “На страницата на НЗОК в рубрика „Лечение в България и чужбина” всеки пациент и гражданин на страната може да проследи какви са неговите права и задължения в случай, че кандидатства за такова лечение у нас или в чужбина. Всички подадени до момента заявления и неприключили към Фонда за лечение на деца в чужбина и Комисията за лечение в чужбина могат да бъдат проследени, влизайки с номера, с който са кандидатствали. Там ще видят не само какъв ще бъде статусът след 1 април, но и това, което е до тази дата. Всеки ще има пълна информация за това как се движат неговите документи и докъде е достигнал.\" \r\n\"Важна информация за гражданите на страната е това, че комисиите, които преминават за деца и за лица над 18 г., и комисията, която издава S2 формулярите за лечение в чужбина, всъщност саситуирани в НЗОК и са в една и съща дирекция и лечение за чужбина и координация за системите за социална сигурност, което предполага и по-бърза оперативност”, обясни още Йорданова. \r\n\r\n   \r\n \n\t\t\t\t\t\t", "date": "2019.04.01", "title": "НЗОК поема функциите на Фонда за лечение на деца"}
{"url": "http://www.bnews.bg/article/259132-sled_kobrata_dzheni_sushito_se_tseluvala_i_s_bagata_snimki_video", "text": "\n \r\nБлагой Иванов – Багата е мъжът, в чийто скут палува журналистка Дженифър Равалo на партито след победата на Кубрат Пулев над  Мич Уилямс в Коста Меса. Това твърди в сигнал до HotArena очевидец на случката. \r\nПреди дни по-малкият от братя Пулеви – Тервел, коментира целувката на брат му Кубрат с американската журналистка Дженифър Равалo, като отбеляза, че не трябва да отдаваме толкова внимание на случката заради поведението на репортерката, известна още като Кралицата на голото суши. На стената си във фейсбук, Тервел Пулев, публикува и кратко видео, на което се вижда как  Джени Суши палува в скута на мъж, но пропусна да уточни, че въпросният господин е Благой Иванов –Багата. Това твърди очевидец, който е присъствал на партито. \r\n„След това целувката… направи го, не мисля, че толкова е виновен, но няма да се фокусирам върху това. Само ще кажа, че в последвалото парти, въпросната журналистка дойде и се целува с още двама човека. Не трябва да отдаваме толкова внимание на това. Нямам притеснения относно дела и такива неща. Видях поведението ѝ. Има достатъчно свидетели. Всичко беше ясно\", каза Тервел на летище София. \r\nБлагой е бил на мача на Кобрата, както става ясно от общите им снимки след двубоя  с Мич Уилямс в Коста Меса. На последвалото парти, от което са и видеокадрите, качени от Тервел е присъствал и Багата. Именно там Джени се търка сластно в ММА боеца. Впечатление прави, че освен лицето на Багата, старателно са скрити обувките и часовника му.  За съжаление липсва моментът, в който двамата се целуват. Вероятно Дженифър Равалo и Благой Иванов се познават отдавана, защото журналистката следва профила на боеца в инстаграм и не пропуска да харесва всичките му публикации. \r\n\r\n Снимки и видео вижте \r\n \n\t\t\t\t\t\t", "date": "2019.04.01", "title": " След Кобрата, Джени Сушито се целувала и с Багата? (СНИМКИ, ВИДЕО) "}
{"url": "http://www.bnews.bg/article/259140-zdravnata_kasa_poe_funktsiite_na_fonda_za_lechenie_na_detsa", "text": "\n От днес официално Здравната каса поема функциите на Фонда за лечение на деца, той беше закрит със законодателни промени. \r\n\r\n Родителите на деца, които се нуждаят от лечение в чужбина ще могат да подават документи на място в централата на НЗОК в София. Засега това е единствената опция, от октомври месец документи ще могат да се подават и в сградите на Районните здравноосигурителни каси. \r\n\r\n Новият ред предизвика напрежение. От НЗОК казват, че всичко, което е поемано от Фонда за лечение, сега ще бъде финансирано от тях. \r\n\r\n „Заявлението, което е необходимо за подаване, както и досега, плюс декларациите, които се попълват, плюс всички необходими медицински документи, са същите и са подробно описани на сайта на НЗОК”, посочи д-р Галя Йорданова.   \r\n\r\n Заради промяната в управлението се създава специализирана комисия, която ще разглежда всеки отделен случай. \r\n\r\n Касата заварва 146 случая, които не са били приключени от Фонда за лечение на деца. Срокът за разглеждане на документите е 14 дневен, но за заварените случаи той няма да бъде спазен. \r\n\r\n Родителите могат да проверяват развитието по техните случаи със специален код на сайта на НЗОК. \r\n \n\t\t\t\t\t\t", "date": "2019.04.01", "title": "Здравната каса пое функциите на Фонда за лечение на деца"}
{"url": "http://www.bnews.bg/article/259155-povdignaha_obvinenie_i_na_sauchastnitsite_na_kmeta_na_sozopol", "text": "\n Софийска градска прокуратура повдигна обвинение на Златка Мусева - главен счетоводител в Община Созопол, за извършено от нея длъжностно присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления, съобщиха от държавното обвинение. \r\n\r\n Мусева е привлечена като обвиняема за това че в периода от 29 август 2014 г. до 27 март 2017 г. при условията на продължавано престъпление, с 34 отделни деяния, в качеството си на длъжностно лице и след като се е сговорила предварително с другите извършители - Панайот Рейзи -кмет на община Созопол, и Венцислав П., е присвоила чужди пари в обща размер над 2 000 000 лв. - собственост на Община Созопол. \r\n\r\n Главната счетоводителка на община Созопол е наредила сумата да бъде преведена от община Созопол по две банкови сметки с титуляр физическо лице, нямащо нищо общо с фирмата изпълнител. За улесняване на присвояването тя извършила и документни престъпления. Като основание за банковите преводи – общо 72 на брой, се сочели договори за различни строително ремонтни дейности в села, находящи се на територията на общината – от ремонт на детска градина до авариен ремонт на улици и подпорни стени за ликвидиране на последици от стихийно бедствие. \r\n\r\n Златка Мусева е с мярка за неотклонение „подписка“. Ако бъде призната за виновна, може получи наказание „лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“. \r\n\r\n По същото досъдебно производство е привлечен към наказателна отговорност и Венцислав П. Повдигнато му е обвинение за извършено от него присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления. \r\n\r\n Той също е с мярка за неотклонение \"подписка\".  \r\n \n\t\t\t\t\t\t", "date": "2019.04.01", "title": "Повдигнаха обвинение и на съучастниците на кмета на Созопол"}
{"url": "http://www.bnews.bg/article/259141-butat_nezakonni_kashti_v_plovdivskata_sheker_mahala", "text": "\n Събарят незаконни постройки в пловдивската \"Шекер махала\". Къщите са разположени в непосредствена близост до училище, съобщава \"24 часа\". \r\n\r\n Обитателите на постройките се разбунтуваха срещу премахването им. Акцията протича при засилено полицейско присъствие.  \r\n\r\n \"Трябва да освободим улица \"Деница\", която е застроена абсолютно неправомерно с над 10 къщи\", заяви кметът на район Северен Ральо Ралев, който ръководи акцията. Той е категоричен, че операцията не е предизборна и припомни, че през есента в същата махала са били съборени 50 къщи.  \r\n \n\t\t\t\t\t\t", "date": "2019.04.01", "title": "Бутат незаконни къщи в пловдивската \"Шекер махала\""}
{"url": "http://www.bnews.bg/article/259142-protestirashtite_sreshtu_nebostargacha_zlaten_vek_iskat_ostavkata_na_shefa_na_dnsk", "text": "\n От инициативен комитет „Лозенец”, които протестират срещу строителството на небостъргача „Златен век”, поискаха оставката на шефа на ДНСК. \r\n\r\n Те настояват строителят „Артекс”, който продаде апартаментите на политиците и предизвика трусове във властта, да спре да строи, докато не се стигне до еднозначно решение законен ли е обектът или не. \r\n\r\n През последните няколко дни чухме различни позиции. Според главния архитект на София арх. Здравко Здравков сградата е с изтекло строително разрешително. Според ДНСК документите не са изтекли, тъй като има допълнителен документ, подписан от арх. Здравко Здравков. \r\n\r\n „Сградата е с изтекло строително разрешение и трябва да бъде незабавно спряна”, категоричен е юристът Никола Вапцаров от инициативния комитет.   \r\n\r\n Той е провел среща по казуса и с омбудсмана Мая Манолова. \r\n\r\n В сряда от 18:30 ч. комитетът организира протест пред сградата с настояване строежът да бъде спрян, а проектът – преработен. \r\n\r\n Искат и оставката на началника на ДНСК арх. Иван Несторов. \r\n \n\t\t\t\t\t\t", "date": "2019.04.01", "title": "Протестиращите срещу небостъргача „Златен век” искат оставката на шефа на ДНСК"}
{"url": "http://www.bnews.bg/article/259138-misis_balgariya_anna_stefanova_vdahnovi_rodna_dizaynerka", "text": "\n Мисис България Европа 2017 Анна Стефанова представи модел на Wol Walley на сцената на Sofia Fashion Week 2019. \r\n\r\n Собственичката на марката Милена Петрова е избрала за лице на бранда Анна Стефанова, впечатлена от  красотата и чара й, както и от шоколадовите изкушения, който миската твори с ръцете си и превръща в сладки произведения на изкуството. \r\n\r\n Wolf Walley представи ефектни бански костюми и летни рокли от най-новата си колекция „Кара Мия“.   \r\n\r\n Анна Стефанова с удоволствие се включила в ревюто, защото всеки закупен модел на бранда ще подпомогне лечението на Гого - големия син на дизайнера и собственик на марката Wol Walley - Милена Петрова. Детето е родено с генетично заболяване артрогрипоза и се налага постоянна рехабилитация и гимнастика. \r\n\r\n Всеки, който иска да помогне със средства за лечението на момчето може да го направи на тази сметка: \r\n\r\n В полза на Хелп Карма Фондация \r\n\r\n При банка Алианц Банк България \r\n\r\n IBAN BG22 BUIN 9561 1000 5817 88 \r\n\r\n BIC BUINBGSF \r\n\r\n Основание HKD58111 Да победиш сколиозата! \r\n \n\t\t\t\t\t\t", "date": "2019.04.01", "title": "Мисис България Анна Стефанова вдъхнови родна дизайнерка "}
{"url": "http://www.bnews.bg/article/259143-germaniya_i_frantsiya_sas_spodeleno_predsedatelstvo_na_saveta_za_sigurnost_na_oon", "text": "\n Германия и Франция съвместно поеха председателството на Съвета за сигурност на ООН, информира \"Дойче веле\". \r\n\r\n Германия е непостоянен член на Съвета. От началото на този месец поема управлението на органа като част от \"двойно председателство\" с Франция. Френската република е постоянен член на Съвета за сигурност на ООН, докато Германия е избрана за две години като непостоянен член (2019-2020 г.). Франция беше председател през март, а Германия поема ръководството на Съвета за сигурност на ООН през този месец. Като символ на сътрудничеството им, двете държави решиха да организират първото \"двойно председателство\". \r\n\r\n Това по-тясно сътрудничество между Париж и Берлин е част от Аахенския договор. \r\n\r\n В дневния ред на двете държави влизат точки като предотвратяване на кризи в Африка, борба с търговията на леки оръжия на Балканите и други. \r\n\r\n Германия води кампания за получаване на постоянно място в Съвета за сигурност на ООН от обединението на страната през 1990 г. С наскоро подписания Аахенски договор Германия и Франция се ангажират да работят за реформиране на ООН и осигуряване на постоянно място на Берлин в Съвета за сигурност на ООН. \r\n \n\t\t\t\t\t\t", "date": "2019.04.01", "title": "Германия и Франция със споделено председателство на Съвета за сигурност на ООН"}
{"url": "http://www.bnews.bg/article/259130-testvat_sirenite_v_10_grada_u_nas", "text": "\n В 13.00 часа днес ще бъде задействана сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“. \r\n\r\n Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия, съобщиха от МВР. \r\n\r\n Системата се тества два пъти годишно, в първия работен ден на месец април и на месец октомври в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.  \r\n \n\t\t\t\t\t\t", "date": "2019.04.01", "title": "Тестват сирените в 10 града у нас"}
{"url": "http://www.bnews.bg/article/259137-mis_silikon_viktoriya_petrova_se_omazhi_tayno", "text": "\n Мис Силикон Виктория Петрова се е омъжила тайно през уикенда, научи Blife oт близки до моделката. \r\n\r\n Вики се е врекла във вечна вярност пред Бога на приятеля, си, който все още тъне в мистерия. Сватбеното тържество е било близо до София, а на него са присъствали само най-близките на младоженците. \r\n\r\n От година личният живот на силиконовата красавица тъне в мистерия. За първи път тя показа обща снимка с приятеля си от почивката им в Занзибар,  макара, че на нея се вижда само ръката му. Не е изключено точно по време на романтичната ваканция Виктория да е получила и предложение за брак. \r\n\r\n Скоро стана ясно, че миската е оперирала и носа си. Красавицата публикува няколко снимки в Инстаграм, на които е със съвсем нова  визия. Вероятно мистериозният мъж е спонсорирал и операцията на обонятелния орган на силиконката, гадаят почитателите й в социалните мрежи. \r\n \n\t\t\t\t\t\t", "date": "2019.04.01", "title": "Мис Силикон Виктория Петрова се  омъжи тайно"}
{"url": "http://www.bnews.bg/article/259144-ti_da_vidish_mazhat_na_preslava_natrupal_milioni_ot_chereshi", "text": "\n Мъжът на Преслава, на когото тя роди момиченце миналата година, което кръстиха Паола, се оказа преуспяващ земеделец. \r\n\r\n Павел Лазаров държи около 6 хиляди декара овошки с череши в родния му Врачански край, разказват местни. \r\n\r\n \"Да, Павелчо е от нашето село Оселна и тука земите около нашите села са негови повечето. Гледа череши до с. Боденец и с. Върбешница\", разказват бабите от Мездренско. Запознати от региона твърдят, че слуховете как възлюбеният на пайнерката е натрупал милионите си като дилър на наркотици не били верни. \r\n\r\n  \"Клюки са това, помага той много, знаем че дава пари за футбол, за борба, да се развиват и тук децата. И с Преслава идват\", разказва съселянин на Лазаров. \r\n\r\n Миналото лято чалга дивата се хвалеше с разходки из овощните градини на мъжа си. Докато беше все още бременна Петя, както е истинското име на изпълнителката, предпочиташе свежия и чист селски въздух пред този в големия град. Бизнесът на Лазаров и най-вече скъпите му придобивки - апартамент и луксозни автомобили, не останаха незабелязани. Заради проверки на разследващи на Павел му се наложи да доказва, че високият му стандарт на живот е благодарение на аграрната му дейност. \r\n\r\n Той получавал и европейски субсидии за бизнеса си. Ченгетата обаче подозирали, че земеделският бизнес е само параван за същинските занимания на Лазаров. \r\n \n\t\t\t\t\t\t", "date": "2019.04.01", "title": "ТИ ДА ВИДИШ: Мъжът на Преслава натрупал милиони от череши? "}
{"url": "http://www.bnews.bg/article/259146-mey_pod_natisk_da_dogovori_po_mek_razvod", "text": "\n Излизането на Великобритания от Европейския съюз е в безпорядък, след като провалът на стратегията за Brexit на Тереза Мей засили натиска върху нея от съпернически фракции за напускане без сделка, нови избори или договаряне на много по-мек развод с ЕС. Това твърдят в свой анализ Кайли Маклелан и Гай Фолкънбридж от \"Ройтерс\", цитиран от БТА. \r\n\r\n След една от най-бурните седмици в британската политика от референдума през 2016 г., все още няма яснота за това как, кога и дали изобщо Великобритания някога ще напусне блока, към който се присъедини преди 46 години. \r\n\r\n Третото поражение на сделката на Мей за напускане на ЕС, след обещанието на премиерката да се оттегли при одобрение, остави един от най-слабите лидери от едно поколение да се бори с опасната криза около Brexit - най-важната стъпка на Великобритания от Втората световна война. \r\n\r\n Камарата на общините ще гласува днес за различни варианти на развода, а Мей може да направи последен опит за прокарване на сделката си в парламента утре. \r\n\r\n \"Не разполагаме с идеални варианти за действие и има доста добри аргументи срещу всеки един от тях в момента, но все ще трябва да направим нещо\", каза министърът на правосъдието Дейвид Гок, който гласува на референдума през 2016 г. за оставане в ЕС. \r\n\r\n \"Премиерката преценява възможните варианти и обмисля това, което може да се случи, но не мисля, че е взела окончателно решение\", каза Гок пред телевизия Би Би Си. \r\n\r\n Мнозина в партията на Мей обаче губят търпение. Вестник \"Сън\" съобщи, че 170 от нейните 314 консервативни депутати са й изпратили писмо с искане Брекзит да стане факт през следващите няколко месеца - със или без сделка. \r\n\r\n Великобритания трябваше да напусне ЕС на 29 март, но политическата безизходица в Лондон принуди Мей да моли блока за отсрочка. Сега Brexit трябва да настъпи в 22 ч. по Гринуич на 12 април, освен ако Мей не намери алтернативен вариант. \r\n\"Пълна бъркотия\" \r\nЗаплетената криза околоBrexit раздели Великобритания: и привърженици на напускането на съюза, и противници излязоха на демонстрации в Лондон миналата седмица. Мнозина и в двата лагера се чувстват предадени от политическия елит, който не успя да покаже лидерски качества. \r\nПарламентът трябва да гласува около 19 ч. по Гринуич днес по целия спектър от алтернативни варианти за Brexit, избрани от председателя му Джон Бъркоу измежду девет предложения, внесени от депутати, включително за Брекзит без сделка, избягване на вариант без споразумение, митнически съюз или втори референдум. \r\n\r\n \r\n\"Категорично ще трябва да преценим много внимателно волята на парламента\", каза Гок. \r\nБез засега да има мнозинство в Камарата на общините за който и да било от вариантите за Brexit, възникнаха спекулации за насрочване на нови избори, макар че подобен вот ще е непредсказуем и не е ясно кой ще поведе Консервативната партия на него. \r\nВестник \"Сънди таймс\" писа, че прессекретарят на Мей, Роби Гиб, и политическият й помощник Стивън Паркинсън настояват за избори пряко желанието на нейния основен поддръжник в парламента, Джулиан Смит. \r\n\r\n Заместник-председателят на Консервативната партия Джеймс Клевърли каза, че премиерката не планира насрочване на избори. Заместник-председателят на опозиционната Лейбъристка партия Том Уотсън обаче заяви, че партията му е на предизборна вълна. \r\n\r\n Външнополитическата говорителка на лейбъристите Емили Торнбъри каза, че партията може да опита да внесе вот на недоверие срещу правителството на Мей. \r\n\r\n \"Не знаем дали тя ще остане премиер, дали ще изберем някого другиго и кой ще е той - пълна бъркотия\", обобщи Торнбъри. \r\n\r\n Опонентите на Brexit се опасяват, че той ще направи Великобритания по-бедна и ще раздели Запада в момент, когато той се изправя едновременно пред необичайното президентство на Доналд Тръмп в САЩ и нарастващата настъпателност на Русия, и Китай. \r\n\r\n Поддръжниците на Brexit признават, че разводът може да доведе до нестабилност в краткосрочен план, но твърдят, че в по-дългосрочен аспект той ще позволи на Великобритания да процъфтява, ако се откъсне от смятания от тях за обречен опит за европейско единство.  \r\n \n\t\t\t\t\t\t", "date": "2019.04.01", "title": "Мей под натиск да договори по-мек развод\r\n"}
{"url": "http://www.bnews.bg/article/259129-aleks_raeva_kara_tezhka_bremennost", "text": "\n Бившата изгора на Слави Трифонов съжалява за двата си аборта, притеснява се да не загуби бебето си. Бившата певица на Слави Трифонов и водеща на музикалното шоу „Х Фактор” очаква първото си дете. Гласовитата брюнетка е бременна в края на четвъртия месец, но я измъчват тежки угризения. 38-годишната певица от години се опитваше да забременее, но уви, очакванията й продължиха твърде дълго. Заради два нейни аборта, извършени по желание преди повече от десетина години, Алекс имала проблеми със зачеването.  \r\nБлизки на Алекс разкриха, че красавицата забременяла след няколко опита инвитро в столична клиника за изкуствено оплождане. След като заченала, певицата се пазела като рохко яйце. В първите 3 месеца я мъчело непрекъснато гадене и повръщане. Имало и рисков момент, в който била на косъм да изгуби плода. След дълга битка медиците успели да запазят зародиша и днес певицата се радва на наедряващото си коремче. Вече е ясно, че Раева очаква появата на първородния си наследник през лятото. Тя обаче пази в тайна името на бащата, макар че двамата са заедно повече от две години, името му тъне в анонимност, пише \"Уикенд\". \r\nПървият си аборт Алекс направила още в младежките си години. Вторият избрала да направи тайно по време на връзката си със Слави. Тогава се твърдеше, че гологлавият шоумен бил готов да стане татко, но тя отказала да ражда, защото не виждала бъдеще за връзката им, а и бебето щяло да спъне кариерата й.  \r\nЗа мистериозната й настояща половинка се знае само, че е неин приятел от училищната скамейка, че върти дребен бизнес и че имат обща страст – морето и подводното гмуркане. „Такъв мъж съм си търсила и се радвам, че го открих“, написа в социалните мрежи Раева. \r\n  \r\n \n\t\t\t\t\t\t", "date": "2019.04.01", "title": "Алекс Раева кара тежка бременност "}
{"url": "http://www.bnews.bg/article/259133-kola_se_obarna_po_tavan_v_ruse_shofyorat_e_v_bolnitsa", "text": "\n Млад мъж пострада, след като колата му се преобърна по таван в Русе. Това е трето подобно произшествие за последните 48 часа. За щастие, всички са без тежко ранени, съобщи кореспондентът на bTV в региона. \r\n\r\n Инцидентът е станал малко преди 6 ч. на булевард „Тутракан“, който свързва Дунав мост с Русе. 20-годишният шофьор е загубил управление и е навлязъл в разделителната ивица. \r\n\r\n Автомобилът е летял близо 100 метра, като е съборил предпазни колчета, пътни знаци и стълбове за улично осветление. \r\n\r\n Наложило се е пожарната да обезопаси колата заради газовата ѝ бутилка. Водачът е откаран в болница с травма на главата, без опасност за живота. Най-вероятната причина за инцидента е несъобразена скорост. \r\n \n\t\t\t\t\t\t", "date": "2019.04.01", "title": "Кола се обърна по таван в Русе, шофьорът е в болница"}
{"url": "http://www.bnews.bg/article/259161-mey_pod_natisk_da_dogovori_po_mek_razvod", "text": "\n Излизането на Великобритания от Европейския съюз е в безпорядък, след като провалът на стратегията за Brexit на Тереза Мей засили натиска върху нея от съпернически фракции за напускане без сделка, нови избори или договаряне на много по-мек развод с ЕС. Това твърдят в свой анализ Кайли Маклелан и Гай Фолкънбридж от \"Ройтерс\", цитиран от БТА. \r\n\r\n След една от най-бурните седмици в британската политика от референдума през 2016 г., все още няма яснота за това как, кога и дали изобщо Великобритания някога ще напусне блока, към който се присъедини преди 46 години. \r\n\r\n Третото поражение на сделката на Мей за напускане на ЕС, след обещанието на премиерката да се оттегли при одобрение, остави един от най-слабите лидери от едно поколение да се бори с опасната криза около Brexit - най-важната стъпка на Великобритания от Втората световна война. \r\n\r\n Камарата на общините ще гласува днес за различни варианти на развода, а Мей може да направи последен опит за прокарване на сделката си в парламента утре. \r\n\r\n \"Не разполагаме с идеални варианти за действие и има доста добри аргументи срещу всеки един от тях в момента, но все ще трябва да направим нещо\", каза министърът на правосъдието Дейвид Гок, който гласува на референдума през 2016 г. за оставане в ЕС. \r\n\r\n \"Премиерката преценява възможните варианти и обмисля това, което може да се случи, но не мисля, че е взела окончателно решение\", каза Гок пред телевизия Би Би Си. \r\n\r\n Мнозина в партията на Мей обаче губят търпение. Вестник \"Сън\" съобщи, че 170 от нейните 314 консервативни депутати са й изпратили писмо с искане Брекзит да стане факт през следващите няколко месеца - със или без сделка. \r\n\r\n Великобритания трябваше да напусне ЕС на 29 март, но политическата безизходица в Лондон принуди Мей да моли блока за отсрочка. Сега Brexit трябва да настъпи в 22 ч. по Гринуич на 12 април, освен ако Мей не намери алтернативен вариант. \r\n\"Пълна бъркотия\" \r\nЗаплетената криза околоBrexit раздели Великобритания: и привърженици на напускането на съюза, и противници излязоха на демонстрации в Лондон миналата седмица. Мнозина и в двата лагера се чувстват предадени от политическия елит, който не успя да покаже лидерски качества. \r\nПарламентът трябва да гласува около 19 ч. по Гринуич днес по целия спектър от алтернативни варианти за Brexit, избрани от председателя му Джон Бъркоу измежду девет предложения, внесени от депутати, включително за Брекзит без сделка, избягване на вариант без споразумение, митнически съюз или втори референдум. \r\n\r\n \r\n\"Категорично ще трябва да преценим много внимателно волята на парламента\", каза Гок. \r\nБез засега да има мнозинство в Камарата на общините за който и да било от вариантите за Brexit, възникнаха спекулации за насрочване на нови избори, макар че подобен вот ще е непредсказуем и не е ясно кой ще поведе Консервативната партия на него. \r\nВестник \"Сънди таймс\" писа, че прессекретарят на Мей, Роби Гиб, и политическият й помощник Стивън Паркинсън настояват за избори пряко желанието на нейния основен поддръжник в парламента, Джулиан Смит. \r\n\r\n Заместник-председателят на Консервативната партия Джеймс Клевърли каза, че премиерката не планира насрочване на избори. Заместник-председателят на опозиционната Лейбъристка партия Том Уотсън обаче заяви, че партията му е на предизборна вълна. \r\n\r\n Външнополитическата говорителка на лейбъристите Емили Торнбъри каза, че партията може да опита да внесе вот на недоверие срещу правителството на Мей. \r\n\r\n \"Не знаем дали тя ще остане премиер, дали ще изберем някого другиго и кой ще е той - пълна бъркотия\", обобщи Торнбъри. \r\n\r\n Опонентите на Brexit се опасяват, че той ще направи Великобритания по-бедна и ще раздели Запада в момент, когато той се изправя едновременно пред необичайното президентство на Доналд Тръмп в САЩ и нарастващата настъпателност на Русия, и Китай. \r\n\r\n Поддръжниците на Brexit признават, че разводът може да доведе до нестабилност в краткосрочен план, но твърдят, че в по-дългосрочен аспект той ще позволи на Великобритания да процъфтява, ако се откъсне от смятания от тях за обречен опит за европейско единство.  \r\n \n\t\t\t\t\t\t", "date": "2019.04.01", "title": "Мей под натиск да договори по-мек развод"}
{"url": "http://www.bnews.bg/article/259128-otdahnete_si_spirat_big_bradar_zavinagi", "text": "\n „Биг Брадър“ и производният му „ВИП Брадър“ напускат българския телевизионен ефир. \r\n\r\n На негово място през есента вероятно ще се излъчва „Х фактор“ или „Денсинг старст“. Според хора от екипа на Нико Тупарев самият той вече не виждал смисъл в риалити предаването, тъй като в последните години не му носело особени печалби. \r\nДруга причина са крайно незадоволителните резултати на шоуто през 2018г., които били доста под очакванията на Нова. Шоуто гълта над 3 милиона лева от бюджета на медията и  телевизията най-вероятно ще си спести този разход. Миналата година „Биг Брадър“ спря да се излъчва и във Великобритания поради липса на зрителски интерес. \r\nИстинските звезди отказват да участват във формата. Всяка есен зрителите се питата коя плеймейтка или рапър ще прекрачат прага на Къщата. Висока топка за шоуто останаха Лили Иванова, Христо Стоичков, Димитър Бербатов, Васил Найденов и Нина Добрев, пише „България Днес“. Освен всичко изброено, лицензът на „Биг Брадър“ изтича тази година и едва ли ще бъде подновен.  \r\n \n\t\t\t\t\t\t", "date": "2019.04.01", "title": "Отдъхнете си: Спират „Биг Брадър“ завинаги!"}
{"url": "http://www.bnews.bg/article/259135-turchin_opita_da_vnese_kontrabandno_nad_250_000_leva_v_kutii_s_biskviti", "text": "\n Задържаха недекларирани 130 000 евро на МП \"Капитан Андреево\". \r\n\r\n Контрабандната валута, равняваща се на над 250 000 лева, е била укрита в две кутии с бисквити и подлакътник на лек автомобил. \r\n\r\n Нелегалната валута е била иззета на 28 март от автомобил, влизащ от Турция. \r\n\r\n При митническата проверка били открити 100 000 евро в различни купюри от 50, 100 и 500 евро на дъното на две кутии с бисквити, а останалите 30 000 евро били скрити в подлакътник на колата. \r\n\r\n Митническите служители установили, че всичката недекларирана валута е собственост на пътника в автомобила - турски гражданин, който живее в България. \r\n\r\n По случая е образувано наказателно производство. \r\n \n\t\t\t\t\t\t", "date": "2019.04.01", "title": "Турчин опита да внесе контрабандно над 250 000 лева в кутии с бисквити"}
{"url": "http://www.bnews.bg/article/259154-zhenata_na_zahari_baharov_se_pusna_po_bombi_goreshto_foto", "text": "\n Половинката на Захари Бахаров – журналистката Диди Алексиева, показа защо един от най-желаните мъже у нас си загуби ума по нея. \r\n\r\n Хубавицата се съблече за провокативна фотосесия и събра куп въздишки.Алексиева публикува снимка от фотосесията за еротично издание и демонстрира завидни прелести. „Уау, какви бомби”, щастливо коментират феновете й в Инстаграм, пише „България днес”. Диана обаче от години е щастливо обвързана със Захари Бахаров. Двойката има две деца и една от най-стабилните връзки в шоубизнеса. \r\n\r\n Снимката вижте  \r\n\r\n   \r\n \n\t\t\t\t\t\t", "date": "2019.04.01", "title": "Жената на Захари Бахаров се пусна по бомби (Горещо фото)"}
{"url": "http://www.bnews.bg/article/259123-kosama_spi_za_500_leva_na_nosht_v_barselona", "text": "\n Александър Сано е на път да стане звезда в Испания. Актьорът замина за Барселона, където има договор с една от най-големите испански компании за производство на филми, телевизионни продукции и реклами. \r\nОсвен в Испания, тя има силни позиции и в Португалия. Сано се похвали, че са го посрещнали като истинска знаменитост. Настанили са го в хотел 5 звезди, а проверка на „Уикенд” показа, че само една нощувка там струва близо 500 лева. Тези пари обаче не излизат от джоба на нашия актьор, а се плащат от фирмата, която го е наела.  Звездата от „Под прикритие” и „Денят на бащата” показа няколко снимки, запечатали престоя му в столицата на Каталуния, придружени с думите: „...или как в чуждите продукции посрещат актьор преди снимки. Като цяло, без коментар.” \r\n  \r\n \n\t\t\t\t\t\t", "date": "2019.04.01", "title": "Косъма спи за 500 лева на нощ в Барселона\r\n"}
{"url": "http://www.bnews.bg/article/259134-otpuskat_polovin_milion_leva_za_otdeleniyata_po_sadebna_meditsina_u_nas", "text": "\n Отпускат 500 000 лева за съдебномедицинските отделения в страната. Средствата, предвидени от бюджета на Министерството на здравеопазването, са предназначени за закупуване на специализирано оборудване за отделенията по съдебна медицина в държавните болници в шест главни областни центъра и 24 второстепенни. \r\n\r\n Първият етап от подпомагането дейността на центровете започна през миналата година. За подобряване на материално-техническата база тогава бяха осигурени 1 472 600 лева. Средствата са отпуснати за ремонт и закупуване на оборудване във всички 30 съдебно-медицински отделния. \r\n\r\n През тази година ще бъде обновена материално-техническата база на 12 държавни психиатрични болници и психиатричните отделения към 16 държавни болници. За целта са предвидени средства в размер на 2 865 000 лева. \r\n \n\t\t\t\t\t\t", "date": "2019.04.01", "title": "Отпускат половин милион лева за отделенията по съдебна медицина у нас"}
{"url": "http://www.bnews.bg/article/259147-otkriha_eksplozivi_v_utreht", "text": "\n Експлозиви  бяха открити в холандския град Утрехт в близост до детска градина. Това съобщи 24 часа. Пристигналите на място сапьори за обезвредили експлозивите с контролиран взрив. \r\n\r\n Това се случва 2 седмици след като терористичното нападение в града, при което 37-годишният Гьокман Танъш от турски произход отне живота на 4-ма души след стрелба в трамвай. \r\n \n\t\t\t\t\t\t", "date": "2019.04.01", "title": "Откриха експлозиви в Утрехт"}
{"url": "http://www.bnews.bg/article/259119-avtomobil_padna_ot_most_am_trakiya_ima_tri_zhertvi", "text": "\n Автомобил падна от мост на АМ „Тракия” на 90 км в коритото на преминаващата оттам река. \r\n\r\n Трима души са загинали, а мъж и малко момиченце са откарани в болницата в Пазарджик. \r\n\r\n Колата се е запалила, пожарът е потушен от пожарникари, пристигнали на мястото. \r\n\r\n Инцидентът е станал в район, в който в момента има ремонт. \r\n\r\n Според полицията шофьорът се е движил с несъобразена скорост, загубил е управление е над автомобила и е навлязъл в насрещното платно. \r\n \n\t\t\t\t\t\t", "date": "2019.04.01", "title": "Автомобил падна от мост АМ „Тракия”, има три жертви"}
{"url": "http://www.bnews.bg/article/259120-arestuvaha_shestima_dushi_pri_mashtabna_aktsiya_v_kazanlashko", "text": "\n Мащабна операция на ГДБОП и Специализираната прокуратура се проведе в Казанлък и околните населени места в неделя. По първоначална информация операцията е насочена срещу престъпна група, занимаваща се с нелегална търговия с оръжие.  \r\n\r\n До момента са арестувани шестима души, а по информация на NOVA поне един от задържаните е служител на оръжейния завод \"Арсенал\". От МВР потвърждават за акцията, но подробности се очакват евентуално по-късно през деня. При подобна акция в края на миналата година в София и край Казанлък беше открит огромно количество оръжия. \r\n\r\n Тогава службите предположиха, че автоматите и частите за тях са излизали нелегално от оръжейния завод в Казанлък.    \r\n \n\t\t\t\t\t\t", "date": "2019.04.01", "title": "Арестуваха шестима души при мащабна акция в Казанлъшко"}
{"url": "http://www.bnews.bg/article/259125-manekenat_dzhambazki_izlezna_rano_sutrinta_da_protestira", "text": "\n Пременен с лъскаво марково сако, колосана бяла риза и нова вратовръзка, манекенът Джамбазки запротестира рано сутринта пред нарочно изпратените камери на Нова и БТВ. \r\nЗа запълване на цялостната картина липсваха само Елена и Корнелия, яхнала бял кон. \r\n\r\n Затова пък от МВРО се бяха потрудили да доведат статисти вдигнати направо от близките дискотеки, които сънливо развяваха единственото знаме на МВРО, тъй като вероятно и домакинът не е бил изтрезнял или белия прах раздаван от МВРО му е дошъл множко. \r\n\r\n Та ето така манекенът Джамбазки реши да стресне турския султан и да му размаха гневно малкото си пръстче, на което се виждаше добре обгрижен маникюр по всички изисквания на Истанбулската конвенция. Вероятно дребния човек облечен в стил ватмана Минчев е  очаквал подкрепа от ЛГТБ обществото, но и от там никой не откликна на призивите му. След като изпя репертоара си пред камерата Джамбазчето разпусна седянката и отиде да  си доспи! \r\n  \r\n \n\t\t\t\t\t\t", "date": "2019.04.01", "title": " Манекенът Джамбазки излезна рано сутринта да протестира!"}
{"url": "http://www.bnews.bg/article/259117-novite_iziskvaniya_za_kasovite_aparati_vlizat_v_sila_ot_dnes", "text": "\n\r\nНовите изисквания за касовите апарати на фирмите, които са регистрирани по ДДС, влизат в сила от днес.\r\n\r\nСрокът за юридическите лица без регистрация е до края на юни, а за търговците, които използват софтуер за продажби - до края на септември.\r\n\r\nОт НАП започват проверки за спазването на правилата. При нарушение търговските обекти могат да бъдат запечатани, а неизрядните търговци - глобени с до 10 000 лева. \n\t\t\t\t\t\t", "date": "2019.04.01", "title": "Новите изисквания за касовите апарати влизат в сила от днес"}
{"url": "http://www.bnews.bg/article/259127-mashtabni_aktsii_za_previshena_skorost_v_stranata", "text": "\n\r\nМВР започва мащабна акция за контрол на скоростта.\r\n\r\nАкцията ще се проведе от днес до 7 април в много градове у нас по линия на Европейската мрежа на службите на \"Пътна полиция\" TISPOL.\r\n\r\nЦелта на операцията е да се обърне внимание, че скоростта е една от основните причини за възникване на тежки пътнотранспортни произшествия с най-много жертви и ранени.\r\n\r\nОсвен това от 6 часа на 2 април до 6 часа на 3 април в на територията на страната ще се проведе аналогична операция \"24 час скорост\". В рамките на денонощието ще има изключително интернзивни проверки, пишат още от пресцентъра на МВР. \n\t\t\t\t\t\t", "date": "2019.04.01", "title": "Мащабни акции за превишена скорост в страната"}
{"url": "http://www.bnews.bg/article/259136-22_godishen_ubi_peshehodka_vav_varna", "text": "\n 22-годишен водач блъсна пешеходка във Варна, съобщават от областната дирекция във Варна. Жената е загинала на място. \r\n\r\n Младежът е управлявал микробус \"Ивеко\". Инцидентът е станал около 11 часа близо до товарната рампа на голям хранителен магазин на бул. \"Васил Левски\" в града. \r\n\r\n Все още не е ясна самоличността на жената. Детайлите около инцидента се изясняват. \r\n \n\t\t\t\t\t\t", "date": "2019.04.01", "title": "22-годишен уби пешеходка във Варна"}
{"url": "http://www.bnews.bg/article/259131-vdignaha_2_metra_statuya_na_govoresht_boyko_sas_sveteshti_ochi_na_garibaldi", "text": "\n Дрънчащ на кухо около двуметров сиво-зеленикав паметник с лика на Бойко Борисов се извисява тази сутрин на пл. \"Гарибалди\". \r\n\r\n Очите на статуята светкат в червено, едната му ръка подпира три книги, под които звучи \"радио\": на запис звучат крилати фрази на премиера и лидер на ГЕРБ. \r\n\r\n Идеята  по създаването и поставянето на паметника от неизвестни автори явно е приключила призори или през нощта. Паметника стана хит из социалните мрежи и провокира множество комични коментари след себе си!  \r\n\r\n Към 10:00 ч. паметникът вече беше изчезнал от площад \"Гарибалди\". Наблизо мигаха само светлините на полицейски автомобил. \r\n\r\n По-късно се разбра, че кухият Бойко със светещите очи е творба на скулптора Андрей Врабчев. \r\n \n\t\t\t\t\t\t", "date": "2019.04.01", "title": "Вдигнаха 2 метра статуя на говорещ Бойко със светещи очи на Гарибалди!"}
{"url": "http://www.bnews.bg/article/259121-ovoshtari_iskat_promyana_v_pravilata_za_zastrahovane_ot_slani", "text": "\n Ледена епоха в овощните градини у нас. Шокиращи снимки на обледени плодови дръвчета от слана публикува един от най-известните агрономи у нас. Според агронома Красимир Кумчев реколта от череши тази година може и да няма. \r\n\r\n „Преди 4 дни температурите паднаха до минус 4 градуса и въпреки усилията, които положихме, нещата не се получиха. На първо четене щетата, според мен, е някъде около 70%”, каза Кумчев в ефира на „Здравей, България” и добави, че след около седмица ще стане ясен точният размер на щетите. \r\n\r\n По думите му ситуацията е сходна в цяла Южна България. \r\n\r\n \"Голямата ми болка е, че ние нямаме право на защита. Ако ние като граждани можем да си застраховаме имуществото, то овощарят няма право да си застрахова насаждението против осланяване. Има право, ако това се случи след 20 април и тъй като сланите в България падат до около 1 май реално имаме защита за 10 дни\", каза той. \r\n\r\n Кумчев заяви, че овощарите настояват за промяна в правилата за застраховане от слани.  Те предлагат да има две стъпки на застраховане – едната да бъде от 20 април, а втората стъпка да бъде от 1 април до 20 април. „Тъй като рискът за застрахователите е по-голям, съвсем естествено е това, което ние да трябва да заплатим да е повече. Но да го направят, да имаме опция. Ние в момента нямаме такава”, добави той. \r\n \n\t\t\t\t\t\t", "date": "2019.04.01", "title": "Овощари искат промяна в правилата за застраховане от слани"}
{"url": "http://www.bnews.bg/article/259122-diana_naydenova_veche_ne_e_prodavachka_magazinat_y_hlopna_kepentsi", "text": "\n Диана Найденова не става за сервитьорка – много е намръщена, когато поднася храна. В това се убедиха папараците на „Уикенд”, докато я снимаха в центъра на София. Бившата звезда на Нова телевизия занесе на мъжа си закуски в отвратително настроение. \r\nВъв вторник около 11 часа съпругът на Диана спря семейния им джип край столична пекарна и журналистката слезе за закуски. От магазинчето Найденова купи две банички и два кроасана, като гледаше сърдито продавачите. Лицето й беше подпухнало – сигурен знак, че не се е наспала.       \r\nВсе така мрачна, журналистката се върна при роувъра и подаде на съпруга си хартиен плик с тестените произведения. Господинът безмълвно ги пое, изчака жена си да се настани в колата, след което хвърли цигарения си фас през прозореца. После натисна газта и автомобилът потегли към НДК. \r\nДа, Диана не става за сервитьорка, но и за търговец хич не я бива. Преди година тя отвори собствен бутик за луксозни свещи и ароматизатори, в който лично обслужваше клиентите, на наскоро обектът хлопна кепенци завинаги. Може би на хората просто не им е харесвало да пазаруват от намусената госпожа и са решили да бойкотират нейния асортимент…  С активната журналистика Найденова се раздели преди около 5 години. Тя си тръгна огорчена от Нова телевизия след сблъсък с бившата шефка на новините Дарина Сарелска, а впоследствие стана съдружник на съпруга си Мирослав Войников във фирма „Ем Ер Ви”, припомнят запознати. От скоро Диана е пак на екран, тя има предаване в ефира на телевизия „Европа”, но малцина дори знаят за съществуването му. \r\n  \r\n \n\t\t\t\t\t\t", "date": "2019.04.01", "title": "Диана Найденова вече не е продавачка, магазинът й хлопна кепенци "}
{"url": "http://www.bnews.bg/article/259118-erdogan_s_pomosht_ot_boyko_i_vmro_pomlya_opozitsiyata_na_izborite_v_ankara_i_istanbul", "text": "\n Започна преброяването на гласовете на днешните местни избори в Турция, а местните медии вече публикуват първите резултати. Според поместените данни към момента са обработени около 6 процента от гласовете, а избирателната активност е 82,46 на сто. \r\n\r\n Преброените досега бюлетини дават превес на изборите на управляващата Партия на справедливостта и развитието (ПСР), която събира 52,21 процента подкрепа. \r\n\r\n На второ място е кемалистката Народнорепубликанска партия (НРП) с 12 на сто, а на трето - прокюрдската Демократична партия на народите с 9,37 на сто. \r\n\r\n Следва Партията на националистическото действие (ПНД) със 7,51 процента и \"Добра партия\" (ДП) с 6,87 процента, показват данните, качени на сайта на в. \"Миллиет\". \r\n\r\n Коалицията около управляващата ПСР събира 59,47 на сто от гласовете, а опозиционният съюз на НРП и ДП - 19,59 процента. \r\n\r\n Кандидатът на ПСР за кмет на Истанбул води в надпреварата към момента с 54,62 процента спрямо 42,41 за главния му опонент от НРП. В Анкара също кандидатът на ПСР е начело с 56,84 процента подкрепа спрямо 38,34 за кандидата на НРП. В традиционната крепост на кемалистите Измир като фаворит за кметското място се очертава кандидатът на НРП с 51,10 на сто от гласовете, а кандидатът на ПСР е втори с 41,34 на сто. \r\n \n\t\t\t\t\t\t", "date": "2019.04.01", "title": "Ердоган с помощ от Бойко и ВМРО помля опозицията на изборите в Анкара и Истанбул"}
{"url": "http://www.bnews.bg/article/259139-nachalo_na_predizbornata_kampaniya_za_prezident_v_severna_makedoniya", "text": "\n В Република Северна Македония започва официално предизборната кампания за предстоящите президентските избори, съобщава БГНЕС. \r\n\r\n За поста държавен главен глава ще се състезават трима души - Блерим Река, Гордана Силяновска-Давкова и Стево Пендаровски. Първият кръг ще се проведе на 21 април, а вторият на 5 май. Избраният държавен глава ще бъде и първият на Република Северна Македония. Сегашният президент Георге Иванов няма право да се кандидатира, защото е втори мандат държавен глава. Мандатът му е до 12 май. Право на глас в шестите президентски избори имат 1 808 131 избиратели. \r\n\r\n Стево Пендаровски бе издигнат от Социалдемократическия съюз /СДСМ/ на премиера Зоран Заев и неговия коалиционен партньор от албанския блок - Демократическия съюз за интеграция /ДСИ/ на Али Ахмети. Пендаровски е подкрепен и от десетина други формации и сдружения. \r\n\r\n Опозиционната ВМРО-ДПМНЕ издигна кандидатурата на Гордана Силяновска Давкова. Две албански формации предложиха кандидатурата на Блерим Река. \r\n \n\t\t\t\t\t\t", "date": "2019.04.01", "title": "Начало на предизборната кампания за президент в Северна Македония"}
{"url": "http://www.bnews.bg/article/259124-bratat_na_karamazov_gushi_po_220_lv_za_da_kazhe_kak_se_pravyat_4_blata_i_2_krema", "text": "\n Братът на Владо Карамазов прибира апетитни суми от споделянето на рецепти за сладкиши, които дори не се налага да приготвя и продава. \r\nОткакто стана ясно, че родственикът на звездата е готвил на кралската сватба в Лондон, пред вратата му се тълпят фенове, готови да бръкнат дълбоко в джобовете си само за да се научат да готвят като него. Той пък от своя страна се възползва от ситуацията.  Иван Александров, за когото доскоро почти никой в България не беше чувал, в момента е най-големият хит сред кандидат-сладкарите. Преди няколко месеца той бе поканен да направи тортата за журналистите, акредитирани да отразят сватбата на Мегън Маркъл с принц Хари. Владо Карамазов реши да се похвали с постижението на брат си, което стана повод за национална гордост. В същото време обаче превърна никому неизвестния дотогава готвач в истинска сензация. „Оттогава досега Иван е натрупал няколко десетки хиляди само от рецептите, с които работи”, изчисляват запознати.  \r\nСлед като случаят с „кралската торта” с вкус на бъз и лимон се разчу, шеф Александров започна често да пътуваот Англия за България и да дава мастър класове. Само за ден обучение той взима по 220 лева от курсант. Последният засега курс, който е обявил, е в края на месеца. На хората, които са се записали, ще разкрие как се правят общо 4 блата и 2 крема. Обучението минава под надслов „Кралска сватбена торта”. Освен рецептите, курсантите ще получат продукти за приготвянето им, както и по една престилка, ще им позволят да „дегустират”, а в края на деня ще им дадат сертификат.  \r\nЛюбители на кухненските занимания разкриха пред „Уикенд”, че хората се избиват за място в тези обучения. Свободните места се запълвали още в момента, в който се обявяват. За „кралската сватбена торта” дори бе обявена допълнителна дата, за да могат да се запишат възможно най-много желаещи. Говори се, че братът на Владо Карамазов вече сериозно обмислял да се върне за постоянно в България, ако бизнесът му продължава да расте със същия темп. Той от години живее в Англия, но рекламата, която актьорът му направи, и особено нейният финансов ефект, събудили патриотичните чувства у българина, който вече бил готов да сложи край на емиграцията и да се върне в родината.  \r\n  \r\n \n\t\t\t\t\t\t", "date": "2019.04.01", "title": "\r\nБратът на Карамазов гуши по 220 лв., за да каже как се правят 4 блата и 2 крема\r\n"}
