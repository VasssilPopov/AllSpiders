{"url": "http://www.bnews.bg/article/252290-fiki_zagubi_skap_priyatel_plache_v_mrezhata", "text": "\n Тъжна вест застигна Фики Стораро. Музикантът скърби за кучето си Бамби, което си отишло внезапно от този свят. Синът на Тони Стораро още не може да повярва, че е загубил така неочаквано домашния си любимец. Шокът бил ужасен, тъй като здравенякът е супер привързан към животното. \r\nКучето бе верен приятел на Стораро — младши, който редовно го извеждаше на разходка, винаги когато беше свободен, пише \"България днес\". \r\n„Приятели, в този момент съм адски тъжен. Отиде си една чиста душа от моето семейство. Един приятел, за когото бях готов да направя всичко, както и той за мен. Почивай в мир, Бамби. \r\nВинаги ще живееш в сърцето ми”, написа затрогващо Фики. \r\n  \r\n \n\t\t\t\t\t\t", "date": "2018.11.19", "title": "Фики загуби скъп приятел, плаче в мрежата"}
{"url": "http://www.bnews.bg/article/252324-snezhen_apokalipsis_vizhte_kade_v_stranata_e_palen_ad", "text": "\n Десетки селища в Пазарджишко и Смолянско са без ток след падналия сняг.  \r\n\r\n Проходът „Превала“ беше затворен за камиони с ремаркета и полуремаркета. След като цяла нощ проходът беше затворен за движение, днес по обед трасето беше почистено напълно от снега и опесъчено. Проходът вече е отворен за преминаване на тежкотоварни камиони с ремаркета и полуремаркета. Снежната покривка в Смолянска област стигна до 20 см. \r\n\r\n Няма затворени пътища, но има заледени участъци. Четири села в Община Смолян и две в Община Баните осъмнаха без ток. Заради тежкия сняг дървета паднали и скъсали електропроводи. \r\n\r\n Село Кутела е без електричество вече цяло денонощие. Няколко екипа на енергодружеството в Южна България се борят да отстранят авариите. Шофьори се оплакват, че снощи пътят между Пампорово и Смолян не бил почистен. \r\n\r\n От пътноподдържащата фирма обясниха, че над 50 машини са били ангажирани цяла нощ със снегопочистването в района. \r\n\r\n 100-годишно дърво едва не премаза автомобил в село Момчиловци. Синоптиците предупреждават, че тази нощ температурите ще паднат под нулата, което е предпоставка за поледици. \r\n  \r\n \n\t\t\t\t\t\t", "date": "2018.11.19", "title": "Снежен апокалипсис! Вижте къде в страната е пълен ад\r\n\r\n"}
{"url": "http://www.bnews.bg/article/252328-gerb_predpochita_vitsepremierskiyat_post_na_simeonov_da_bade_zakrit", "text": "\n Ако зависи от ГЕРБ, овакантеният от Валери Симеонов вицепремиерски пост няма да бъда заеман от друг човек и ще бъде закрит. Такова предложение се очаква да направи партията мандатоносител към партньорите си във властта \"Обединени патриоти\", от чиято квота бе излъчен Симеонов. Това заявиха представители на ГЕРБ пред Mediapool в понеделник, на третия ден след оставката на Валери Симеонов, която бе приета от премиера Бойко Борисов. Гласуването ѝ в парламента е обвързано с предложение за нов вицепремиер или за структурна промяна в кабинета с премахване на поста. \r\n\r\n Във вторник се очаква \"Обединени патриоти\"(ОП) да излязат със свое решение какво да става занапред. То ще бъде взето трудно, като се има предвид напрежението между трите партии в ОП и по-специално опитът на лидера на \"Атака\" Волен Сидеров да разкара от правителството и вицепремиера и лидер на ВМРО Красимир Каракачанов, след като няколкомесечните му усилия за оставка на Симеонов (лидер на НФСБ) се увенчаха с успех. \r\n\r\n Очаква се ВМРО да поиска от Сидеров да се отрече официално от искането си за махане на Каракачанов. ГЕРБ се надяват на същото, давайки си сметка, че всичко при Сидеров е временно и не е сигурно дали ако утре каже едно, в други ден няма да каже обратното. \r\n\r\n Към момента не е ясно дали след като парламентът гласува оставката му, Симеонов ще се върне в парламента и дали партията му НФСБ няма да претендира да предложи свой човек за вицепремиер. След дискредитирането на Симеонов (с обидната му реплика към майките на деца с увреждания) и на Каракачанов (с разкритията за корупция в Държавната агенция за българите в чужбина, оглавявана от арестувания вече Петър Харалампиев, кадър на Каракачанов), Волен Сидеров остана целият в бяло. Той вече даде заявка е водач на листата на ОП за евроизборите – нещо, с което ВМРО и НФСБ не са съгласни и няма да отстъпят. \r\n\r\n Друго голямо неизвестно е дали Валери Симеонов ще се върне в парламента като депутат. При това положение заелата неговото място народна представителка от \"Атака\" Меглена Александрова трябва да напусне парламента, което означава, че Волен Сидеров остава с депутат по-малко. Още по-сериозният проблем за управляващите е как биха съжителствали Симеонов и Сидеров в общо пространство, като се има предвид нескритата вражда помежду им, независимо от кратковременните примирия, постигнати с посредничеството на премиера. \r\n\r\n В последните месеци депутатите от НФСБ поне два пъти декларираха, че снемат доверието си от Сидеров като лидер на ПГ на \"Обединени патриоти\", но той все се задържаше на поста в името на стабилността на правителството. \r\n\r\n Идеята на ГЕРБ е да не се правят повече резки движения в правителството и то да не бъде заложник на вътрешните борби в ОП, както е в момента. Ето защо за партията на премиера Бойко Борисов по-добрият вариант е вторият вицепремиерски пост на ОП да бъде закрит и \"патриотите\" да бъдат представлявани от един вицепремиер – Каракачанов, който е и министър на отбраната. \r\n\r\n \"Имаше възможност Сидеров да поиска този пост, но това няма да се случи. Така че или Симеонов предлага някого, или остава празна позицията. Даже по-добре, скандалите ще бъдат по-малко\", смятат от ВМРО. \r\n\r\n Те обаче все пак отчитат, че върне ли се Симеонов в парламента, както се очаква, скандалите ще се пренесат там. \"Оставането на Симеонов и Сидеров на едно място може да бъде взривоопасно. Има опция дори и групата им да се раздели\", твърдят от ГЕРБ. И уточняват, че дори и това да се случи, те пак не са особено тревожни, защото Цветан Цветанов (шефът на ПГ на ГЕРБ) ще посредничи между всички и мнозинство ще има. \r\n\r\n ГЕРБ също така не очакват повече проблеми с кворума, предизвикани от отказа на БСП и ДПС да се регистрират за пленарни заседания, докато Валери Симеонов не подаде оставка. \"Сега , когато това искане е изпълнено, вижте тишината, която идва откъм ДПС. Най-вероятно няма да имаме повече проблеми с тяхната регистрация\", твърдят от ГЕРБ. \r\n \n\t\t\t\t\t\t", "date": "2018.11.19", "title": "ГЕРБ предпочита вицепремиерският пост на Симеонов да бъде закрит"}
{"url": "http://www.bnews.bg/article/252308-savetat_na_es_podkrepi_predvaritelnoto_sporazumenie_s_velikobritaniya", "text": "\n Съветът на ЕС подкрепи днес постигнатото предварително споразумение по оттеглянето на Великобритания. Това съобщи след заседанието главният преговарящ от страна на ЕС Мишел Барние. \r\n\r\n Никой не трябва да отстъпва от постигнатия напредък, трябва да запазим спокойствие и да се съсредоточим върху необходимостта оттеглянето да бъде в условията на ред, посочи той. \r\n\r\n Барние съобщи, че остава да се определят възможностите за удължаването на преходния срок, след който Великобритания ще прекрати изцяло досегашната си обвързаност с ЕС. \r\n\r\n По думите на Барние в преходния срок, чието начало е на 30 март догодина, Великобритания запазва участието си в единния пазар и митническия съюз. Според предварителното споразумение този срок изтича 21 месеца по-късно – на 31 декември 2020 година. \r\n\r\n Барние поясни, че този преход може да бъде удължен еднократно по искане на Лондон, подкрепено единодушно от държавите в ЕС. Той добави, че удължаването на преходния срок ще доведе до нови задължения на Лондон към бюджета на ЕС, които не би могъл да изчисли. \r\n \n\t\t\t\t\t\t", "date": "2018.11.19", "title": "Съветът на ЕС подкрепи предварителното споразумение с Великобритания"}
{"url": "http://www.bnews.bg/article/252306-emanuela_skochi_na_frizyora_si_narkoman", "text": "\n Мега скандал разтресе Къщата в Нови хан тези дни, а тази вечер по време на лайва ще гледаме развръзката. \r\n\r\n Двама от съквартирантите в Big Brother Most Wanted - фолк певицата Емануела и гримьора й Цецо Андреев се нахвърлиха един срещу друг с грозни обиди и клевети. Първи се изказа майстора на макияжа, като заяви с викове, че Емануела е развела не един и двама мъже у нас, намеквайки, че е мъжемелачка и разбивачка на семейства. На свой ред певицата не замълча и отвърна на Андреев, че е наркоман, от което гримьора направо се наежи, че ще съди за оронване на престижа му. \r\n\r\n Въпреки, че Емануела е дългогодишна клиентка на Андреев, от което той изкарва пари, разкрасителят не се посвени да нападне брюнетката. Тези нападки от негова страна са най-вече заради Златка Райкова, която изруптя неотдавна, че Емануела се опитва да разказва жълтини от миналото й, а това не било ОКей за нея да се знае. Всъщност ставаше въпрос за \"публичната тайна\", че преди години пазарджлийката се намърда в леглото на Валери Божинов, който по онова време беше възлюбен на певицата Алисия. Именно това скара Райкова с фолкаджийката, пише Хотнюз. \r\n \n\t\t\t\t\t\t", "date": "2018.11.19", "title": "Емануела скочи на фризьора си: Наркоман! "}
{"url": "http://www.bnews.bg/article/252327-gavra_toaletniya_ministar_predlozhi_sekretarkata_si_za_vitsepremier", "text": "\nПотрсени депутати от Обединени патриоти разкриха пред медията ни, че тоалетния\r\nминистър им заявил, че ще предложи секретарката си за вицепрмиер. \r\n\r\nДепутатите са потресени, защото същата е била известна като Марияна - общата. По-потресени обаче \r\nбили от изявленията на WC-то, че Борисов бил готов да приеме всяко предложение от\r\nтоалетния, тъй като същия имал безусловната подкрепа на Каракачанов и Цветанов. \n\t\t\t\t\t\t", "date": "2018.11.19", "title": "Гавра! Тоалетния министър предложи секретарката си за вицепремиер! "}
{"url": "http://www.bnews.bg/article/252315-migratsionniyat_pakt_izostri_bitkata_za_posta_na_merkel", "text": "\n Федералният министър на здравеопазването на Германия Йенс Шпан, един от тримата претенденти за председателския пост в Християндемократическия съюз (ХДС) - управляващата партия на канцлера Ангела Меркел, постави под съмнение необходимостта страната да подпише Глобалния пакт на ООН за миграцията. Шпан предложи въпросът да бъде гласуван на конгреса на партията на 7 и 8 декември, с което вкара темата за миграцията в борбата за лидерското място в ХДС, коментира авторитетното германско издание Der Spiegel, цитирано от \"Фокус\". \r\n\r\n Глобалното споразумение за безопасна, методична и регулирана миграция беше прието по принцип на 13 юли от всички 193 страни, членки на ООН. Окончателното подписване е предвидено да стане на конференция на ООН в Маракеш, Мароко, на 10 и 11 декември т.г. Българското правителство вече обяви, че няма да подпише документа, предимно заради несъгласието на коалиционния партньор \"Обединени патриоти\". \r\n\r\n Йенс Шпан обаче засега изглежда не намира много поддръжници в партията си, а и повечето министри подкрепят пакта. Отлагането на подписването на миграционния пакт би било проява на лидерска слабост, която Германия не може да допусне, заяви председателят на Комисията по външни работи в Бундестага Норберт Рьонтген. Той подчерта, че пактът е \"изключително важна първа стъпка за международната общност в контролирането на миграцията\". Министърът на икономиката Петер Алтмайер заяви днес пред телевизия ZDF, че е бил \"леко изненадан\", защото депутатите консерватори вече подробно са обсъдили пакта и масово са го подкрепили.  \r\n\r\n С позицията си Йенс Шпан се противопостави на линията на канцлера на Германия Ангела Меркел, която миналата седмица защити договора и предупреди за целенасочени \"лъжи и дезинформация\", които се разпространяват за него. В страната обаче има политически сили, които му се противопоставят категорично. Сред тях е \"Алтернатива за Германия\". \r\n\r\n Но не само АзГ е против. Депутатът в Бундестага от Християнсоциалния съюз (ХСС) (сестринската партия на ХДС) Петер Рамзауер не подкрепи Пакта за миграцията, тъй като отварял \"потока от бежанци към Европа\". Той припомни за прага на прием на мигранти в страната. \r\n\r\n Генералният секретар на ХДС Анегрет Крамп-Каренбауер (на снимката с Меркел), която също е кандидат за наследник на Меркел в партията, прикани привърженици и критици на пакта към диалог. \"Защото трябва да отговорим на въпроса какво трябва да направим\", подчерта Крамп-Каренбауер. \r\n\r\n В популярно телевизионно предаване третият кандидат за председателския пост в ХДС Фридрих Мерц не атакува директно Пакта, но открито се противопостави на \"бежанската\" политическа линия на канцлера Ангела Меркел, като определи решението й от 2015 г. за отваряне на границите като \"нарушение на закона\". \r\n\r\n Като допълнение на въпрос накъде ще поведе ХДС Мерц в случай, че бъде избран за лидер, той отговаря: Обратно към правовата държава. 62-годишният адвокат от провинция Саарланд, цитиран от друго германско изданив - Die Welt, призова за \"здравословен патриотизъм\" и \"стойностен консерватизъм\". ХДС трябва да се бори за обратното спечелване на загубените избиратели - не само онези, които се насочили към \"Алтернатива за Германия\", но и към \"Зелени\". \r\n\r\n \r\n\r\n При посещението си в Кемниц на 16 ноември канцлерът призова хората да се противопоставят на омразата и да отхвърлят \"лъжите\" за пакта на ООН за миграцията, предаде Ройтерс, на която се позова БТА. \"Когато има лъжа, ние трябва да я изобличим\", каза Меркел. Тя настоя, че пактът за миграцията е в интерес на Германия, защото според нея ще накара африканските и други държави да спрат нелегалната миграция. \r\n\r\n \"Суверенитетът на страната няма да бъде накърнен по никакъв начин. Ще имаме правото да продължим да творим наши собствени закони\", каза Меркел. Тя заяви това в отговор на въпрос защо Германия подкрепя пакта, а други като Полша и Чехия не. \r\n\r\n Иначе в Кемниц канцлерът беше посрещната с бурни протести, в които крайнодесните демонстранти скандираха срещу Меркел като \"изменник на народа\", \"върви си\" и \"Меркел трябва да си върви\". \r\n\r\n Канцлерът посети източногерманския град (за втори път досега след 2009 г.) повече от два месеца след бурните августовски протести на крайнодесни, предизвикани от убийството на местен жител. Според твърденията то е извършено от двама мигранти. \r\n\r\n На Изток са против Пакта \r\n\r\n Миналата седмица Естония се присъедини към страните, които отказват да подпишат Глобалния пакт на ООН за миграцията; правителството на балтийската република не можа да постигне съгласие по въпроса. Външният министър Свен Миксер е бил за подписване на пакта, но му се противопоставил министърът на правосъдието Урмас Рейнсалу, който е от консервативната партия \"Про патриа\". Тя се опасява, че пактът може да стане част от международното право и да ограничи възможността на Естония да определя своята миграционна политика. \r\n\r\n \"Когато създадохме тази коалиция, ние се съгласихме, че ще вземаме решенията си единодушно. За съжаление днес не можахме да постигнем консенсус\", каза премиерът Юри Ратас по-късно. \r\n\r\n ДПА отбеляза, че Австралия, Австрия, България, Чехия, Унгария и САЩ също са отказали да подпишат пакта. Отказите си те мотивират главно с това, че договорът не прави достатъчно разграничение между легална и нелегална миграция. \r\n\r\n Словения ще подпише, Хърватия - не \r\n\r\n Словения ще участва на конференцията за миграцията на 10 и 11 декември в Маракеш, въпреки резервите, които изрази публично преди седмица във връзка с Глобалния договор на ООН за регулиране на миграцията, съобщи на 15 ноември словенският външен министър Миро Церар. Той отхвърли критиките на опозицията, че с предвидената Декларация от Маракеш се премахва разликата между законната и незаконната миграция и се заличава разликата между бежанци и икономически мигранти. Според него Глобалният договор на ООН не създава нито нова категория мигранти, както твърди дясната опозиция в Словения, нито пък миграцията се превръща във въпрос на човешките права, а ясно разделя законната от незаконната миграция. \r\n\r\n Хърватският президент Колинда Грабар-Китарович няма да подпише Глобалния договор на ООН за миграцията, съобщиха местни медии. На тяхно запитване президентът Грабар-Китарович буквално заявила: \"Бъдете сигурни, че няма да подпиша \"Споразумението от Маракеш\". \r\n\r\n Защо България няма да подпише \r\n\r\n Коалиционният съвет на ГЕРБ и \"Обединени патриоти\" взе решение, че България няма да подкрепи Пакта за миграция. \r\n\r\n Ако искаме да се грижим за бежанци от война, имаме конвенция за бежанците на ООН, аргументира решението вицепремиерът, лидер на ВМРО и съпредседател на \"Обединени патриоти\" Красимир Каракачанов. \r\n\r\n \"Този глобален пакт за миграция на мен ми намирисва на документ, който ще подготви глобалното преселение на народите\", каза Каракачанов и посочи, че вътре има доста обезпокоителни текстове като този, че страната, в която се озоват тези кандидат мигранти, ако те нямат лични документи, е длъжна да им издаде такива. Нали се сещате какво означава, ако в България дойдат 100 хиляди афганистанци, пакистанци, без значение какви, ние трябва да им дадем български лични документи и, ако не ги приемат в някоя от западноевропейските проспериращи държави, тези хора си остават при нас, добави той. По думите му отделно здравеопазване, социално осигуряване, образование за тези хора ще \"легне\" върху бюджета на приемащата страна. Ако някои от развитите западноевропейски държави имат желание да преселват хора в собствените си страни, да бъдат така добри да организират въздушен транспорт и да ги пренасят от Афганистан директно в Германия примерно\", коментира Красимир Каракачанов. \r\n\r\n На обвиненията на левицата, че вече сме \"вътре\", външият министър Екатерина Захариева отговори наскоро, че \"на практика пактът цели да спре нелегалната емиграция, не да я узакони, а от БСП се опитват да отклоняват вниманието на обществото от собствените си проблеми и да всяват неоснователни страхове, подвеждайки ги с информацията, че България се е присъединила\". \r\n\r\n В отговор на запитване на Дарик от МВнР миналия месец заявиха, че \"България подкрепя окончателния вариант на проекта, в който са отразени въпроси от първостепенно значение за страната ни: по-ясното разграничение между легални и нелегални мигранти, възможността за търсене на отговорност (включително наказателна) при нелегално преминаване на границата, препотвърждаване на суверенното право на държавите сами да определят кого да допускат на своя територия, отбелязването на негативния ефект от нелегалната миграция\". \r\n \n\t\t\t\t\t\t", "date": "2018.11.19", "title": "Миграционният пакт изостри битката за поста на Меркел"}
{"url": "http://www.bnews.bg/article/252303-asya_kapchikova_sasipa_batkov_mladshi_smeshnik_na_tati_sincheto_shte_razberesh_koya_sam", "text": "\n Плеймейтката Ася Капчикова взриви социалните мрежи с бомбастичен коментар срещу Тодор Батков-младши, който доскоро се подвизаваше в обкръжението й. Русата красавица написа във Фейсбук с огромни букви на черен фон следното: \"По-лошо от мъж - пу*ка няма... Тодор Батков-син визирам! Да си знае!!! ПУ*КАААА!\". \r\n\r\n Каква е причината за този остър и неочакван коментар от нейна страна - все още не е ясно в официална форма. Според Хотнюз, Малкия мустак е направил страховита интрига на плейбойката, заради която тя сериозно го предизвика в социалната мрежа. Тя помести поста си още и в Инстаграм, с което показа, че цели масово да оплюе пишман бизнесмена. \r\n\r\n \"Следващият път, когато ме видиш, и полицията няма да ти помогне, Батков!\", гласи друг от постовете на плеймейтката. \"И тук да те видят хората! Смешник... на тати синчето! Ще разбереш коя съм, за разлика от теб нямам топки, но не знам за какво ти служат на теб!\", избухва още красавицата от Девин. \r\n\r\n Бившата на Криско показва и чат, който очевидно е с човек, който е познат както на нея, така и на Батков-младши. \r\n\r\n \"Гавра само за тоя мишок! Аз съм работил за него и не съм вярвал това, ако ни е випа не знам за какво бъдеще говорим... Смачкай я тази мишка проклета, мамина и татина! Неговата дума е по-лека и от най-голямата проститутка!\", пише познатият на Ася и Тодор Батков-младши в чата си с моделката. \r\n\r\n Между впрочем преди няколко месеца Тодор е затворил бутика за луксозни палта, който отвори в сътрудничество с руснаци, приближени до фамилията му. Продавач консултантите на обекта алармираха, че не са си получили последните две заплати. Версията за затварянето на магазина била доста скучна: постройката протекла и в момента Тошко търси ново помещение. \r\n \n\t\t\t\t\t\t", "date": "2018.11.19", "title": "Ася Капчикова съсипа Батков-младши:  Смешник, на тати синчето, ще разбереш коя съм!"}
{"url": "http://www.bnews.bg/article/252320-verdasko_chuval_sam_strahotni_neshta_za_balgarskite_fenove", "text": "\n Една от емблемите на световния тенис - Фернандо Вердаско, отправи специално послание към българските фенове. \r\n\r\n  Испанецът има 15 титли (7 на сингъл и 8 на двойки) от АТP тура, а през 2018 г. отпразнува своята победа №500. Играл е в 62 поредни турнира от Големия шлем, което е втора най-дълга серия в историята. Фернандо Вердаско идва за четвъртото издание на Sofia Open. \r\n\r\n Ето какво каза испанецът специално за българските фенове: \r\n\r\n \r\n\r\n \"Здравейте всички в България. Аз съм Фернандо Вердаско и очаквам с нетърпение да играя на Sofia Open 2019. Чух невероятни неща за българската публика. Очаквам всички вас в залата през февруари, за да гледате изключителен тенис. До скоро, България!\" \r\n\r\n   \r\n \n\t\t\t\t\t\t", "date": "2018.11.19", "title": "Вердаско: Чувал съм страхотни неща за българските фенове"}
{"url": "http://www.bnews.bg/article/252305-mitaka_ot_sofiya_den_i_nosht_stana_chalga_pevets", "text": "\n Атрактивният Кристиян Кирилов, който стана известен с ролята си на Митака в хитовата поредица „София ден и нощ“, ще става чалга певец. \r\n\r\n Мускулестият мачо вече ходи на уроци по вокално майсторство и работи по първата си самостоятелна песен. Той бил много амбициран да покаже атрактивна визия и глас и да пребори с един замах конкуренцията в лицето на Фики и Галин, които пък последно време не успяват да направят тотален хит, писа „Телеграф“. \r\n\r\n За момента Митко все още не издавал песента си, тъй като проблемите му с продуцентите на „София ден и нощ“ продължават. \r\n\r\n Както е известно, година след приключването на снимките на Кирилов към поредицата, той няма право на самостоятелни прояви, тъй като се води лице на продукцията. Кристиян обаче бил непримирим и твърдо заявил, че няма да се съобразява с никого, ако трябва нещата ще приключат в съда. \r\n \n\t\t\t\t\t\t", "date": "2018.11.19", "title": "Митака от „София ден и нощ“ стана чалга певец"}
{"url": "http://www.bnews.bg/article/252316-5_zaginali_i_13_raneni_pri_blizo_200_pozhara_samo_za_sedmitsa", "text": "\n Само за последната седмица са възникнали почти 200 битови пожара, при които са загинали петима души, а други 13 човека са пострадали, съобщиха от пресцентъра на МВР. \r\n\r\n От ведомството припомнят, че с понижаване на дневните температури и ежедневното използване на отоплителни уреди значително се увеличава рискът от възникване на пожари в бита.  \r\n\r\n За да не се допускат сериозни инциденти и за да опазим своя живот и имуществото ни, е важно да спазваме основните правила за пожарна безопасност, допълват от МВР. \r\n\r\n Експертите от ГД \"Пожарна безопасност и защита на населението\" препоръчват използването на отоплителните и нагревателните уреди да става при стриктно спазване на правилата за пожарна безопасност, както и да се отчитат специфичните им характеристики. \r\n\r\n Задължително е на разстояние от един метър около тях да не се поставят и съхраняват горими материали. Преди да напуснем дома си е добре да проверим и да изключим всички отоплителни уреди. Препоръчително е да не покриваме електрическите уреди и да не сушим директно върху тях мокри дрехи. \r\n\r\n Самотноживеещите и трудноподвижните хора, както и децата са най-рисковите групи при пожар в бита. \r\n \n\t\t\t\t\t\t", "date": "2018.11.19", "title": "5 загинали и 13 ранени при близо 200 пожара само за седмица"}
{"url": "http://www.bnews.bg/article/252312-pokazvat_mecha_i_prastena_na_han_kubrat_u_nas_prez_2019_godina", "text": "\n По предложение на премиера Бойко Борисов мечът и пръстенът на хан Кубрат ще бъдат показани в България през следващата година. Това потвърди министърът на културата Боил Банов, който се срещна с директора на Ермитажа Михаил Пиотровски, съобщиха от Министерството на културата. \r\n  \r\n „Радвам се, че ще успеем да покажем меча на Хан Кубрат и неговия пръстен в България. Това ще стане по време на „Дните на Ермитажа“ в нашата страна, които подготвяме съвместно с най-големия руски музей през 2019 година. Уникалните предмети са част от Перешчепинското съкровище“, заяви министърът на културата Боил Банов след завръщането си от Санкт Петербург, където участва в VII Международен културен форум. \r\n„С Михаил Пиотровски обсъдихме и възобновяване на отношенията с Ермитажа, да работим активно за обмен на изложби, специалисти, да правим съвместно мастъркласове“, допълни той. \r\n\r\n Съкровището от Малая Перешчепина е най-значимото българско съкровище и едно от двете извън съвременните български земи. Значението му се определя от факта, че то е доказано на Кубрат.  Мечът  на хана е дешифриран с дължина 94 см и датира от 30-те години на 7 век. Изработен е в Източната Римска империя и е подарък на Кубрат от император Ираклий. Съкровището съдържа и няколко пръстена печати и други лични вещи. То е от погребението на Кубрат и е открито на 29 май 1912 г. в степта, напомнят от Министерството на културата. \r\n\r\n България за втори път участва официално в Международния културен форум в Санкт Петербург. Тази година българската делегация беше водена от министъра на културата Боил Банов. Събитието на тема „Културата като стратегически потенциал на всяка страна“ беше открито от президента на Руската Федерация Владимир Путин. Форумът си поставя амбициозната цел да съхранява и подкрепя културните инициативи на регионално, федерално и международно ниво и да стимулира културното сътрудничество. \r\n  \r\n Международният културен форум в Санкт Петербург е уникално културно събитие от световен характер. От 2012 година до момента дискусионните платформи привличат над 20 хиляди участници от цял свят – министри на културата, експерти, световноизвестни звезди на театъра, операта и балета, изтъкнати режисьори и музиканти, публични фигури, представители на бизнеса и академичните среди. \r\n  \r\n \n\t\t\t\t\t\t", "date": "2018.11.19", "title": "Показват меча и пръстена на хан Кубрат у нас през 2019 година"}
{"url": "http://www.bnews.bg/article/252317-pametnikat_shipka_i_krepostta_baba_vida_nabirat_finansirane_za_restavratsiya", "text": "\n Два символа на българската история - националният парк-музей Шипка и крепостта \"Баба Вида\" набират средства за реставрация на ключови обекти. Техни проекти са включени в дарителската кампания на Райфайзенбанк \"Избери, за да помогнеш\", която вече 10 години подкрепя обществено значими каузи както за съхранение на културното наследство, така и в здравеопазването, социалната сфера и опазването на околната среда. Информация за всички каузи, включени в тазгодишното издание на инициативата, е достъпна на izberi.rbb.bg. През платформата лесно могат се правят дарения за реализиране на проектите. \r\n\r\n Проектът \"Шипка - героизъм с много имена\" предвижда възстановяване на плочите, поставени на важни участъци на отбранителните позиции. Те разказват за сраженията по време на Освободителната война и посочват имената на голяма част от бранителите на прохода. В началото на 90-те години паметникът на свободата става обект на кражби и посегателства и голяма част от бронзовите плочи са засегнати. Липсата на тези възпоменателни плочи ощетява сериозно посетителите от възможността да получат достоверна и въздействаща информация за събитията, свързани с отбраната на Шипченския проход от лятото и зимата на 1877 година. Монументът на Шипка е изграден с дарения от целия български народ през 1934 г. Точно 84 години по-късно паметникът отново се нуждае от обединената му подкрепа. Събраните средства в рамките на кампанията \"Избери, за да помогнеш\" ще се използват за възстановяване на плочите по случай 142-ата годишнина от Шипченската епопея през 2019 г. Проектът \"Шипка - героизъм с много имена\" може да бъде подкрепен чрез дарение през платформата izberi.rbb.bg само с банкова карта или чрез SMS на единен дарителски номер 17 777, с ключова дума DMS SHIPKA.  \r\n\r\n Друг исторически символ - крепостта \"Баба Вида\" също се нуждае от спешно възобновяване. Единственият изцяло запазен средновековен замък в България е реставриран за последно в края на 20-и век. Даренията по проекта \"Замък Баба Вида - бисер от Средновековието\", включен в \"Избери, за да помогнеш\", ще подпомогнат поддръжката на най-застрашените му участъци, почистване на крепостните стени, изграждане на обезопасителни парапети и внедряване на художествено осветление на обекта. Можете да помогнете за съхранението на крепостта чрез дарение през платформата izberi.rbb.bg само с банкова карта или чрез SMS на единен дарителски номер 17 777, с ключова дума DMS VIDA. \r\n\r\n Ежегодно паметникът Шипка и паркът се посещават от над 100 хиляди туристи, а крепостта \"Баба Вида\" - от над 60 хиляди. Подкрепата за техните проекти ще допринесе за възможността да продължим да се възхищаваме на величието на двата исторически символа и за съхранението им за поколенията. \r\n \n\t\t\t\t\t\t", "date": "2018.11.19", "title": "Паметникът \"Шипка\" и крепостта \"Баба Вида\" набират финансиране за реставрация"}
{"url": "http://www.bnews.bg/article/252318-obviniha_angliyska_legenda_v_seksualnen_tormoz", "text": "\n Бившият английски национал Пол Гаскойн бе обвинен в сексуален тормоз. \r\n\r\n Любимецът на британските фенове ще се изправи пред съда на 11 декември, а обвинението срещу него е \"сексуален тормоз чрез докосване\". \r\n\r\n Това се случило по време на пътуването на Газа във влака между Йорк и Дърам на 20 август. Тогава той опипал пътничка във влака, която веднага подала сигнал до органите на реда. Бившият играч на Тотнъм и Нюкасъл бил задържан и разпитан на гарата, а днес от британската транспортна полиция съобщиха за повдигнатите срещу него обвинения. \r\n\r\n 51-годишният Гаскойн е сред най-скандалните футболисти на Острова и често се забърква в скандали. \r\n\r\n В миналото той имаше сериозни проблеми с алкохола и психическото здраве. \r\n \n\t\t\t\t\t\t", "date": "2018.11.19", "title": "Обвиниха английска легенда в сексуалнен тормоз"}
{"url": "http://www.bnews.bg/article/252297-turski_sledovateli_razpolagat_s_11_minuten_audiozapis_ot_ubiystvoto_na_kashogi", "text": "\n Турски следователи разполагат с 11-минутен аудиозапис от генералното консулство на Саудитска Арабия в Истанбул, който е свързан с убийството на журналиста Джамал Кашоги, съобщи днес журналистът от телевизия Хабертюрк Четинер Четин, цитиран от ТАСС и БТА. \r\n\r\n На записа се чуват гласовете на седем саудитци, както и доказателства за пребиването на саудитския журналист Джамал Кашоги. \r\n\r\n Четин е заявил, че получил потвърждение от свои източници в САЩ, според които директорката на ЦРУ Джина Хаспъл е прослушала тези записи. \r\n\r\n Първият седемминутен запис е бил направен на първия етаж на консулството в приемната на визовия отдел. При пристигането на Кашоги в приемната на 2 октомври той бил посрещнат от четирима саудитци, пристигнали същия ден от Рияд (четиримата са били част от екипа убийци, пристигнал от Саудитска Арабия). Един от саудитците хванал под ръка журналиста, който пък реагирал рязко на това и казал, че иска ръката му да бъде пусната. По-нататък на записа се чувало как Кашоги говори с въпросните хора на висок тон. \r\n\r\n Вторият четириминутен запис е бил направен в служебно помещение, намиращо се до приемната. На записа се чуват гласовете на седем души (освен журналиста), както и обиди, звуци от бой и пребиване. Следователите са установили кои са шестима от лицата, чиито гласове са записани. Засега не е известна самоличността на седмото лице. \r\n\r\n В стаята, в която Кашоги е бил пребит, освен четиримата саудитци, които са го посрещнали, се е намирал и един от охранителите на саудитския престолонаследник принц Мохамед бин Салман. Смята се, че Махер Абдел Азиз Мутреб е бил \"координатор на групата убийци\". Според следователите той е казал: \"Предател, ще отговориш!\". \r\n\r\n Твърди се, че в стаята е бил и генералният консул на Саудитска Арабия Мохамад ал Отайби. \r\n\r\n Четинер Четин заяви, че заради оказаното насилие журналистът не е могъл да стои на краката си. Не е ясно какво се е случило след това, тъй като саудитците са активирали специални заглушителни системи. \r\n\r\n Освен това преди пристигането на Кашоги в консулството са били изключени всички 19 камери във вътрешността на зданието. \r\n\r\n Турските следователи не разполагат със записи от непосредственото убийство на Хашоги, посочи журналистът. \r\n\r\n Четин каза, че след убийството на журналиста саудитците са решили с неговите дрехи да се преоблече 57-годишният саудитски инженер Мустафа ал Мудейни. Той не е бил съгласен да облече дрехите на човек, \"убит преди 20 минути\" и се оплакал, че обувките на Кашоги му стягат. Взето било решение инженерът да си сложи маратонки. Той излязъл от консулството, минал пеша по четири улици, след което се качил на такси до района Султанахмет в центъра на Истанбул. \r\n\r\n В това време убийците са напуснали сградата на генералното консулство. Те носили куфари и  отпътували с черен микробус за резиденцията на генералния консул. Малко по-късно в резиденцията пристигнал и самият консул, който напусна Истанбул три дни по-късно, заяви журналистът Четин. \r\n\r\n Джамал Кашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Смята се, че Кашоги е бил удушен, малко след като е влязъл в консулството, а след това тялото му е било разчленено и унищожено. \r\n \n\t\t\t\t\t\t", "date": "2018.11.19", "title": "Турски следователи разполагат с 11-минутен аудиозапис от убийството на Кашоги"}
{"url": "http://www.bnews.bg/article/252301-falshiva_novina_prati_svetlana_gushterova_v_bolnitsata_s_tezhki_krizi", "text": "\n С тежка криза в болница столичен ежедневник прати Светлана Гущерова. Бившата плеймейтка и настояща съпруга на бизнесмена Християн Гущеров постъпила по спешност в лечебното заведение, а резултатите от изследванията й били твърде завишени за бременна жена. Светлана имала тежка бременност и се налагало повече от необходимото да посещава болницата. \r\n\r\n Въпреки писанията из медиите, че Гущерова е бременна, досега нито тя, нито съпругът й са потвърдили официално, че очакват наследник. След като се разпространи фейк новината, че прясната булка е приета в болница, тя опроверга това в социалната мрежа \"Инстаграм\". Светлана качи стори от джипа си, докато шофира на път към маникюристката си Красимира Димитрова. Ако състоянието й беше критично, едва ли съпругът й Християн щеше да я пусне зад волана на возилото й. \r\n \n\t\t\t\t\t\t", "date": "2018.11.19", "title": "Фалшива новина прати Светлана Гущерова в болницата с тежки кризи"}
{"url": "http://www.bnews.bg/article/252321-shmayhel_se_hvarlil_kam_goryashtiya_helikopter_v_lestar_i_edva_ne_stanal_shestata_zhertva", "text": "\n В Англия разкриха още подробности около трагедията с боса на Лестър Вишай Шриваданапраба, който загина в катастрофа на частния му хеликоптер край стадиона на клуба. \r\n\r\n Според заключението на полицията става дума за сериозна повреда, блокирала тотално управлението на машината. Пилотът е опитал да промени курса, подал е сигнал, но не е имал никакъв шанс да предотврати инцидента. Жертвите в него бяха общо пет. \r\n\r\n Още по-смразяващи са думите на Петер Шмайхел, легендарния вратар на Манчестър Юнайтед и Дания. Синът му Каспер пази на Лестър от години и стана шампион с отбора през 2016-а. \r\n\r\n \"Изключително горд съм с него - каза Шмайхел-старши. - Втурнал се е да помага в момента, в който се е случило всичко. Но съм и много ядосан, защото не искате децата ви да тичат към горящи хеликоптери, нали?! Полицаите са го задържали и върнали назад, иначе кой знае дали нямаше да опита да вади хората, което би било самоубийствено.\" \r\n\r\n Каспер не говори за трагедията, но бе съсипан от мъка и написа писмо към покойния собственик, което разпространи в социалните мрежи. От него става ясно, че са били семейни приятели, а футболистът е имал огромно уважение към бизнесмена. \r\n\r\n Самият Шмайхел-младши отхвърля и въпроси за намесата му, както и дали е имало риск и за неговия живот. Знае се, че е бил на около двеста метра от мястото, а намесата на полиция и охранители го е спряла съвсем близо до ужасния пожар. \r\n\r\n   \r\n \n\t\t\t\t\t\t", "date": "2018.11.19", "title": "Шмайхел се хвърлил към горящия хеликоптер в Лестър и едва не станал шестата жертва"}
{"url": "http://www.bnews.bg/article/252314-ogromni_valni_otnesoha_balkoni_v_tenerife", "text": "\n Огромни вълни заляха сгради по северното крайбрежие на Тенерифе, най-големия от Канарските острови. През уикенда десетки хора бяха евакуирани в района. Засега не се съобщава за ранени. \r\n\r\n В социалните мрежи бяха качени видеа, на които се вижда как гигантски вълни, достигащи до 4-5 етаж, отнасят балкони на сгради, разположени на първа линия в курортното градче Меса дел Мар. \r\n\r\n Обстановката постепенно е започнала да се нормализира с утихване на вятъра. \r\n \n\t\t\t\t\t\t", "date": "2018.11.19", "title": "Огромни вълни отнесоха балкони в Тенерифе"}
{"url": "http://www.bnews.bg/article/252292-tsenite_na_gorivaha_podpaliha_frantsiya_patishtata_sa_blokirani", "text": "\n Движението из цяла Франция беше затруднено и днес заради протестите на „жълтите жилетки” срещу високите цени на горивата в страната, съобщават световните агенции. Бяха блокирани и петролни депа. \r\n\r\n Разпокъсаните блокади на пътищата продължават още от масовите протести в събота, когато се вдигнаха 290 000 души, един човек загина и стотици бяха ранени, предаде АП. \r\n\r\n Няколко инцидента белязаха нощта на неделя срещу понеделник, като става дума предимно за конфликти между шофьори и демонстранти. Около 30 души са били арестувани миналата нощ, докато полицията се е опитвала да разпръсне протестантите. \r\n\r\n Представителят на протестиращите Бенжамен Коши заяви пред радио Ер Ем Се, че шофьорите са блокирали около 10 петролни депа днес и искат намаление на цените на горивата, които по думите му засягат непропорционално работническата класа. \r\n\r\n „Движението не е нещо изключително” и „очевидно не е със същите мащаби като събота”, заяви пред телевизия „Синюс” държавният секретар към министерство на вътрешните работи на Франция Лоран Нунес. Той напомни, че органите на реда са били инструктирани да „се намесят всеки път, когато са блокирани структурни артерии или когато има насилие”. \r\n \n\t\t\t\t\t\t", "date": "2018.11.19", "title": "Цените на гориваха подпалиха Франция, пътищата са блокирани"}
{"url": "http://www.bnews.bg/article/252287-mis_balgariya_romina_tasevska_stava_biznes_dama", "text": "\n Мис България 2010 Ромина Андонова–Тасевска, ще прави биокозметика. Красивата съпруга на Дарко Тасевски издаде с какво смята да се занимава, след като се прибере в България. Красавицата няма търпение да се завърне у дома и вече прави планове какво да прави, когато се върне, пише „България днес”. \r\n\r\n От години Ромина живее в Тайланд заедно със съпруга си Дарко Тасевски и трите им деца. Скоро обаче те обмислят да се приберат окончателно у нас, а Ромина да започне свой бизнес с биокозметика, тъй като е дипломиран биолог. \r\n  \r\n \n\t\t\t\t\t\t", "date": "2018.11.19", "title": "Мис България Ромина Тасевска става бизнес дама "}
{"url": "http://www.bnews.bg/article/252311-shengenskata_informatsionna_sistema_shte_sadarzha_i_dnk_danni", "text": "\n Шенгенската информационна система ще съдържа ДНК-данни и отпечатъци от длани занапред според прието днес решение на Съвета на ЕС. \r\n\r\n Предвижда се в системата да бъдат въвеждани отпечатъци не само от пръсти, но и от длани на заподозрени извършители на тежки престъпления и издирвани за участие в тероризъм. Въвеждането на данни от ДНК е свързано с подобряването на проверките, при които лицевата снимка и пръстовите отпечатъци не са достатъчни за установяване на самоличността на проверявания. \r\n\r\n С промените ще бъде направено задължително въвеждането в системата на решения за прогонването на граждани на държави извън ЕС, както и за издадени срещу чужденци забрани за навлизане в Общността. Очаква се промените да улеснят сътрудничеството между държавите от ЕС при водените разследвания, граничните проверки и борбата с незаконната миграция. \r\n\r\n Промените ще влязат в сила, след като бъде получена окончателната подкрепа на Европейския парламент. Засега Съветът на ЕС не посочва срок, в който разширените възможности на информационната система ще бъдат приведени в действие. \r\n \n\t\t\t\t\t\t", "date": "2018.11.19", "title": "Шенгенската информационна система ще съдържа и ДНК-данни"}
{"url": "http://www.bnews.bg/article/252326-volen_siderov_s_premiera_razgovaryahme_za_da_izchistim_nyakoi_temi_koito_byaha_mediyno_zamarseni", "text": "\n \"Категорично искам да кажа, че моята идея не е за оттегляне на патриотите от управляващата коалиция, както манипулативно внушават евродепутатът Джамбазки и негови колеги\" \r\n\r\n С премиера разговаряхме, за да изчистим някои теми, които бяха медийно замърсени. Почувствах се отговорен да му обясня моето предложение към вицепремиера Красимир Каракачанов за неговата оставка. Това заяви лидерът на \"Атака\" Волен Сидеров пред NBOX. \r\n\r\n Той допълни, че идеята му е за заздравяване, а не за разрушаване на управляващата коалиция. \r\n\r\n \"Категорично искам да кажа, че моята идея не е за оттегляне на патриотите от управляващата коалиция, както манипулативно внушават евродепутатът Джамбазки и негови колеги. Целта е управлението да продължи с нови идеи и важни решения за българския народ, свързани със стандарт и доходи. \r\n\r\n Сидеров каза още, че той е за стабилност и добро управление. \"Много е важно всеки от партньорите ми в Обединени патриоти да надмогне егото си!\", добави още лидерът на \"Атака\". \r\n\r\n   \r\n \n\t\t\t\t\t\t", "date": "2018.11.19", "title": "Волен Сидеров: С премиера разговаряхме, за да изчистим някои теми, които бяха медийно замърсени!"}
{"url": "http://www.bnews.bg/article/252310-hilyadi_stolichani_bez_tok_i_parno", "text": "\n Повече от 3 часа центърът на София и някои от най-големите жилищни комплекси бяха без ток заради авария. Технически проблем пък спря топлоподаването в части от четири квартала в столичния град. \r\n\r\n По-рано днес без ток останаха и хиляди клиенти на енергото в София. Заради авария в подстанция на ЧЕЗ без електричество от от 10:30ч. тази сутрин са били абонати в централните и западни райони на София. \r\n\r\n От дружеството обясниха за bTV, че и електроснабдяването и на последните клиенти е било минути преди 13 ч. \r\n\r\n Все още без парно и топла вода са части от „Белите брези”, „Света Троица”, „Стрелбище” и „Хиподрума”. \r\n\r\n В „Белите брези” повредата е най-сериозна, но от \"Топлофикация\" обясниха, че работят за това услугата да бъде възстановена тази вечер. Ремонтите трябва да приключат до 17 ч., а след това да бъде запълнена системата. \r\n\r\n По закон дружеството дължи обезщетения, ако лиши клиентите си от услугата за повече от 48 часа. \r\n \n\t\t\t\t\t\t", "date": "2018.11.19", "title": "Хиляди столичани без ток и парно"}
{"url": "http://www.bnews.bg/article/252313-parvata_v_sveta_mis_mokra_flanelka_snima_film_u_nas", "text": "\n Жаклин Бисе, с която през 1977 г. тръгна модата актриси да бъдат показвани по мокри фланелки, е у нас за снимките на романтична драма, узна HotArena. \r\n\r\n Актрисата е от най-големите звезди на киното. Според запознати снимките на романтиката, за която тя е тук, преминават в пълна засекретеност, писа „Телеграф“.. Но тя бе изловена от родния ловец на звезди Христо Могилански, който не пропусна да се увековечи с нея и да възхвали славата й. Жаклин Босе, чиито имена звучат по френски и казва, че специално за това се наложило да учи този език, прави ред иконични роли, като е била дори момиче на Джеймс Бонд в първия филм „Казино Роял“ през 1967 г. Оттогава тя се превръща в секссимвол на Холивуд. Най-иконичната й роля от този период обаче е в „Бездна“ през 1977 г. на режисьора Питър Йейтс. Той превръща в истински култ къпането на актрисата по фланелка. След това вече е модерно да се къпят облечени актриси. \r\n\r\n Плакати, изобразяващи нейното гмуркане, се продават като топъл хляб. По-късно се появяват и конкурси за красота по мокри фланелки. \r\n\r\n Жаклин Бисе никога не се е омъжвала. Имала е връзки с много известни мъже, някои от които са станали известни заради това, че са с нея. Тя, заедно с Максимилиан Шел, е кръстница на Анжделина Джоли. \r\n \n\t\t\t\t\t\t", "date": "2018.11.19", "title": "Първата в света \"Мис мокра фланелка\" снима филм у нас"}
{"url": "http://www.bnews.bg/article/252298-oblekchavat_bumashtinata_na_tarseshtite_rabota_v_byurata_po_truda", "text": "\n При регистрация в дирекция \"Бюро по труда\" търсещите работа няма да представят документи, удостоверяващи общ и/или служебен стаж, и/или осигурителен стаж. Това е заложено в проект на Постановление за промяна на Правилника за прилагане на Закона за насърчаване на заетостта (ППЗНЗ). Предложенията за промени са публикувани на сайта на социалното министерство и на портала за обществени консултации. \r\n\r\n Целта на предложената промяна е да се облекчи административната процедура при регистрация на търсещите работа. При необходимост информация за стаж може да се получава въз основа на сключеното споразумение между Агенцията по заетостта и Националния осигурителен институт, или чрез проверка в регистрите на НОИ. \r\n\r\n Другите промени са свързани с определяне на изисквания при разработване на проекти на програми за заетост и обучение от браншови организации, институции и организации, финансирани със средства от държавния бюджет. \r\n\r\n Определят се и критерии за оценка на проекти на програми за заетост и обучение, разработени от браншови организации, институции и организации, финансирани със средства от държавния бюджет. Комисиите, назначени със заповед на министъра на труда и социалната политика, ще извършват подбор и оценка на проекти на програми за заетост и обучение. \r\n\r\n Промени предвиждат дирекциите \"Бюро по труда\" да извършват в срок до 10 работни дни оценка за допустимостта/съответствието на работодателите, кандидатстващи за получаване на средства по програми и насърчителни мерки за заетост и обучение, реализирани под формата на схеми за минимална/държавна помощ. Списъците с одобрените работодатели ще се обявяват на информационното табло на дирекциите \"Бюро по труда\". \r\n\r\n Основната цел на промяната е оптимизиране на работата на дирекциите \"Бюро по труда\" и съкращаване на административните процедури, свързани с предоставяне на средства на работодателите, както и своевременното стартиране на изпълнението на програмите и насърчителните мерки за заетост и обучение, реализирани под формата на схеми за минимална/държавна помощ, пише в доклада на министъра. \r\n\r\n Предвижда се министърът на труда и социалната политика да утвърждава със заповед механизъм за осигуряване на качество и контрол на обучението на възрастни, организирано от Агенцията по заетостта.Така ще се създадат предпоставки за повишаване на качеството на обучението и за по-ефективно използване на средствата от държавния бюджет. \r\n\r\n Предложените промени в правилника няма да доведат до пряко и/или косвено въздействие върху държавния бюджет и ще се реализират в рамките на ежегодно определените за МТСП средства за активна политика по заетостта, пише още в доклада. \r\n\r\n Срокът за обществено обсъждане на проектопромените е до 16 декември 2018. \r\n \n\t\t\t\t\t\t", "date": "2018.11.19", "title": "Облекчават бумащината на търсещите работа в бюрата по труда"}
{"url": "http://www.bnews.bg/article/252296-konyat_na_ramos_stana_svetoven_shampion", "text": "\n Испанският бранител Серхио Рамос спечели нова световна титла, но този път тя не бе на футболния терен. \r\n\r\n Конят на капитана на Реал Мадрид бе избран за №1 в света сред чистокръвните Андалусийски коне. \r\n\r\n Това се случи на специална церемония в родния град на звездата - Севиля, където дойдоха най-хубавите коне от тази порода в света. \r\n\r\n Рамос изрази бурно радостта си след избирането на неговия Юкатан за №1 и побърза да се похвали с постове в социалните мрежи. \r\n\r\n Конете са голямото хоби на Рамос, който има голяма ферма край Севиля, в която отглежда породистите животни. \r\n\r\n   \r\n \n\t\t\t\t\t\t", "date": "2018.11.19", "title": "Конят на Рамос стана световен шампион"}
{"url": "http://www.bnews.bg/article/252307-nyama_da_ima_uvelichenie_na_taksa_smet_v_sofiya_prez_2019_godina", "text": "\n Няма да има увеличение на такса смет през 2019 г. в столицата, съобщи заместник-кметът по направление \"Финанси и стопанска дейност\" Дончо Барбалов на брифинг в Столичната община. Той допълни, че през 2019 г. ще има рекорден бюджет за чистотата на града. \r\n\r\n Заместник-кметът по направление \"Зелена система, екология и земеползване\" Йоана Христова посочи, че са отделени 22 млн. лв. повече за чистотата. \r\n\r\n В момента предвижданията ни са план-сметката да е на стойност 250 985 776 лв. Това е с 12 процента повече от заложените средства през 2018 г. Предвидили сме за поредна година увеличаване на събирането на едрогабаритни отпадъци – стари дограми, стари врати, мебели, отбеляза тя и допълни, че идеята е те да не стигат до нерегламентирано изгаряне. Средствата за едрогабаритни отпадъци ще са с 1,5 млн.лв. повече. \r\n\r\n Средствата за събиране на битовите отпадъци и сметоизвозване ще са в размер на 63 млн. лв. \r\n\r\n Планирани са 7,6 млн. лв. повече за поддържане чистотата на териториите за обществено ползване. Удвоява се миенето на улиците и се увеличава делът на машинното метене за сметка на ръчното, отбеляза още Христова. Улиците на масовия градски транспорт ще се чистят само машинно. Девет пъти ще бъде увеличено машинното метене и на тротоари и на велоалеи. \r\n\r\n Увеличават се средствата и за нови цветни площи, по-добро поддържане на зелените пространства и възстановените междублокови пространства, каза още Йоана Христова. \r\n\r\n Парите, предвидени за следващата година, са 21,6 млн. лв. Акцентът ще е работа в по-крайните квартали. \r\n\r\n През зимата общината ще се стреми да поддържа по-добре вътрешнокварталните улици. \r\n\r\n Планираното увеличение на средствата за тази дейност ще е 5,3 млн. лв., като включва и по-голяма интензивност на поддръжката и на общинските и републиканските пътища извън урбанизираната част на общината. \r\n\r\n Отделят се 55 млн. лв. за проучване, проектиране, изграждане, поддръжка и експлоатация на инсталациите и съоръженията за третиране на битови отпадъци, рециклирането и оползотворяването. Те са с 26% повече от средствата, заложени през 2018 г., като се увеличават над половин милион лева средствата за транспортиране и оползотворяване на RDF-гориво, каза още Христова. \r\n \n\t\t\t\t\t\t", "date": "2018.11.19", "title": "Няма да има увеличение на такса смет в София през 2019 година"}
{"url": "http://www.bnews.bg/article/252319-bezos_amazon_edin_den_shte_se_srine_i_shte_falira", "text": "\n \"Амазон един ден ще се срине и ще фалира, заяви основателят на компанията Джеф Безос, отговаряйки на въпрос за бъдещето на компанията на наскоро състоялата се среща със служителите му. \r\n\r\n \"Предполагам, че \"Амазон един ден ще се срине и ще банкрутира. Ако погледнете големите компании, техният живот обикновено трае около 30, а не сто години или повече\", каза Безос. \r\n\r\n Най-богатият човек в света утеши работниците си, че компанията има задачата да отложи тази съдба възможно най-дълго. \r\n\r\n \"Ако се фокусираме върху себе си, вместо върху нашите клиенти, това ще бъде началото на края. Трябва да се опитаме да забавим този ден възможно най-дълго\", подчерта магнатът. \r\n\r\n Въпреки невероятния успех на Амазон, работниците са притеснени, че компанията драстично се е разширила, но и заради враждебността на американския президент Доналд Тръмп. \r\n \n\t\t\t\t\t\t", "date": "2018.11.19", "title": "Безос: Амазон един ден ще се срине и ще фалира"}
{"url": "http://www.bnews.bg/article/252299-ananiev_parvite_oborudvani_lineyki_idvat_do_60_dni", "text": "\n \"Подписването на договорите за доставката на общо 280 нови линейки е първата реална стъпка към същинското изпълнение на проекта за обновяване и модернизация на Спешната помощ у нас. Стартирането и реализацията на този проект е водещ приоритет за мен и екипа ми, тъй като чрез него ние ще подобрим достъпа на гражданите до спешна медицинска помощ и ще извършим цялостна модернизация на системата на спешната помощ.\" \r\n\r\n Това заяви министърът на здравеопазването Кирил Ананиев на официална церемония по подписването на договорите за доставка, гаранционно и сервизно обслужване на общо 280 броя нови линейки. От тях 185 броя са конструирани и оборудвани за превоз, мониторинг и първоначално лечение на пациенти, а другите 95 са за интензивно лечение. Всички те трябва да бъдат снабдени с медицинско оборудване и медицинска апаратура, отбеляза в свое съобщение Министерството на здравеопазването. \r\n\r\n Общата стойност на двата договора възлиза на 38 300 640, 00 лв. с ДДС. Срокът за доставка на първите оборудвани линейки и по двата договора е до 60 календарни дни. Останалите трябва да бъдат доставени в срок до 120 дни от заявката на Министерството на здравеопазването, по график за следващите 3 години. Гаранционният срок на всяка от оборудваните линейки, както и на медицинската апаратура и оборудване, е 5 години. Това стана ясно още от думите на Кирил Ананиев. \r\n\r\n Припомняме, че в конкурса за доставка на 400 нови линейки постъпиха общо 7 оферти по две от общо 4 позиции. След провеждане на процедура по реда на ЗОП фирмата \"СОФИЯ ФРАНС АУТО\" АД (СФА е вносител на автомобили \"Пежо\" - б.р.) е определена за изпълнител по две от обособените позиции. За останалите две позиции, свързани с доставката на високопроходими линейки и такива 4х4, оферти не постъпиха при първоначалния етап на проведената процедура. В момента тече нов конкурс. \r\n\r\n \"За нас този договор е голяма отговорност, но мисля че сме от малкото фирми, които имат и професионалната, и организационната, и финансовата възможност да реализираме правилно тази голяма обществена поръчка. Договорът никак не е лесен, условията са изключително ангажиращи за изпълнителя, но имайки предвид огромната нужда в България от автомобили за спешна медицинска помощ, ние ще направим всичко по силите ни да доставим едни качествени продукти\", коментира изпълнителният директор на СФА Стоян Желев. \r\n\r\n Министър Ананиев посочи, че в момента Системата за спешна медицинска помощ разполага с 651 линейки, разпределени в 28-те ЦСМП. Част от автопарка е амортизиран, но с реализацията на проект № BG16RFOP001-4.001-0001-С001 \"Подкрепа за развитие на системата за спешна медицинска помощ\" ще бъдат подновени повече от 2/3 от автопарка. \r\n\r\n На официалната церемония по подписване на договорите присъства и министърът на регионалното развитие и благоустройството Петя Аврамова, която поздрави екипа на здравния министър за наваксаното закъснение при реализацията на проекта. \r\n\r\n \"Вярвам, че и останалите поръчки, които предстои да бъдат обявени, както по отношение на доставката на още 120 линейки до предвидените 400, така и на останалите дейности, заложени в проекта, ще вървят гладко и ще има текущ напредък по изпълнението на целия проект\", изтъкна Аврамова. Тя подчерта, че по Оперативна програма \"Региони в растеж\" към настоящия момент договореността е 83%, 475 проекта са в процес на изпълнение, а 34% от средствата по ОПРР са одобрени за заплащане. \r\n\r\n Закупуването на медицинските превозни средства е в изпълнение на Договор за предоставяне на безвъзмездна финансова помощ № BG16RFOP001-4.001-0001 от 23.10.2018 г. по Проект № BG16RFOP001-4.001-0001-С001 \"Подкрепа за развитие на системата за спешна медицинска помощ\" и се осъществява с финансовата подкрепа на Оперативна програма \"Региони в растеж\" (ОПРР) 2014-2020, съфинансирана от Европейския съюз чрез Европейския фонд за регионално развитие (ЕФРР). \r\n\r\n Общата стойност на Проект № BG16RFOP001-4.001-0001-С001 \"Подкрепа за развитие на системата за спешна медицинска помощ\" е 163 897 815,62 лв., от които безвъзмездната финансова помощ е в размер на 163 502 132,68 лв. \r\n\r\n Срокът за изпълнението на дейностите по реализацията на проекта е 36 месеца, или до 23 октомври 2021 г. \r\n \n\t\t\t\t\t\t", "date": "2018.11.19", "title": "Ананиев: Първите оборудвани линейки идват до 60 дни"}
{"url": "http://www.bnews.bg/article/252304-nov_kervan_s_migranti_tragna_kam_amerikanskata_granitsa", "text": "\n Нов керван с мигранти, този път от Салвадор, потегли към Съединените щати.  \r\n\r\n Близо 200 души се отправиха натам вчера въпреки заканата на президента Доналд Тръмп, че ще бъдат върнати на границата. Мигрантите, които казват, че бягат от престъпността и мизерията в родината си, се събраха в столицата Сан Салвадор, откъдето с три автобуса се отправиха към съседна Гватемала на път за Щатите.  \r\n\r\n Междувременно стотици жители на мексиканския град Тихуана на границата със Съединените щати се събраха на протест срещу мигрантите от Централна Америка. Според федералните власти броят им скоро може да достигне 10 хиляди. \r\n\r\n „Проблемът не е в мигрантите, а в начина, по който влизат в страната и в щетите, които причиняват”, каза Давид Солано, един от протестиращите.  \r\n„Има начин, по който да влезеш в нечий дом и да молиш за помощ. Този не е правилният - да нападаш представители на властите и да събаряш барикади, поставени от държавата”, заяви и друг протестиращ – Рафаел де Хесус Армас. \r\n \n\t\t\t\t\t\t", "date": "2018.11.19", "title": "Нов керван с мигранти тръгна към американската граница"}
{"url": "http://www.bnews.bg/article/252286-skalna_masa_zatrupa_minyor_v_madan", "text": "\n 34-годишен работник загина в рудник „Крушев дол“ в Мадан заради срутване на скална маса. Обстоятелствата по случая се изясняват, съобщава БНР. \r\n\r\n Сигналът е получен в Районното полицейско управление след 22 часа в неделя. Инцидентът е станал в рудник „Крушев дол“ към мини „Горубсо“ в спомагателна шахта по време на нощна смяна. \r\n\r\n При окопаване на работно място внезапно се свлича скална маса и затрупва 34-годишен работник. \r\n\r\n Мястото на инцидента е посетено и е извършен оглед. Причините се изясняват. \r\n\r\n Тялото на починалия е транспортирано в областната болница в Смолян за аутопсия. Образувано е следствено дело. \r\n\r\n В началото на месеца от Националния осигурителен институт обявиха, че общо 66 души са загинали при трудови злополуки в България за първите 9 месеца на 2018. Общо злополуките са над 2200, а над 135 000 са установените нарушения на трудовото законодателство. Миналата година общият брой на починалите при инциденти на работното място беше 94 \r\n \n\t\t\t\t\t\t", "date": "2018.11.19", "title": "Скална маса затрупа миньор в Мадан"}
{"url": "http://www.bnews.bg/article/252291-mariya_i_rachkov_pak_se_razdeliha", "text": "\n Мария Игнатова и Димитър Рачков отново живеят разделени, само няколко месеца след като се ожениха тайно в чужбина. Преди около две седмици блондинката е изнесла багажа си от общия дом с комика и се е върнала при майка си, твърди източник на „Уикенд”. Този път обаче те са запазили добрите отношения помежду си и по нищо не издава между тях да има напрежение. \r\n„Тяхната любов е на приливи и отливи. Ту се карат, ту се събират. Сега пак са се сджафкали. Навярно ще се съберат по-нататък. В момента живеят отново разделени”, обобщава ситуацията техен общ познат. В последните седмици Мария е засичана да ходи по купони сама. Преди дни тя бе до зори на щуро парти с Люси Даковска и Кремена Халваджиян в столично заведение. \r\n \n\t\t\t\t\t\t", "date": "2018.11.19", "title": "Мария и Рачков пак се разделиха?"}
{"url": "http://www.bnews.bg/article/252293-borisov_vazlozhi_proverka_za_5_godini_nazad_na_balgarskite_pasporti_izdadeni_na_chuzhdentsi", "text": "\n Министър-председателят Бойко Борисов е възложил на Министерство на вътрешните работи и на Държавна агенция „Национална сигурност“ да направят проверка на издадените български документи за самоличност на чужди граждани за последните пет години, съобщават от правителствената пресслужба. \r\n  \r\nПремиерът е изискал резултатите от проверката да са налице във възможно най-кратък срок. \r\n \n\t\t\t\t\t\t", "date": "2018.11.19", "title": "Борисов възложи проверка за 5 години назад на българските паспорти, издадени на чужденци"}
{"url": "http://www.bnews.bg/article/252302-dimitar_bayraktarov_karakachanov_da_kazhe_kolko_obshtestveni_porachki_sa_dadeni_na_skat_tv_ood_ot_vedomstvoto_mu", "text": "\n През последните дни обстановката около Обединените патриоти стана отново напечена. Нещата ескалираха, след като Волен Сидеров поиска оставката и на вицепремиера Красимир Каракачанов. За коментар потърсихме журналиста Димитър Байрактаров. \r\n\r\n : Г-н Байрактаров, как ще коментирате исканата оставка на Красимир Каракачанов от Волен Сидеров? Има ли основание Сидеров да иска такава? \r\n\r\n : Волен Сидеров знае доста неща за двамата вицепремиера и според мен в момента той прави услуга на Каракачанов с исканата оставка, но Каракачанов се прави на оригинален и дори се опитва да го иронизира, а Волен просто го спасява от огромен резил. \r\n\r\n : Звучите някак си загадъчно! Как така Сидеров спасява Каракачанов от огромен резил? \r\n\r\n : Много просто! Ето, ще ви дам пример. Колко обществени поръчки са дадени на СКАТ ТВ-ООД с мажоритарен собственик Валери Симеонов от Изпълнителна агенция „Социални дейности на Министерството на отбраната“? Ще допълня въпросът. Тези обществени поръчки за доставка на телевизионни програми ли са и за колко хиляди лева? \r\n\r\n : Искате да кажете, че двамата вицепрмира са си раздавали обществени поръчки? \r\n\r\n : Вие го казвате. Аз давам примери и задавам въпроси към Каракачанов? \r\n\r\n : Вие сте разследващ журналист и не задавате случайни въпроси, вероятно разполагате и с документи? \r\n\r\n : Да, така е. Разполагам с документи, но ако ми позволите да задам още един въпрос към Каракачанов, тъй като с колегата Николай Бареков на 28.07.2017 г. внесохме сигнал до главния прокурор за зулумите по южната ни граница- разбирайте в района на Малко Търново, но отговор не получихме! Та, въпросът ми към Каракачнов е: Какви копия от фактури са представени на 15.11.2018 г. по дело 7409/2017 г. от  СУХОПЪТНИ ВОЙСКИ БАТАЛЬОН ЗА ЛОГИСТИЧНО ОСИГУРЯВАНЕ? Дали случайно тези фактури не са издавани на фирмата Скат ТВ- ООД за нощувки в мотел \"Козият рог\"? \r\n\r\n : Да не искате да кажете, че Каракачанов е прикривал сумите дадени от МО за нощувки на военни в хотела на Валери Симеонов? \r\n\r\n : Аз само питам, а те са длъжни да отговорят, защото документите са повече от любопитни! Моля ви да публикувате точно моите \r\nвъпроси, а и се надявам, че вече разбрахте защо Сидеров прави джентълменска услуга на Каракачанов?  \r\n  \r\n \n\t\t\t\t\t\t", "date": "2018.11.19", "title": "Димитър Байрактаров: Каракачанов да каже колко обществени поръчки са дадени на СКАТ ТВ ООД от ведомството му?"}
{"url": "http://www.bnews.bg/article/252288-zashto_prints_hari_si_napravi_test_za_spin", "text": "\n „Когато си правите тест за ХИВ трябва да сте горди със себе си, а не да се срамувате”, каза 34-годишният британски принц в ново видео, част от кампанията за превенция на болестта. \r\n\r\n Тази седмица в цяла Великобритания ще се проведе кампания за безплатни тестове срещу ХИВ, която се промотира от Хари, пише Би Би Си. \r\n\r\n „Все още има огромно неудобство и стигма в обществото ни по тази тема. Това ни спира да си направим бърз, лесен и изключително безболезнен тест. Няма да спрем разпространението на ХИВ, ако не мислим за тестовете като за нещо нормално и напълно достъпно”, каза той. \r\n\r\n Покойната принцеса Даяна, майката на принца, повлия в положителна насока на общественото мнение по въпросите на СПИН/ХИВ, когато през 1987 година откри болнично крило за лечение на болестта в Лондонската болница „Мидълсекс” и се здрависа с пациент, преносител на вируса, като преди това свали ръкавиците си. \r\n \n\t\t\t\t\t\t", "date": "2018.11.19", "title": "Защо принц Хари си направи тест за СПИН?"}
{"url": "http://www.bnews.bg/article/252289-finlandiya_privika_ruskiya_poslanik_zaradi_narushenie_v_sistemite_za_spatnikova_navigatsiya", "text": "\n Посланикът на Руската федерация във Финландия Павел Кузнецов е бил привикан в Министерството на външните работи в Хелзинки заради скандала с нарушения в работата на системите за спътникова навигация и заплахи за сигурността на въздухоплавателните средства, предава РИА Новости. \r\n\r\n \"Съобщението беше предадено днес на руския посланик в Министерството на външните работи. Очакваме Русия да постъпи отговорно и да даде допълнителна информация по този въпрос\", заявиха от финландското МВнР. \r\n\r\n По-рано агенциите съобщиха, че в периода 16 октомври - 7 ноември са били регистрирани редица проблеми в различни системи по време на военното учение на НАТО в Норвегия и Финландия \"Трайдънт джънкчър\" (\"Trident Junction\"), припомня руската агенция. \r\n\r\n Още на 11 ноември (неделя) министър-председателят на скандинавската страна Юха Сипиле разкри за нарушаването на сигналите, като го определи като \"почти сигурно умишлено\" и добави, че е затруднило някои пътнически полети. Той каза, че е възможно станалото да е дело на Русия и призова за разследването му. \r\n\r\n Същевременно финландският президент Саули Нийнистьо заяви, че смята за важно първо да се проведе разследване на неправилното функциониране на спътниковите навигационни системи, използвани в Северна Финландия по време на учението. Хелзинки подготвя доклад по този въпрос. Възможно е изводите от доклада да са предизвикали спешната среща днес с руския посланик във финландското МВнР. \r\n\r\n На 15 ноември Финландия обвини Русия в разстройване на GPS сигнала по време на ученията: \"Прекъсването на GPS сигнала дойде от руска територия\" - се казва в официалното съобщение на финландското МВнР. \r\n\r\n Министерството на външните работи предаде доклад по този въпрос на Комисията по международни отношения на финландския парламент, който продължава да изяснява въпроса. Въпросът се обсъжда с Руската федерация по дипломатически път, съобщи тогава МВнР на Финландия. \r\n\r\n Наред с това Финландия смята за надеждни констатациите на Норвегия за нарушаването на сигнала. Разследването продължава. Хелзинки подчерта тогава, че подобни дейности не трябва да застрашават въздушния трафик. \r\n\r\n Същия ден (15 ноември) Норвегия заяви, че Русия е отговорна за нарушаването на GPS сигналите по време на военното учение на НАТО в района. \r\n\r\n \"Знаем, че е установено нарушаване на сигналите между 19 октомври и 7 ноември, което е дошло от руските сухопътни сили на полуостров Кола\" в Северозападна Русия близо до Норвегия, съобщи тогава в изявление норвежкото министерство на отбраната. \r\n\r\n Говорителят на Кремъл Дмитрий Песков вече изтъкна, че не разполага с информация Русия да е отговорна за това и добави, че неговата страна редовно е обвинявана за всякакви престъпления, като по правило тези обвинения са безпочвени. \r\n \n\t\t\t\t\t\t", "date": "2018.11.19", "title": "Финландия привика руския посланик заради нарушение в системите за спътникова навигация"}
{"url": "http://www.bnews.bg/article/252295-kamion_padna_ot_most_v_svishtov", "text": "\n Камион с дърва се е паднал от моста при местността \"Паметниците\" в Свищов, но няма пострадали при инцидента. Състоянието на шофьора е стабилно, въпреки че тирът е паднал в дерето и всичката дървесина се е разпиляла. Причината за инцидента е усложнената зимна обстановка в региона. Към момента положението е овладяно и няма затворени и непочистени пътища. Това увери пред Фокус кметът на Община Свищов Генчо Генчев. \r\n\r\n Снеговалежът е спрял около 06.00 часа тази сутрин. През денонощието са работили общо 7 почистващи машини на Общинско предприятие \"Чистота\". Всички входно-изходни артерии на Свищов, както и главните улици и пътищата към селата на територията на общината са в добро състояние. \r\n \n\t\t\t\t\t\t", "date": "2018.11.19", "title": "Камион падна от мост в Свищов"}
{"url": "http://www.bnews.bg/article/252300-vmro_pak_se_pravi_na_sinya_kaska_shte_dogovaryat_s_nfsb_i_ataka_pazeneto_na_kokala", "text": "\n Каракачанов и ВМРО официално са отправили покана към лидерите на НФСБ и „Атака” за среща на малкия коалиционен съвет. Лидерът на партията е изразил надежда, че и Валери Симеонов, и Волен Сидеров ще уважат поканата. \r\n\r\n Според ВМРО, които са част от Обединените патриоти, парламентарното мнозинство е стабилно и към днешна дата няма изгледи за оставка на правителството. Депутатът Александър Сиди обаче обяви, че не е нормално лидерите в малката коалиция да си говорят през медиите. Поводът – вчера Волен Сидеров поиска и изтеглянето на Красимир Каракачанов като вицепремиер. \r\n \n\t\t\t\t\t\t", "date": "2018.11.19", "title": "ВМРО пак се прави на ”синя каска”, ще договарят с НФСБ и „Атака” пазенето на кокала!"}
{"url": "http://www.bnews.bg/article/252275-blagoy_zakasa_s_parite_prodava_luksoznata_si_kashta", "text": "\n Слуховете, че екс футболистът Благой Георгиев здраво е закъсал с парите се потвърждават и от факта, че той продава луксозната си къща в Горна Баня, пише HotArena. \r\n\r\n От известно  време в сайт за недвижими имоти Джизъса предлага дома си срещу сумата от 690 000 евро. Цената не е много висока имайки предвид, че имотът е доста луксозен и се продава с цялото имущество, но принуден от финансови неволи Георгиев е готов да намали още цената. \r\n\r\n От снимките прави впечатление, че Благой не е пестил средства, за да създаде свое гнездо. Обявата гласи, че имотуът се намира в екологично чист район. На двата етажа са разположени дневна, трапезария, кухня, фитнес, четири спални, три бани с  тоалетни, сауна,  тоалетна с джакузи, два дрешника, две тераси.  \r\nНай-вероятно поредната му метреса Златка Райкова е поставила ултиматум на новия си банкомат да реши паричните си проблеми. Всеизвестен е факта, че блондинката не е свикнала да издържа гаджетата си. Сега й се налага за първи път да харчи спестените си пари за „любовта на живота си“, но си е направила тънките сметки, че тези вложения ще се осребрят и ще се върнат с лихвите. Ако къщата се продаде, разбира се. \r\nЗлатка  не само го е приютила в апартамента си, но и му плаща сметките, твърдят близки до двойката. Липсата на пари била и основната причина той да приеме по-нисък хонорар за влизането си в Къщата на \"Биг Брадър“, като  преди старта на шоуто се опитал да извие ръцете на продуцентите, искайки им 300 000 лв. След като видял, че няма да бъде неговото, сам ги потърсил с желанието да влезе в шоуто. Там обаче бюджетът бил доста по-нисък и това принудило Джизъса да приеме по-малко от половината на първоначално исканата от него баснословна сума. \r\nФинансовата нестабилност при футболиста настанала след краха на брака му с Есмер, която е милионерска наследница. След развода им, Благо останал беден като мишка и се лишил напълно от луксозния си начин на живот. \r\n \n\t\t\t\t\t\t", "date": "2018.11.19", "title": "Благой закъса с парите, продава луксозната си къща"}
{"url": "http://www.bnews.bg/article/252294-germaniya_zabrani_na_18_saudittsi_da_vlizat_v_stranata_zaradi_ubiystvoto_na_hashogi", "text": "\n Германия налага забрана за влизане на 18 саудитски граждани, за които се смята, че са свързани с убийството на журналиста Джамал Хашоги. Това съобщи външният министър Хайко Маас в кулоарите на среща на ЕС в Брюксел, предаде ДПА. \r\nХашоги, който имаше колонка във в. \"Вашингтон пост\" и бе остър критик на саудитския престолонаследник Мохамед бин Салман, бе убит на 2 октомври в консулството на Саудитска Арабия в Истанбул. \r\nНаложената от Германия забрана означава, че тя важи за всичките 26 държави от Шенгенското пространство, предаде Асошиейтед прес. Решението е било съгласувано с Франция и с Обединеното кралство, което е извън Шенген. \r\nИмената на санкционираните лица не бяха оповестени заради германските закони за защита на личните данни. Германия обаче ще вкара имената на санкционираните в информационната система на Шенген. \r\n\r\n Международната общност оказва натиск върху Рияд да предостави повече информация за убийството. Министерството на външните работи на Германия призова миналата седмица Саудитска Арабия за прозрачно разследване, след като Рияд обяви, че е повдигнал обвинения на 11 души във връзка с убийството. \r\n \n\t\t\t\t\t\t", "date": "2018.11.19", "title": "Германия забрани на 18 саудитци да влизат в страната заради убийството на Хашоги"}
{"url": "http://www.bnews.bg/article/252282-barekov_prokopiev_razkri_lichno_pred_nezavisimiya_balgarski_sad_che_e_psihichno_bolen_dokument", "text": "\n Олигархът Иво Пропокопиев е психично болен. Това безспорно се доказва от приложеното заключение по съдебно-псохологическата експертиза към гражданско дело, което лицето води срещу мен за обида. \r\n\r\n Държа да подчертая, че експертизата е поискана в хода на съдебното производство лично от защитниците на г-н Прокопиев. В представения документ се твърди, че за установява на психичното му състояние са използвани методите наблюдение и интервю и въз основа на тях специалистът заключва, че г-н Прокопиев страда от „постравматично стресово разстройство” и има наличие на необходимост от „сериозна психологическа работа”. \r\n\r\n Д-р Елена Кърпачева, психолог и вещо лице по горепосоченото дело, е констатирала „засилена тревожност и намаляване на интереса му към делата, които ръководи”. По думите й г-н Прокопиев твърди, че е станал „апатичен и без желание за работа”, че „често изпада в депресия”, „няма желание за нищо”, „губи всякаква активност” и е „обладан от негативни мисли”. В експертизата също така се твърди, че сънят на г-н Прокопиев е „трайно нарушен”, „накъсан” и на моменти „изобщо не може да спи”, макар да не става ясно по какъв точно начин психоложката установява това. Изложени са и здравословни проблеми като повишено кръвно налягане и болки в гърба, което по думите й крие риск за живота и здравето му. Става ясно още, че има загуба на концентрация и живее в постоянен стрес. Установеното силно главоболие и световъртеж пък пречили да изпълнява ежедневните си задачи. Г-н Прокопиев е изгубил желание за нови инициативи и се чувства уморен и отпаднал, твърди още психолог Елена Кърпачева. \r\n\r\n От експертизата разбираме също така, че „конструкцията на АЗ-а” на г-н Пропокиев е „разрушена” и поради тази причина е необходима „сериозна психологическа работа” с него. Посочените по-горе факти и обстоятелства водят до основателно съмнение, че е налице невъзможност лицето да изпълнява адекватно задълженията си, както и да ръководи и пази повереното му от акционерите имущество. Това води до извод за обоснована опасност от фалит на публичните дружествата, основно участие, в които има г-н Прокопиев, следствие на което ще бъдат ощетени редица малки акционери. Като български гражданин съм особено притеснен и от факта, че въпросното лице е собственик на редица медии и в качеството си на такъв дава наставления и нареждания по отношения на политиката на публицистиката в тях, а както добре знаем именно медиите определят дневния ред на общественото мнение. \r\n\r\n Още по-притеснително е, че лицето е овладяло „мейнстрийма“ на националните телевизии, видно от изтеклите стенограми „АРГО” . Не е за подценява и фактът, че г-н Прокопиев има огромно влияние сред една интелигентна част от българското общество. В тази връзка се поставя въпросът дали техните политически тези и задаваният в тези медии дневен ред не се формира по един налудничав начин, имайки предвид психическото състоянието на г-н Прокопиев. Поради тази причина днес ще сезирам прокуратурата да предприеме необходимите действия по извършване разследване на случая. \r\n\r\n При констатиране на това, че г-н Пропокиев не е в състояние да се грижи за себе си, за личните си и имуществени интереси и да изразява правно валидна воля, следва да бъдат отнети както надзорните правомощия, така и оперативното ръководство на управление на дружествата, в които лицето е собственик или има съответното участие. За да се убедят както медиите, така и обществеността в изложените твърдения, предоставям публично депозираното в съда заключение от съдебно-психологическата експертиза на г-н Прокопиев. \r\n\r\n \r\n \n\t\t\t\t\t\t", "date": "2018.11.19", "title": "Бареков: Прокопиев  разкри лично пред независимия български съд, че е психично болен (ДОКУМЕНТ)"}
{"url": "http://www.bnews.bg/article/252279-10_naseleni_mesta_bez_tok_sled_snegovalezhite", "text": "\n \r\nБез електрозахранване са 10 населени места в област Пазарджик след падналия сняг през изминалата нощ, съобщиха от електроразпределителното дружество в Пазарджик. \r\n\r\n Без ток са жителите на Панагюрище, Пещера, Белово и Брацигово и селата Оборище, Панагюрски колони, Сребриново и Поибрене, Голямо и Малко Белово. Екипи на електроразпределителното дружество работят по отстраняване на авариите, съобщава агенция \"Фокус\". \r\n\r\n   \r\n \n\t\t\t\t\t\t", "date": "2018.11.19", "title": "10 населени места без ток след снеговалежите"}
{"url": "http://www.bnews.bg/article/252280-vreme_e_da_se_govori_za_parite_koito_nzok_dalzhi_na_bolnitsite", "text": "\n Ако работим заедно и се съсредоточим върху общите неща, които са в интерес на всички лекари и пациенти, не би трябвало да очакваме протести\". Това заяви в предаването „Преди всички“ д-р Иван Маджаров – председател на БЛС.  \r\n\r\n Днес Лекарският съюз и НЗОК започват преговори за сключване на нов рамков договор за догодина. От БЛС са категорични, че какъвто и здравноосигурителен модел да се приеме, за в бъдеще лекарите трябва да участват в договарянето на националната рамка. \r\n\r\n “За нас основополагащ момент в бъдещия бюджет за 2019 г. трябва да бъде невъзможността за прехвърляне на гласуваните средства по пера, от едно перо в друго, защото само така се гарантира, че решението на парламента относно политиката във всяка една от сферите ще бъде спазена. Също и невъзможността за предварително изпълнение на глоби – не може да удържат пари от лечебните заведения, когато те са обжалвали дадено наказание – това е форма за натиск и има голяма вероятност някой да бъде фалиран. Това за нас са най-важните моменти. От там нататък имаме редица предложения, които направихме при публикуване на бюджета на НЗОК. От парламентарната трибуна разбрахме, че голяма част от тях ще бъдат приети. Все пак очаквам да видим крайния резултат на бюджета“, посочи д-р Маджаров. \r\n\r\n Той е категоричен, че трябва да се започне да се говори за сумите, които НЗОК дължи на български болници за минали години. Той добави: \r\n\r\n „Иначе нямаме нищо против да се предвиждат средства за плащане на дейностите в чужбина. Не е необходимо да си затваряме очите, за да трупаме лихви“. \r\n\r\n По думите на председателя на Лекарския съюз, има възможност с наличните пари, които се предвиждат като увеличение на бюджета, да се осигури повишение на някои евтини пътеки, които се изпълняват предимно в лечебни заведения от първо ниво, като общинските. Според него трябва да се помисли и за тази пътека за долекуване и продължително лечение, защото там парите са малко и никой не проявява интерес да я изпълнява.  \r\n\r\n За профилактика също трябва да се предвидят допълнително средства, смята д-р Маджаров. Според него профилактичните прегледи трябва да бъдат задължителни, но в момента средства за това няма.  \r\n \n\t\t\t\t\t\t", "date": "2018.11.19", "title": "Време е да се говори  за парите, които НЗОК дължи на болниците"}
{"url": "http://www.bnews.bg/article/252268-naum_shopov_predlozhi_brak_na_tea", "text": "\n Романтичното предложение звездата от \"Откраднат живот\" направи навръх рождения ден на половинката си и побърза да сподели снимки от събитието в Инстаграм. Само за броени минути под снимката се натрупаха стотици коментари от фенове на двойката. Синът на Христо Шопов се решил на важната стъпка след дългогодишна връзка с ученическата си любов.  \r\nДвамата искат три деца сподели преди време екранният доктор Тасев. Само преди дни Шопов се похвали, че с Алекс и Дани Петканови ще развиват собствен бизнес. \r\nЧетиримата отвориха рекламна агенция и ще помагат на младежи да набират последователи в социалните мрежи. Наум и Теа наскоро се снимаха в клипа на Любо Киров \"Летим\". Двамата демонстрираха интимност като на повечето от кадрите бяха полуголи.  \r\n\"Тя е страшно отдадена и грижовна без да бъде досадна. Това са нещата, които ме карат всеки ден да се влюбвам в нея\", откровен е секссимволът. Тя пък го описва като романтичен и амбициозен.  \r\nДвамата са запалени по фитнеса, а хубавицата е една година по-голяма. Нещо, което дълго време ги спирало да бъдат заедно, предават от Телеграф. \r\n \n\t\t\t\t\t\t", "date": "2018.11.19", "title": "Наум Шопов предложи брак на Теа"}
{"url": "http://www.bnews.bg/article/252267-okolo_60_ot_patishtata_ni_shte_sa_s_tol_taksa", "text": "\n Около 55-60% от пътната мрежа се планира да бъде включена в тол таксата, заяви в предаването „Преди всички“ Ясен Ишев – председател на УС на Научно-техническия съюз по транспорт. С времето този обхват вероятно ще се разширява, смята той и обясни: \r\n\r\n „Основната цел на по-разширения обхват е това да не се допусне тежкотоварни автомобили да използват второкласна и третокласна пътна мрежа, която не е пригодена за тези тежки товари и много по-бързо ще се разрушава“. \r\n\r\n „Миналата седмица на сайта на МРРБ бяха публикувани наредба, изменение и допълнение на правилника за прилагане на Закона за пътищата и текст за таксите, които се събират. Всички те са с цел да приведат тази подзаконова нормативна уредба в съответствие със Закона за пътищата. Струва ми се, че има неразбиране от страна на ползвателите на пътната мрежа. И в момента на „Дунав мост“ се събират такси“, обясни Ишев и подчерта, че такива такси съществуват и в Европа. Той даде пример с Австрия, където освен за винетка се плаща и отделно за определени съоръжения, например някои тунели. Според него е нормално да се събира отделна такса например за тунелите на Шипка и Петрохан. \r\n\r\n „Не бих казал, че съоръженията са несигурни. Мисля, че се взимат достатъчно сериозни и адекватни мерки в последно време за тяхното привеждане в нормално експлоатационно състояние“, коментира още Ясен Ишев. \r\n \n\t\t\t\t\t\t", "date": "2018.11.19", "title": "Около 60% от пътищата ни ще са с тол такса"}
{"url": "http://www.bnews.bg/article/252274-deputatat_kasabov_ot_partiyata_na_valeri_simeonov_s_nova_portsiya_obidi_sreshtu_protestirashtite", "text": "\n \r\nПред сайта \"Флагман\", чийто съсобственик е съпругата му, депутатът Валентин Касабов отправи нова порция обидни квалификации срещу протестиращите! \r\n\r\n Ето какво заяви Касабов пред сайта на съпругата си: \"Вали дъжд, а на възловото кръстовище при Новата поща двайсетина лумпена и техните кифли \r\n играят хоро, полицията ги пази и наблюдава безучастно спектакъла им, докато нормалните граждани чакат в автомобилите си да се приберат у дома, защото утре са на работа\". \r\nСпоред твърденията на сайта, Касабов бил разговарял с десетки граждани, които били готови да вземат  личните си оръжия и да преминат към граждански арести. Вероятно формацията НФСБ, чийто зам.-председател е Касабов, цели да окървави протестите и чрез непркъснатите обидни квалификации да се стигне до сблъсъци. \r\nПрипомняме, че Касабов и други негови колеги от НФСБ имат основна вина за повишаването на цените на горивата, тъй като внесоха законопроект, чрез който обслужиха едрите търговци на горива за сметка на дребните. Техните действия унищожиха напрактика конкуренцията на едрия капитал в лицето на дребния бизнес. \r\n\r\n Най-големия цинизъм беше, че след пъкленото си дело депутатите от НФСБ и техния партиен вожд организираха протести, заклеймявайки своите коалиционни партньори, но удобно пропускаха самите себе си като автори и изпълнители по унищожението на дребните търговци на горива. Вероятно всичко е било добре замислено с цел да се разклати държавата и да се обслужат интересите на олигархията, чийто удобен съюзник е именно НФСБ. \r\n  \r\n \n\t\t\t\t\t\t", "date": "2018.11.19", "title": "Депутатът Касабов от партията на Валери Симеонов с нова порция обиди срещу протестиращите!\r\n"}
{"url": "http://www.bnews.bg/article/252264-bivshata_na_lukarski_se_oglezhda_za_nov_mazh", "text": "\n \r\nБившата съпруга на Божидар Лукарски – Ива Йорданова, се оглежда за нова сериозна връзка. Красавицата от няколко месеца е свободна жена, след като напусна някогашния министър и партиен лидер, коментират репортер стари седесари, свидетели на раздялата на ВИП двойката. Божидар и Ива живеят разделени и разводът им вече е факт, пише „Уикенд”. \r\nЗасуканата танцьорка с диплома от Бъркли в САЩ, която преди 2 години завъртя главата на синия министър, отново е готова за интимно приключение. Този пък хубавицата смятала да заложи на бизнесмен, с когото да се чуства добре осигурена, защото политическите постове са временна работа, както самата тя констатирала уж на шега в неформален кръг.  Ива отново се подвизава с моминската си фамилия Йорданова. След като няма мъж до себе си, екс синята съпруга се отдала на любимото си занимание – танцува до зори в клубовете по салса и се весели с приятели. Останалият сам Божидар пък се упреквал, че прибързал да надене халката на пресметливата си изгора, шушукат познатите му в СДС. \r\nИва охладняла към Божидар, след като политикът вече се бе разделил с икономическото министерство, а краят на брака им настъпил в най-трудния период, когато седесарите го обвиняваха и искаха оставката му, въздишат в синята централа. Заради напрежението вкъщи съпрузите съвсем охладнели и още преди Божидар да си подаде оставката на „Раковски 134”, Ива поискала да се разделят. \r\nМакар че през май 2016 г. вдигнаха пищна сватба в Морската градина на Бургас, романтичната приказка бързо приключи, щом Лукарски започна да сдава постовете във властта. Преди две лета влюбеният адвокат хвърчеше из облаците и бе готов на всичко, за да има за себе си апетитната хубавица. Заради кръшната танцьорка седесарят разтури дългогодишния си брак с Аделина, която го направи баща на две дъщери – Богдана и Йоана.  \r\nДокато бе съпруга на синия лидер в златния му период, Ива живееше като кралица, а Божидар я глезел и угаждал за всичко – от тоалети до пътешествия по света. Със стихването на безгрижния охолен живот Йорданова преценила, че повече няма какво да получи от съпруга, а я чакат само тягостни моменти и финансови трудности.  \r\nСега Божидар Лукарски живеел сам и вече намирал време да слуша любимата си рок музика или гледал мачове с приятели. Въпреки всичко разжалваният председател на СДС споделял с, че с Ива успели да запазят добри отношения. \r\n  \r\n \n\t\t\t\t\t\t", "date": "2018.11.19", "title": " Бившата на Лукарски се оглежда за нов мъж "}
{"url": "http://www.bnews.bg/article/252269-maykite_na_detsa_s_uvrezhdaniya_protestite_ni_prodalzhavat_opitaha_se_da_ni_vkarat_v_politicheska_igra", "text": "\n Въпреки оставката на Валери Симеонов в качеството му на вицепремиер, майките на деца с увреждания, които 26 дни протестираха именно с искането той да отпадне от властта, ще продължат с протестните действия. Сега те ще отстояват исканията си за по-адекватно, според тях, законодателство за хората с увреждания. \r\n\r\n „Аз мога да кажа, че оставката по принцип е един морален акт. И трябваше да бъде подадена много по-рано, а не след 26 дни. Ние доказахме, че събудихме гражданското общество. Доволни сме, защото поставихме началото. Предполагаме ще започне едно съобразяване, промяна на начина на говорене на политиците към обществото. И това е страхотна победа, наистина”, коментира в „Тази сутрин” Боряна Драганова от инициативата „Системата ни убива”. \r\n\r\n „Това е една политическа игра, в която ни вкараха, за съжаление. 26 дни не са малко време да ни накарат да стоим на протести пред Министерския съвет. Ние нямаше как да се откажем”, заяви Весела Одажиева. \r\n\r\n Според майките оставката на Симеонов дава ясен сигнал на цялото общество, че един справедлив протест може да успее. А изреченото от него те определиха като модел на поведение и език на омразата, който се мултиплицира. \r\n\r\n Майките не отрекоха, че понякога между тях има разногласия – протестите им започнаха още в началото на лятото и все още продължават, но разединение със сигурност няма. \r\n\r\n „Ние сме различни хора, обединени от една кауза”, обобщи Боряна Драганова. \r\n \n\t\t\t\t\t\t", "date": "2018.11.19", "title": "Майките на деца с увреждания: Протестите ни продължават, опитаха се да ни вкарат в политическа игра"}
{"url": "http://www.bnews.bg/article/252271-niki_mihaylov_se_vrashta_v_levski", "text": "\n Ръководството на Левски и Николай Михайлов постигнаха споразумение, съобщава БЛИЦ.  \r\n\r\n От \"Герена\" се очаква много скоро да официализират привличането на опитния вратар, пазил за последно в Омония (Никозия), който се завръща в родния си клуб. \"Сините\" се обърнаха към Михайлов заради неубедителните изяви на Мартин Полачек и Божидар Митрев. \r\n\r\n Днес бившият вратар на холандския Твенте ще премине медицински прегледи, след което трябва да подпише контракта си и да бъде представен като футболист на Левски. \r\n \n\t\t\t\t\t\t", "date": "2018.11.19", "title": "Ники Михайлов се връща в \"Левски\""}
{"url": "http://www.bnews.bg/article/252270-smetkite_na_desi_banova_izlyazoha_krivi_plevneliev_dari_10_mln_na_sinovete_si_ot_yuliyana", "text": "\n Слуховете, че Деси Банова е сложила ръка на многобройните имоти на Росен Плевнелиев се оказаха силно преувеличени. Проверка на „България Днес“ показва, че синовете на експрезидента от бившата му жена Юлияна ще разполагат с имоти за близо 10 милиона. Още преди развода Плевнелиев дарил всичко придобито по време на брака му с Юлияна, включително луксозната вила в Халкидики и в двете имения в Малинова долина.  \r\n\r\n Освен това таткото им подарил държавни ценни книжа, като всеки от синовете му има дивиденти на стойност 20 870 лева. Въпреки, че Деси Банова роди син на Плевнелиев, Йоан няма и половината от богатство на братята му. \r\n \n\t\t\t\t\t\t", "date": "2018.11.19", "title": "Сметките на Деси Банова излязоха криви! Плевнелиев дари 10 млн.на синовете си от Юлияна "}
{"url": "http://www.bnews.bg/article/252273-kfn_kani_vsichki_zainteresovani_na_obshtestveno_osbazhdane_na_sistemata_bonus_malus", "text": "\n Комисията за финансов надзор (КФН) заедно с Министерство на вътрешните работи и Министерство на транспорта, информационните технологии и съобщенията,  организира на 3 декември 2018 година (понеделник) от 9,00 до 17,30 часа обществено обсъждане на наредбата, с която се въвежда системата „бонус-малус“. Обсъждането ще се проведе в зала 3 на Националния дворец на културата. \r\nВ обсъждането са поканени да се включат всички заинтересовани – неправителствени организации, представители на бизнеса, граждани, медии и други. Предвид капацитета на залата местата ще се заемат по реда на пристигането. \r\nС оглед осигуряването на по-добра организация приканваме всички желаещи да присъстват да изпратят трите си имена и организацията, която представят, в случай че се явяват не в лично качество на мейл bonus-malus@fsc.bg най-късно до края на работния ден на 1.12.2018 г. На същия мейл ще се приемат и заявки за изказвания. \r\nЗа допълнителна информация може да се обръщате на телефон 02 9404 789. \r\n  \r\n \n\t\t\t\t\t\t", "date": "2018.11.19", "title": "КФН кани всички заинтересовани на обществено осбъждане на системата бонус-малус"}
{"url": "http://www.bnews.bg/article/252276-piyana_shofyorka_ubi_peshehodets_vav_vidin", "text": "\n 41-годишен мъж е починал във видинската болница, след като е блъснат от лек автомобил, съобщиха от Областната дирекция на МВР. \r\n\r\n Инцидентът е станал около 23.20 часа в събота на ул.“Преспа“ в крайдунавския град. Пешеходецът е блъснат от 41-годишна жена, управлявала лек автомобил „Опел Вектра“. Той е бил откаран и настанен във видинската болница с тежки травми и опасност за живота. \r\n\r\n Въпреки усилията на лекарите, снощи мъжът е починал. \r\n\r\n Шофьорката е с 2 години стаж зад воана. Тествана е с дрегер, а пробата й отчела 1,40 промила алкохол. Жената е задържана с полицейска мярка за срок до 24 часа. \r\n\r\n Работата по случая продължава, образувано е досъдебно производство. \r\n\r\n   \r\n \n\t\t\t\t\t\t", "date": "2018.11.19", "title": "Пияна шофьорка уби пешеходец във Видин"}
{"url": "http://www.bnews.bg/article/252255-gotovnostta_na_prezidenta_za_razgovor_s_borisov_ne_e_pokana_za_sreshta", "text": "\n Изразената от президента Румен Радев готовност за разговор с премиера Бойко Борисов не бива да се тълкува като покана за среща, заяви днес пред БНР началникът на президентския кабинет Иво Христов. \r\n\r\n „Президентът реторично заяви, че би изслушал и премиера Борисов по теми като борбата с корупцията, преодоляването на срива на чуждестранните инвестиции, които гонят исторически минимум, но премиерът Борисов скочи тутакси върху тази възможност и откликна, че е готов за среща и го направи по начин, който показва, че не е разбрал посланието“, каза той в предаването „Неделя 150“ на „Хоризонт“. \r\n\r\n Запитан дали все пак ще има среща между двамата държавници, Христов каза: „Президентът сам решава дали ще има такава среща, стига тя да бъде поискана. Такава към момента не е искана“. \r\n\r\n По думите на Иво Христов има явно ценностно разминаване между разбирането на президента Румен Радев за демокрация, държавност и антикорупция, и това, което практикува правителството. \r\n\r\n „Онова, от което има нужда обществото е програма от ясни мерки за борба с корупцията. Такава не съществува. И мерки за възвръщане на международното доверие към България, като една урегулирана, предвидима държава, в която може да се инвестира. Както виждаме ефектът е по-скоро отрицателен, тъй като сривът на инвестициите е факт. Не изглежда премиерът да прави критичен прочит на своята 4-годишна програма за управление“, поясни той. \r\n\r\n „Не виждам кое в програмата на сегашното правителство показва воля за борба с корупцията и за възвръщането на доверието в България сред световните инвеститори“, допълни още той. \r\n\r\n Христов коментира и въпроса за оплакването от страна на министър-председателя, че държавният глава приема Корнелия Нинова да му представя проекта „Визия за България“ на БСП, но отхвърля срещи с изпратените от него самия депутати, министри… Които да му обясняват защо искат една или друга мярка трябва да бъде приета, като тази за данъка върху старите над 15-годишни автомобили, искана от кметовете, а не от ГЕРБ или от министри. \r\n\r\n „Първо трябва да надживеем тази практика министър-председателя да праща някого при президента. Той кореспондира с президента и би трябвало да е наясно с тези нива на институционалното общуване. Той праща свои заместници, свои подизпълнители, свои секунданти, както се праща пехотата през мините, защото не иска да общува лично и да се яви лично“, коментира той. \r\n\r\n Христов отговори на въпрос, произтичащ от думи на министър-председателя и гласящ: Защо Радев критикува ежедневно и целенасочено само ГЕРБ-сектора в управлението, а  не критикува другите управляващи и собствената си партия? \r\n\r\n „Това също издава едно странно разбиране за демокрацията, в която има една група хора, която се именуват управляващи и те си управляват, с тях не бива да се занимаваме, а нека другите да се карат по между си. Естествено, че фокус на критиките на президента ще бъдат управляващите“. \r\n\r\n Иво Христов каза, че закона за горивата, срещу който също има недоволни и протести, е „стъпка в правилна посока“, защото в него се правят усилия за изсветляване на сектора. \r\n\r\n   \r\n \n\t\t\t\t\t\t", "date": "2018.11.19", "title": "Готовността на президента за разговор с Борисов не е покана за среща"}
{"url": "http://www.bnews.bg/article/252256-11_dushi_ot_protestirashtite_sa_zadarzhani", "text": "\n 11 души са задържани по време на протестите в страната в неделя, съобщи МВР.  Съставени са 58 акта за установени административни нарушения, 38 фиша и 55 протокола.  \r\n\r\n В София са задържани четирима души. Освен мъжът, шофирал демонстративно на пл. „Княз Александър I“, който ще бъде предаден на прокуратурата за хулиганска проява, са отведени още трима непълнолетни и един пълнолетен, които били засечени да носят забранени предмети. След снемане на обяснения и предупреждение, те са освободени и предадени на родителите си. \r\n\r\n На протеста в Благоевград са съставени протоколи, след като са опитали за блокират пътното платно на пътя Е-79. \r\n\r\n В Монтана за различни нарушения на шофьори са съставени 5 фиша и 13 акта по Закона за движение по пътищата. \r\n\r\n Актове за установени административни нарушения са съставени на 3-ма протестиращи в Плевен, в полицейското управление е отведен един. \r\n\r\n В рамките на организираното автошествие в Силистра за установени различни нарушения са съставени общо 5 акта , както и три протокола. \r\n\r\n При извършени проверки на територията на Хасковска област са били установени 5-ма без документи за самоличност, двама от които непълнолетни. Те са били отведени в РУ-Свиленград за установяване на самоличността им и са им съставени съответните актове по Закона за българските документи за самоличност. На водачите на три автомобила са съставени актове за нарушения по ЗДвП, след като протестиращите са паркирали автомобилите си на кръстовище, с което са затруднявали движението на транзитно преминаващи превозни средства. Установени са и други участници, извършили същото нарушение, на които също предстои съставяне на актове по ЗДвП. \r\n\r\n В рамките на протестните действия на територията на ОДМВР-Ямбол са съставени 28 протокола за предупреждение по чл. 65 от ЗМВР, 6 акта за нарушения по ЗДвП и ЗБДС и ЗМВР, както и 26 глоби с фиш по ЗДвП. \r\n\r\n Протестите срещу непосилния начин на жувот у нас продължават. \r\n\r\n И днес редица градове в страната обявиха готовността си да се включат в проявите на гражданско недоволство. \r\n\r\n Въпреки постигнатата оставка на вицепремиера Валери Симеонов, майките на деца с увреждания също възнамеряват да останат на улицата докато касаещите ги законови промени не бъдат гласувани от парламента, съобщава Офнюз. \r\n \n\t\t\t\t\t\t", "date": "2018.11.19", "title": "11 души от протестиращите са задържани"}
{"url": "http://www.bnews.bg/article/252257-trus_zalyulya_blagoevgrad", "text": "\n Земетресение на 10 км от Благоевград бе регистирано тази сутрин в 04.09 часа. Трусът е бил с магнитуд 2.9 и на дълбочина от 2 км. \r\n\r\n Това сочи справка на страницата на Европейския сеизмологичен център. Епицентърът на земетресението е в Пирин планина и на 81 км от столицата. \r\n \n\t\t\t\t\t\t", "date": "2018.11.19", "title": "Трус залюля Благоевград"}
{"url": "http://www.bnews.bg/article/252258-izvanreden_savet_podgotvya_sreshtata_v_nedelya_za_brekzit", "text": "\n Съвет „Общи въпроси“ във формат 27, който ще заседава днес, ще подготви срещата на върха на ЕС в неделя за оттеглянето на Великобритания от Общността. Европейските лидери ще се съберат на 25-ти ноември, за да дадат подкрепата си по постигнатото споразумение за Брекзит, ако дотогава не се случи нищо извънредно. \r\n\r\n Министрите, които ще заседават днес, ще обменят мнения за документа, какъвто бе представен и публикуван на 14-ти ноември и приет на ниво преговарящи от ЕС и Обединеното кралство. Те ще обсъдят и проекта на политическата декларация за бъдещите отношения, която бе представена на същата дата. \r\n\r\n Вероятно Европейската комисия ще се споразумее за окончателния вариант на проектодекларацията с Великобритания до утре, след което тя ще бъде подложена на анализ от страна на 27-те страни-членки, преди да бъде предоставена за одобрение на европейските лидери в неделя. \r\n \n\t\t\t\t\t\t", "date": "2018.11.19", "title": "Извънреден съвет подготвя срещата в неделя за Брекзит"}
{"url": "http://www.bnews.bg/article/252259-putin_i_erdogan_na_tseremoniya_po_zavarshvaneto_na_morskiya_uchastak_na_turski_potok", "text": "\n Руският президент Владимир Путин и турският му колега Реджеп Ердоган ще присъстват днес на церемония по полагане на основите на газопровода \"Турски поток\", с което се отбелязва завършването на морския участник от проекта. \r\n\r\n От днес започва изграждането на сухопътното трасе на съоръжението, след като морският участък вече беше завършен. Двамата ще се срещнат в Истанбул, след което с хеликоптер ще отпътуват до нефтена платформа, на която ще бъде проведена церемонията. \r\n\r\n \"Турски поток\", който Владимир Путин предложи преди няколко години на Турция след отказа на България да участва в строителството, включва две отделни линии. Едната линия е предназначена за потреблението на турския пазар, а другата – за европейските клиенти. Гърция активно лобира втората линия да минава през нейна територия и да стига до Италия. Има и вариант тръбата да минава през България и да стига до Сърбия, пише Офнюз. \r\n\r\n   \r\n \n\t\t\t\t\t\t", "date": "2018.11.19", "title": "Путин и Ердоган на церемония по завършването на морския участък на \"Турски поток\""}
{"url": "http://www.bnews.bg/article/252265-mashata_na_gerb_dzhambazki_obvini_siderov_che_igrae_za_dps", "text": "\n \r\n“Не твърдя, че \"Атака\" обслужва ДПС, но поведението на нейния лидер Волен Сидеров отваря ниша за ДПС, а те са петимни да се върнат във властта\", каза заместник-председателят на ВМРО и евродепутат Ангел Джамбазки пред Нова телевизия. Така той коментира изказването на Сидеров от събота, че вицепремиерът от ВМРО Красимир Каракачанов трябва да подаде оставка, след като това направи по-рано вицепремиерът и лидер на НФСБ Валери Симеонов. \r\nДжамбазки допълни, че нови оставки на министри от \"Обединени патриоти\" не са нужни. \r\nСпоред него Волен Сидеров е трябвало да постави исканията си на срещата на парламентарната група във вторник, а не да ги съобщава през медиите. Джамбазки пресметна, че предвид броят на депутатите от ВМРО, НФСБ и \"Атака\", групата на “патриотите“ като цяло не подкрепя исканията на нейния председател. \r\nЗаместник-председателят на ВМРО каза, че Волен Сидеров може да продължи да представлява групата и не трябва да се иска отстраняването му, защото \"играта на искане на оставки е безполезна и пречи на нормалната работа\". \r\n\r\n Джамбазки коментира още, че вицепремиерската позиция на Валери Симеонов трябва да бъде поета от друг човек на НФСБ, така както и останалите партии в \"Обединени патриоти\" имат свои министри. \r\nЕвродепутатът се съгласи с тезата, че при неуспех на коалицията на евроизборите ще се стигне до предсрочни парламентарни избори. Той обобщи, че има много възможни конфигурации за бъдещия вот за евродепутати, като предложи кандидатите на \"Обединени патриоти\" да се определят с широки вътрешни избори, в които участват всички симпатизанти. \r\n\"Така няма да се задава въпросът има ли сделка с номинациите\", поясни Джамбазки. \r\n  \r\n \n\t\t\t\t\t\t", "date": "2018.11.19", "title": "Машата на ГЕРБ - Джамбазки, обвини Сидеров, че играе за ДПС!"}
{"url": "http://www.bnews.bg/article/252266-dori_sotsiolog_ot_galap_chlen_na_vmro_prizna_che_patreotite_sa_aut_ot_parlamenta", "text": "\n \r\nБСП предпочита да вари ГЕРБ на бавен огън и скоро да няма нови избори. Предпочитат доверието към ГЕРБ да ерозира и в един момент да падне под това към БСП. Това каза политологът Първан Симеонов. \r\n\r\n За момента кабинетът е спасен, но ще има нови скандали и протести. Напоследък всичко, което се случва в страната, е в по-пряка полза за ДПС, отколкото за БСП. Видяхме удар по Патриотите и при едни евентуални следващи избори ДПС застава в идеалната ситуация – относително равни ГЕРБ и БСП, евентуално Обединените патриоти извън парламента и ДПС в ролята на балансьор, да държи всички в зависимост. Това е много неприятна политическа ситуация – менгеме за Борисов, заяви още Симеонов пред БНТ. \r\n\r\n БСП и ДПС действително стоят край казанчето и се готвят да ядат. Патриотите правят всичко възможно да се самосвалят, цяло чудо е, че изкараха дотук, каза социалният антрополог Харалан Александров. Макар и късно, Валери Симеонов успя да спаси фасона си на достоен човек, който казва истината, макар и с остър език. Оставката му означава, че оттук насетне политиците ще си намерят приказките, поне в това отношение, посочи Александров. \r\n\r\n   \r\n\r\n   \r\n \n\t\t\t\t\t\t", "date": "2018.11.19", "title": "Дори социолог от Галъп - член на ВМРО, призна, че ПатрЕотите са аут от парламента"}
{"url": "http://www.bnews.bg/article/252260-patnicheski_avtobus_katastrofira_kray_sevlievo", "text": "\n Пътнически автобус, движещ се по направлението София – Варна, е пропаднал в канавка. Инцидентът е станал малко след Севлиево, в близост до разклона за село Буря, съобщи btV. \r\n\r\n Рейсът се наклонил рязко надясно, но инерцията му била отнета от ниските дървета край пътя, които не позволили да се преобърне. Натрошени са стъклата на прозорците от дясната страна. Пътуващите към Велико Търново и Варна се разминали само с уплаха и леки натъртвания. Скоро след инцидента те са били извозени. \r\n\r\n Автобусът пък остана в канавката през цялата нощ. \r\n\r\n   \r\n \n\t\t\t\t\t\t", "date": "2018.11.19", "title": "Пътнически автобус катастрофира край Севлиево"}
{"url": "http://www.bnews.bg/article/252261-balgarskata_federatsiya_po_skokove_na_batut_otstrani_trima_sastezateli", "text": "\n Ръководството на Българската федерация по скокове на батут отстрани трима състезатели от националния отбор за мъже и жени. Това са Ясен Иванов, Георги Илиев и  Мариела Пенева, а причината е слабото им представяне на Световното първенство, което се проведе в Санкт Петербург (Русия). Това обяви президентът на централата Стоян Димитров след края на шампионата. \r\n\r\n „Не съм доволен от участието на мъжете и жените. Затова взехме решение да бъдат освободени от националния отбор. Когато са готови, могат да кандидатстват отново. Трябва да бъдат на много високо ниво, за да попаднат повторно в държавния тим. Това са Ясен Иванов, Георги Илиев и Мариела Пенева“, обясни Димитров. \r\n\r\n Президентът на федерацията коментира и представянето на Световното първенство на юношите, младежите и девойките, съобщава Канал 3. \r\n\r\n „Що се отнася до юношите, младежите и девойките, аз съм изключително доволен, тъй като за първи път от 15 участника, 8 попаднаха на финал. От 60-70 спортисти, когато стигнеш до 8-мо място, за нас, за малка България това е много и аз съм изключително доволен от този факт“, допълни Стоян Димитров. \r\n\r\n През следващата година състезателите по скокове на батут ще се готвят за участие на Европейските игри в Минск, Беларус, шест световни купи, както и Световното първенство, които са квалификация за Олимпийските игри в Токио през 2020 година. Плановете на федерацията са четирима състезатели да се подготвят и да се борят за визи за най-големия спортен форум. \r\n \n\t\t\t\t\t\t", "date": "2018.11.19", "title": "Българската федерация по скокове на батут отстрани трима състезатели"}
{"url": "http://www.bnews.bg/article/252252-vnimanie_opasno_vreme_sled_snega_sledva_dazhd", "text": "\n Днес преди обяд валежи от сняг, ще има главно в Северозападна и централните райони на Северна България, а на останалите места ще са от дъжд. В сутрешните часове в централните райони на Северна България е възможно да се образуват поледици. \r\n\r\n Още преди обяд от югозапад валежите ще отслабнат и до вечерта ще спрат, най-късно, в Североизточна България. Вятърът ще е умерен от изток-североизток, в Източна България до силен, но през деня ще се ориентира от северозапад и ще отслабва. Максималните температури в крайните югозападни райони, Горнотракийската низина и по Черноморието ще са между 9° и 14° , в останалата част на страната - предимно между 1° и 6°. Това сочи прогнозата не дежурния синоптик Боряна Маркова в сайта на НИМХ. \r\n\r\n В планините преди обяд ще бъде облачно, на много места с валежи от сняг, под 1700-1800 метра – от дъжд. Още преди обяд от запад валежите ще спират, облачността ще се разкъсва и намалява, най-късно в планините в Източна България. Вятърът ще е силен до бурен, но през деня ще се ориентира от югозапад и ще отслабва. Температурите ще се повишат и максималната на височина 1200 метра ще е около 5°, на 2000 метра – около минус 1°. \r\n\r\n По Черноморието ще бъде облачно с валежи от дъжд, на много места - значителни. До вечерта валежите ще отслабнат и спрат. Вятърът ще е умерен до силен, преди обяд от югоизток, по-късно през деня ще се ориентира от северозапад. Максималните температури ще са между 13°-15°, близки до температурата на морската вода. Вълнението на морето ще е 3-4 бала и през деня ще отслабва. \r\n  \r\n \n\t\t\t\t\t\t", "date": "2018.11.19", "title": "Внимание, опасно време! След снега следва дъжд!"}
{"url": "http://www.bnews.bg/article/252253-minyu_staykov_s_insult_mvr_bolnitsa_tvardi_che_e_zdrav", "text": "\n Бизнесменът Миню Стайков, който от началото на септември е в ареста, е получил симптоми на исхемичен инсулт. Инцидентът се е случил, докато бил на преглед на зъбите в болницата в софийския затвор. Състоянието му стреснало персонала на лечебното заведение и те веднага потърсили помощ от колеги, съобщи \"24 часа\", като се позова на свои източници от следствения арест. \r\n\r\n След като се почувствал зле, бизнесменът бил приет в болницата на МВР. Разследващите не му разрешили да се консултира за състоянието си в частно лечебно заведение, както настоявал Стайков. \r\n\r\n В болницата на МВР направили подробни изследвания и лекарите обявили арестанта за здрав, като не открили риск за инсулт. Предложили му да мине и през ядрено-магнитен резонанс за по-категорична диагноза, но бизнесменът не се съгласил и се върнал в килията. \r\n\r\n Лекари и разследващи коментират, че е възможно и инцидентът в затворническата болница да е провокиран изкуствено. Според медици при инжектирането на определени препарати се появяват симптоми на инсулт, но без фатален край. \r\n\r\n Потърсени за коментар, от прокуратурата обясниха, че ще проверят случилото се. \r\n\r\n Миню Стайков е обвинен като лидер на 8-членна престъпна група за държане и продажба на цигари без акцизен бандерол, данъчни престъпления и пране на пари. Миналата седмица апелативният спецсъд наложи запор на къщата на му в столичния кв. \"Бояна\". Под възбрана са и стотици декари земеделски земи, лозя и промишлени имоти, които били разпръснати в Карнобат, Ямбол, Сливен и в Северна България. \r\n\r\n Вече 2 месеца продължава издирването на сина на Миню Стайков - Стайко. Той е напуснал България в началото на август. \r\n \n\t\t\t\t\t\t", "date": "2018.11.19", "title": "Миню Стайков с инсулт? МВР болница твърди, че е здрав"}
{"url": "http://www.bnews.bg/article/252254-maya_manolova_protestite_sa_grazhdansko_pravo_sotsialnoto_stradanie_bukvalno_natiska_horata", "text": "\n \"Протестите са гражданско право и винаги имат конкретни поводи. Социалното напрежение никак не е малко, социалното страдание, което буквално затиска хората, става все по-нетърпимо, така че за мен тези протести имат и своето основание, и обяснение, и своите справедливи каузи. Това каза омбудсманът на Република България Мая Манолова в ефира на „Здравей, България”. \r\n\r\n \"Хората ги боли най-много за нарушенията на техните права\", добави тя. \r\n\r\n Реален резултат от екотаксите няма, заяви още омбудсманът: „Те се събират от частни фирми, но върху начина, по който се инвестират тези пари няма никакъв контрол, няма публичност и прозрачност”. \r\n\r\n Манолова коментира и данъка върху старите коли. Тя обясни, че в изпратено от нея становище още при внасянето на предложението за данъка е посочила, че това е непосилна тежест за българските граждани и че хората не избират нарочно да си купят стар автомобил, а те просто нямат друга възможност. \"От това, че непрекъснато се повишават екотаксите и сега опитът да се повиши данъка върху старите автомобили - това няма да направи хората по-богати и в състояние да си купят по-нови автомобили. Това няма да доведе до ефекта, който е заложен предварително”, каза тя. \r\n\r\n По отношение на цените на горивата, Манолова обяви, че държавата трябва чрез законодателството да създаде условия за конкуретна среда при пазара на горива у нас: „Вече всички български граждани са наясно какви са причините в България цените на горивата да не са постоянно най-ниските в Европа, при положение, че имаме най-ниския акциз и най-ниските производствени разходи в цяла Европа. От различните информации и анализи стана ясно, че в 32 европейски страни има по-ниски цени на бензина, а по отношение на дизела става дума за 11 страни. Тази ситуация не е справедлива по отношение на българските граждани. Очевидно е, че държавата не определя цените на горивата. Това, което може да направи тя е да създаде конкурентна среда за естествено регулиране на цените и падането им на по-ниски нива. Има проблем с конкуренцията”. \r\n\r\n „Всички сме наясно, че живеейки в пазарна икономика, единственият начин е да се стимулира конкуренцията. Според мен държавата дължи отговор на въпроса дали е достатъчна конкуренцията в сектор \"Горива\" по отношение на данъчните складове, търговията, осигурява ли законодателството достатъчно гаранции за разширяване на конкуренцията, за собствеността и управлението на данъчните складове, има ли достатъчно възможности за внос”, каза още омбудсманът. \r\n\r\n Мая Манолова каза още, че за момента няма планове за завръщане в активната политика.  \r\n \n\t\t\t\t\t\t", "date": "2018.11.19", "title": "Мая Манолова: Протестите са гражданско право, социалното страдание буквално натиска хората!"}
{"url": "http://www.bnews.bg/article/252263-nekrologat_na_pravitelstvoto_veche_e_napisan", "text": "\n Некрологът на това правителство вече е написан и не виждам как то ще изкара до изборите.  \r\n\r\n Всяко решение, което това управление ще взема от тук нататък, ще се превръща в криза. Това коментира в предаването „Тази сутрин” по bTV Александър Симов от БСП. \r\n\r\n Според него Валери Симеонов не е взел сам решението да подаде оставка. „Когато се оттегляш по собствено решение, трябва да осъзнаеш защо се оттегляш. Неговият брифинг беше апотеоз на цинизма в най-добрия случай”, аргументира мнението си Симов.   \r\n\r\n „Виждаме един политик изпълнен с реваншизъм, озлобление и от сега мога да си представя какво ще е парламентарното му поведение от тук нататък”, допълни депутатът от БСП. \r\n\r\n По думите му в „Обединените патриоти” в момента текат буреносни процеси. „Мога да си представя как Сидеров и Симеонов ще съжителстват заедно на парламентарните банки”, коментира Симов. \r\n\r\n „От тук нататък всякакви уверения, че мнозинството е стабилно и управлението знае какво прави, звучат като красиво пожелание, изпразнено от реален смисъл”, обобщи депутатът от БСП. \r\n \n\t\t\t\t\t\t", "date": "2018.11.19", "title": "Некрологът на правителството вече е написан"}
{"url": "http://www.bnews.bg/article/252262-vesela_neynski_krie_abort_ot_vasil_petrov_lyubovna_avantyura_s_osvaldo_rios_razbiva_zhivota_y", "text": "\n На близо 47 години Весела Нейнски има зад гърба си много разбити връзки, но само една истинска любов. Единственият мъж, когото оперната певица някога е обичала, е латино идолът Освалдо Риос. Той е човекът, който разбива не само сърцето, но и целия ѝ живот. \r\nВесела среща Освалдо, когато е млада, красива и успешна. Тогава е само на 27 години. По онова време е стройна красавица с тегло 49 килограма, по която въздишат не един и двама мъже в България. Баща ѝ е композиторът проф. Георги Костов, министър на културата в правителството на Жан Виденов, а майка ѝ - виолистката Мара Нейнска. Всичко в младата Весела вещае прекрасно бъдеще. Тя има произход, достоен за завиждане, талант, красота, връзки, интелект, обноски, изявява се и като певица, и като журналист в най-голямата по онова време телевизия – националната. В Канал 1 прави репортажи за това, с което е откърмена – опера, балет, класическа музика, култура. Срещата с Освалдо Риос обаче я повежда към дъното.  \r\nВесела се запознава с латино любовника, когато той е на върха на славата си. През 1998 г. Риос идва в България и около него веднага започват да пърхат най-актуалните красавици от онова време. Впечатление обаче му прави именно младата певица, която по онова време е дългокоса блондинка с букли, които могат очароват всеки. Тя се влюбва от пръв поглед в звездата от „Касандра”. Весела прави интервю с Освалдо за телевизията, а той я кани да остане при него, докато е в България. Цяла седмица Нейнски не излиза от хотелската му стая. Избухналата любов й дава криле. \r\nОказва се обаче, че за звездата аферата с българката е била просто забавление. След като напуска България, се среща с нея няколко пъти, после я кани в дома си в Пуерто Рико. Известно време Весела живее там, запознава се с двамата му братя, говори се дори, че Освалдо ѝ поднесъл годежен пръстен, но до сватба така и не се стига. Ненадейно Весела се връща в България и до днес не е споделила точно какво се е случило между двамата, за да се разделят. Според познати на певицата, латино звездата никога не е приемал сериозно връзката с българката и, след като ѝ се наситил, обяснил, че вече няма място в дома му. Тя обаче така и не успява да преживее любовното разочарование. Напълнява, от стрес косата й започва да капе. \r\nМалко сред като къса с актьора, решава да смени името си. Вместо фамилията Костова, която наследява от баща си – бивш министър в правителството на Жан Виденов, започва да се представя с моминското име на майка си – Нейнски. По онова време шефка на новините в БНТ е Мира Нейнска, която все още е омъжена за Светлин Нейнски – втори братовчед на майката на Весела. По-късно двамата се развеждат и той се жени за бившия външен министър Надежда Михайлова, която взима фамилията му – Нейнски. В БНТ шушукат, че Весела е сменила името си, за да афишира своята връзка с един от най-влиятелните хора в България и по този начин да предизвиква уважение към себе си. \r\nПо ирония на съдбата обаче различната фамилия не ѝ носи нищо хубаво нито в личния живот, нито в кариерата. През 2000 г. Весела губи работата си в сутрешния блок на БНТ. Освен нея, в екипа има още една журналистка с афинитет към отразяване на събития в областта на операта и балета. Шефовете решават да освободят от длъжност Нейнски, предпочитайки нейната конкурентка. Момичето е далеч скромно от Весела и като познания, и като талант, и като произход, дори като външен вид. Говори се, че са я предпочели именно защото не е изпъквала с нищо пред другите и затова не ги е дразнела, пише \"Уикенд\".  \r\nКато певица Нейнски също не може да се похвали с особени постижения. Има много изяви, но никоя от тях не може да се похвали с особен успех. Влиза в първия сезон на „ВИП Брадър” с надежда, че това ще ѝ донесе популярност, но не издържа на напрежението и напуска по собствено желание на 8-ия ден. Сега отново е в шоуто, като малко след края му планира концерт на една от популярните софийски сцени. Дали това ще бъде пробивът, на който се надява? Предстои да разберем. Факт е, че в предаването тя категорично отказва да пее, а Албена Вулева дори предположи, че няма никакви гласови дадености и се притеснява истината да не лъсне пред зрителите. \r\nМеждувременно Освалдо Риос не спира да поддържа контакт с Весела от разстояние, уж по приятелски. Тя обаче приема редките прояви на внимание от негова страна като знак, че все още не я е забравил и има шансове отново да се съберат. Точно това ѝ пречи да изгради стабилна връзка с друг мъж. Всеки път, когато се влюби, се появява Освалдо, за да ѝ припомни за себе си и да разбие шансовете ѝ да е щастлива с друг. До ден днешен певицата твърди, че той е бил най-галантният мъж в живота ѝ, истински джентълмен, който е я глезил като принцеса. Няма да забрави как й купува 1500 рози, с които застила пътя й на неин рожден ден. Тя застава на негова страна дори когато бивши партньорки го обвиняват, че ги малтретирал физически. „Не е възможно!”, категорична е влюбената жена.  \r\nГовори се, че през леглото ѝ са минали всякакви мъже. Сред малкото известни имена е на певеца Васил Петров. Връзката с него обаче от години е минало. Самата Весела е признавала, че дори е била бременна малко преди да навърши 40 години. Но губи бебето в края на третия месец от бременността. Тогава обвинява прочутата д-р Мазнейкова в немарливост. Вместо да я попита как е след шока, тя й задала въпроса: „Прощавай, детето, което абортира, от Васил Петров ли беше?”  Разбитото си сърце и самотата Весела запълва с учене. Към образованието си от Музикалната академия в София добавя дипломи по алтернативна медицина, психология, психотерапия, научава се да работи и с хипноза. Грижи се за болната си майка до смъртта ѝ, самата тя получава сериозно здравословни проблеми, които няма как да бъдат излекувани. Така и не среща мъж, с когото да създаде семейство. Оправя се трудно финансово, а за да спечели някой лев, отново се включва в „Бит Брадър”. \r\nГовори се, че си направила профили в сайтове за запознанства с надежда, че ще ѝ помогнат да избяга от самотата. Там описвала себе си като „жена, готова на експерименти”. Зодията ѝ Скорпион се счита за най-сексуалната и Весела вероятно наистина не е така скучна в леглото, колкото изглежда в разговорите с някои от съквартирантите в „Биг Брадър”, оплаквайки се от безкрайните си болежки. Проблемът обаче е, че много рядко си позволява да изяви своята чувствена страна. Разбитото преди 20 години сърце и многото разочарования са я превърнали във вечно оплакваща се жена на средна възраст, която вече не вярва, че може да бъде щастлива.  \r\n  \r\n \n\t\t\t\t\t\t", "date": "2018.11.19", "title": "Весела Нейнски крие аборт от Васил Петров, любовна авантюра с Освалдо Риос разбива живота й\r\n"}
{"url": "http://www.bnews.bg/article/252283-vma_izprati_chetirima_lekari_na_misiya_v_mali", "text": "\n Четиричленен екип от български военни медици замина за Мали. За 19-и път от 2013 г. насам наши специалисти участват в Мисията на Европейския съюз за обучение на силите за сигурност на африканската държава, съобщиха от Военномедицинска академия. \r\n\r\n Поредният екип ще се грижи за здравето на личния състав на щаба на операцията, базиран в столицата Бамако. Продължителността на мисията е 4 месеца, а смяната на екипите става на ротационен принцип. Работата при екстремални условия е не просто приключение, но и изпитание на личностните качества и професионализма. Там българските военни лекари непрекъснато доказват, че военната медицина е не просто специалност, а отговорна кауза, достъпна само за най-смелите професионалисти, които рискуват живота си за другите, вземат най-бързото и най-животоспасяващото решение в екстремна ситуация.   \r\n\r\n \"Пазете се. Пожелавам ви успешна мисия и да се върнете живи и здрави\", им пожела началникът на ВМА бригаден генерал проф. д-р Венцислав Мутафчийски. \r\n\r\n Той им даде някои насоки и им сподели важни съвети за престоя им зад граница, уповавайки се на личния си опит от няколко мисии.     \r\n\r\n Българските военни медици участват в различни хуманитарни и мироопазващи мисии зад граница повече от век, като винаги са получавали отлична оценка за представянето си. Освен в горещите точки на света, нашите военни лекари са в постоянна готовност да помагат на населението и в мирно време - при природни бедствия, производствени аварии, терористични актове и други. \r\n \n\t\t\t\t\t\t", "date": "2018.11.19", "title": "ВМА изпрати четирима лекари на мисия в Мали"}
{"url": "http://www.bnews.bg/article/252281-studat_i_tamninata_predrazpolagat_kam_upotreba_na_alkohol", "text": "\n Хората, които живеят при студен климат и с по-малко слънце, е по-вероятно да посягат повече към „огнената вода“, сочат резултатите от нови изследване по въпроса, предаде БГНЕС. \r\n\r\n Американски учени са установили връзка между средните температури, часовете на греене на слънцето и „поглъщането на градуси“ за оправяне на настроението, съобщи Би Би Си. \r\n\r\n Данните от 193 страни доказват, че климатът допринася за по-висока честота на прекомерна употреба на алкохол и цироза на черния дроб. \r\n\r\n Рамон Баталър, асоцииран директор на Център за изследване на черния дроб в Питсбърг, заяви, че „това е първото проучване, което систематично доказва, че в световен мащаб и в Америка, в по-студените и с по-малко слънце зони има повече пиене и алкохолна цироза“. \r\n\r\n Алкохолът разширява кръвоносните съдове и увеличава притока на топла кръв към кожата. Пиенето също така е свързано с депресията, която е по-разпространена, когато слънчевата светлина е оскъдна. \r\n\r\n Проучването, публикувано онлайн в списание Hepatology, използва данни от Световната здравна организация (СЗО) и Световната метеорологична организация. \r\n\r\n Участвалият в изследването д-р Питър Маккан, медицински съветник на болница „Кесъл Крайг“, клиника за рехабилитация при употреба на наркотици и алкохол в Шотландия, сега призовава за ограничения в рекламата на алкохол през зимните месеци, също участва в изработването на доклада. \r\n\r\n „Сега имаме нови доказателства, че времето, и по-специално температурата и количеството слънчева светлина, на които сме изложени, оказва силно влияние върху количеството алкохол, който консумираме. Освен това потреблението на алкохол, свързано с времето, е пряко свързано с шансовете ни да развием най-опасната форма на чернодробно заболяване – цироза – което в крайна сметка може да доведе до чернодробната недостатъчност и смърт“, каза той. \r\n\r\n Според д-р Питър Маккан „по-строгите закони за ценообразуването на алкохола със сигурност са оправдани, когато обмисляме опустошителното комбинирано действие на ниската слънчева светлина и по-евтиния алкохол върху потреблението. \r\n\r\n „Рекламните закони трябва да се решават с ограничения през зимните месеци, които да се вземат под внимание“, подчерта той. \r\n\r\n Доказателство за връзката с климата стана известно в момент, когато СЗО представя днес нови данни за консумацията на алкохол в Европа на срещата на върха в Единбург. Там беше посочено, че нивата остават високи и че почти половината от възрастното мъжко население е изложено на риск от краткосрочни и дългосрочни здравни и социални проблеми, дължащи се на вредните модели на пиене. \r\n\r\n По-рано тази година в Шотландия влезе в сила законодателство относно минималното ценообразуване на алкохола в опит да се справи с проблемното пиене. \r\n \n\t\t\t\t\t\t", "date": "2018.11.19", "title": "Студът и тъмнината предразполагат към употреба на алкохол"}
{"url": "http://www.bnews.bg/article/252277-gerb_s_prognozi_za_badeshteto_koi_shte_sa_nay_dobre_platenite_profesii", "text": "\n Високите заплати и най-голям ръст на доходите се очертава за в бъдеще да получават най-вече математици, техници и инженери, стана ясно от прогнозата на МОН. \r\n\r\n Затова е добре децата да се ориентират към такива професионални паралелки и за в бъдеще - такива специалности във ВУЗ. Това сочат данните на пазара на труда, стана ясно от думите на просветния министър Красимир Вълчев пред медиите на конференцията \"Ценности и образование\" във Военния клуб. \r\n\r\n Догодина преструктурираме приема в дуалното образование, каза той и обясни, че ще се преминава от несвързани с математиката и техниката специалности към технически такива. Нашата цел е да мотивираме повече деца да се включат в тези инженерно-технически специалности и след това във висшето образование, там ще бъде най-големият очакван недостиг на пазара на труда, каза Вълчев. Той гарантира, че дуалната форма ще се разширява. с пари от държавния бюджет и по ОП \"Наука и образование за интелигентен растеж\". Ежегодно се увеличават ученици, паралелки и работодатели.  \r\n\r\n Милион и половина са отделените стипендии за дуално образование, като се предвижда сумата да се увеличава, но учениците към момента не са толкова много, призна просветният министър, предаде Канал 3. \r\n  \r\n \n\t\t\t\t\t\t", "date": "2018.11.19", "title": "ГЕРБ с прогнози за бъдещето - кои ще са най-добре платените професии"}
{"url": "http://www.bnews.bg/article/252284-kaliforniya_prodalzhava_da_dava_zhertvi_v_ogneniya_ad_zaginalite_veche_sa_80", "text": "\n Броят на загиналите в горските пожари в Калифорния продължава да расте. По последни данни те вече са 80 души.  \r\n\r\n Над 1200 се водят безследно изчезнали и властите се опасяват, че броят на жертвите може да се увеличи. Много от спасителите са загубили собствените си домове и търсят телата на своите съседи сред останките от изпепелените къщи.  \r\n\r\n Над 1000 пожарникари продължават да се борят с пожара, наречен „Лагерен огън”. Вчера 65% от него са овладени, но вече са унищожени близо 12 000 сгради.  \r\n\r\n 77 от жертвите са в град Парадайз, който беше напълно опустошен от стихията. Техни съграждани се събраха на бдение в памет на загиналите.   \r\n\r\n По данни на властите общо 1 276 души са в списъка на изчезналите в най-смъртоносните пожари в историята на щата Калифорния. \r\n \n\t\t\t\t\t\t", "date": "2018.11.19", "title": "Калифорния продължава да дава жертви в огнения ад, загиналите вече са 80!"}
{"url": "http://www.bnews.bg/article/252278-baletat_snezhanka_za_parvi_pat_v_balgariya", "text": "\n За първи път в България ще бъде представен балетът „Снежанка“ по музика на П. И. Чайковски. Спектакълът е включен в рамките на третия Международен балетен форум – Варна 2018. Освен „Снежанка“ ще бъдат представени и 5 балетни заглавия със звезди на руския балет и балетни артисти от 14 националности. \r\n\r\n Държавна опера Варна при Театрално-музикален продуцентски център Варна поднася на своите зрители за Коледа 2018 истински балетен празник. III МЕЖДУНАРОДЕН БАЛЕТЕН ФОРУМ, който ще се проведе от 22 ноември до 16 декември, в рамките на XIX КОЛЕДЕН МУЗИКАЛЕН ФЕСТИВАЛ, ще изненада публиката с цели пет балетни заглавия, в които ще танцуват звезди на руския балет и избрани с кастинг балетни артисти от 14 националности. \r\n\r\n Особен интерес предизвиква премиерата на балетът  «Снежанка» по музика на П. И. Чайковски, първа постановка в България. Наричат „Снежанка“ „четвъртият балет“ на Чайковски, макар че той няма такъв балет. Но е написал музика за пиесата „Снежанка“ по приказката на Александър Островски. Държавният театър за опера и балет в Красноярск също има своя хореографска версия за този балет, върху която е развита и варненската постановка на „Снежанка“ с участието на избрани с кастинг солисти от Русия, България, Италия, Испания, Франция и други страни. В главните роли ще аплодираме Анастасия Осокина, Иван Карнаухов (5 декември) и Анастасия Нигматулина, Иван Карнаухов (8 декември). \r\n\r\n  „Снежанка“ е едно от най-вдъхновените съчинения на Чайковски, в което той е вложил и национален руски колорит. В партитурта на балета, освен музиката, създадена за пиесата на Островски, е включена и музика от други произведения на Чайковски: Първа симфония «Зимние грезы», Серенада за струнен оркестър, Голяма соната за фортепиано и др. \r\n\r\n III Международен балетен форум – Варна 2018 ще ни срещне с класическата хореографска версия на Александър Горский на „Зле опазеното момиче“ от Хертел, в главните роли с Елена Свинко и Марчело Пелицони (30 ноември) и премиерните балетни постановки на Варненската опера от тази година „Пепеляшка“ от Прокофиев, хореография Сергей Бобров, с Елена Свинко в главната роля (22, 26 ноември) и „Лебедово езеро“ от Чайковски, хореография Мариус Петипа и Лев Иванов, хореографска редакция Сергей Бобров. Главните роли в „балета на балетите“ ще защитят: Одета/Одилия – Елена Свинко, Принц Зигфрид – Марчело Пелицони, Ротбарт – Максим Иконостасов, Бино – Франческо Бруни (15 декември) и Одета/Одилия – Анастасия Белоногова, Принц Зигфрид – Франциско Руис, Ротбарт – Павел Кирчев, Бино – Франческо Бруни (16 декември). \r\n\r\n Задължителна за коледното настроение е и любимата ни, добре позната „Лешникотрошачката“ от Чайковски, хореография Сергей Бобров, която също ще има две представления с различни солисти. Главните персонажи ще пресъздадат: Мари – Елена Свинко, Принц – Марчело Пелицони, Дроселмайер – Константинос Каравос, Крал на мишките – Павел Кирчев (12 декември) и Мари – Анастасия Белоногова, Принц – Франциско Руис, Дроселмайер – Константинос Каравос, Крал на мишките – Павел Кирчев, малката Мари – Нeрея Асторя (13 декември). \r\n\r\n \r\n\r\n   \r\n\r\n БИЛЕТНИ КАСИ: \r\n\r\n ТМПЦ Варна, пл. «Независимост» 1, Основна сцена: понеделник-петък 9:00-13:30 и 14:30-20:00; събота 10:00–13:30 и 14:30-19:00 ч.; неделя 11:00-16:00, тел. 052 665 022; \r\n\r\n Заявки: тел. 052 665 051, 052 665 020; www. operavarna.com  \r\n\r\n Фестивален и конгресен център: всеки ден 10:00-21:00, почивка 14:00-14:30 и 16:30-17:00, тел. 052 685 214 \r\n\r\n Online в Еventim.bg чрез услугата Print@Home: \r\n\r\n http://www.eventim.bg/bg/bileti/tmpc-varna-21/promo.html… \r\n\r\n   \r\n\r\n   \r\n \n\t\t\t\t\t\t", "date": "2018.11.19", "title": "Балетът „Снежанка“ за първи път в България! "}
{"url": "http://www.bnews.bg/article/252285-arestuvaha_shef_v_rosatom_pri_predavane_na_podkup", "text": "\n Ръководителят на \"Научно-производствения комплекс\" Дедал \"и други двама души бяха задържани в Крим по време на предаване на подкуп, съобщава РИА Новости във връзка с Кримската гранична охрана на ФСБ. Дедал е част от  корпорация \"Росатом\"  и е изпълнител в областта на технологиите за сигурност. \r\n\r\n Според Федералната служба за сигурност на Русия, ръководителят на компанията е бил задържан по време на прехвърлянето на първата част от подкуп от 2,5 милиона рубли. в един от ресторантите в Симферопол. \r\n\r\n Според разследващите, служителите на компанията се опитали да предложат пари на служителя на граничната охрана, за да ги покровителства при сключването на държавни договори и подпомагане при приемането на инсталирането и пускането в експлоатация на техническо оборудване за защита на държавната граница. \r\n\r\n Заведено е наказателно дело срещу задържаните за подкуп в голям мащаб, извършено от група лица. Заподозрените са изправени пред лишаване от свобода за период от осем до 15 години с глоба до 70 пъти размера на подкупа. \r\n\r\n През октомври съдът на Симферопол призна \"Дедал\" за виновен за извършване на административно нарушение за незаконно обезщетение и наложи глоба на компанията за 20 милиона рубли. \r\n \n\t\t\t\t\t\t", "date": "2018.11.19", "title": "Арестуваха шеф в \"Росатом\" при предаване на подкуп"}
{"url": "http://www.bnews.bg/article/252272-pitat_preslava_kolko_mesetsa_e_bila_bremenna", "text": "\n Почитатели подлудиха фолк певицата Преслава с тъпия въпрос колко месеца е била бременна. Младата майка позволи на феновете да ѝ задават въпроси във фейсбук, като сред най култовите бе именно за срока, в който носила дъщеря си Паола, забеляза репортер на „Уикенд”. \r\nСлед странния въпрос добричлийката се ошашави, но после с усмивка отвърна – „Само девет, колкото трае нормалната бременност”. Въпросът бил породен от факта, че близо година преди да забременее вървяха слухове, че Преси е „трудна”. Отделно брюнетката до последно криеше корема и качваше обработени снимки, на които почти не си личи, че очаква дете. Всичко това озадачи феновете, които се завайкаха колко месеца е била бременна любимката им. Преслава вече е оставила новородената си щерка Паола на гледачка и се втурна по участия още преди бебето да стане на 40 дни. \r\n  \r\n \n\t\t\t\t\t\t", "date": "2018.11.19", "title": "Питат Преслава колко месеца е била бременна"}
