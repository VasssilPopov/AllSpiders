{"url": "http://www.bnews.bg/article/254373-veche_sa_prodadeni_13_000_elektronni_vinetki", "text": "\n Вече са продадени 13 000 електронни винетки, конвертирани са 47 000 хартиени стикера, съобщава агенцията \"Пътна инфраструктура\" (АПИ). От 1 януари 2019 г. в България се въвежда електронна винетка за ползване на платената пътна мрежа, се припомня в съобщението. \r\n  \r\nЗа тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси. \r\n  \r\nОт началото на продажбата на е-винетки на 17 декември 2018 г., вече са купени 13 000 за 1,3 млн. лв. Цените на всички видове винетки остават непроменени и през 2019 г., се посочва в съобщението. \r\n  \r\nОтбелязва се, че с влизане в сила на е-винетката отпада необходимостта да се залепва хартиен стикер на предното стъкло на пътното превозно средство. При проверка от контролните органи на пътя, шофьорите не са задължени да представят документ, удостоверяващ купена e-винетка. \r\n  \r\nХартиените винетни стикери, купени през 2018 г., които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила, до датата, на която изтичат, посочват от АПИ. \r\n\r\n Сайтът bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се смятат за нарушители, след като имат валидна винетка, залепена на стъклото. Досега през bgtoll.bg са конвертирани 47 000 хартиени винетки, информират от АПИ. \r\n \n\t\t\t\t\t\t", "date": "2018.12.31", "title": "Вече са продадени 13 000 електронни винетки"}
{"url": "http://www.bnews.bg/article/254369-veche_e_2019_g_no_za", "text": "\n Самоа посрещна първа в света новата година. 2019-а настъпи в Тихоокеанската островна държава точно в 12 ч. българско време. След час започват тържествата в Нова Зеландия. Следват Австралия, Северна Корея и Тайван. \r\n\r\n До 2011 г. Самоа беше последната, която посреща Нова година. Сега празнуващите там имат шанса да се включат в две новогодишни празненства – отбелязват първи настъпването на новата година в Западна Самоа, а на сутринта да прелетят на 164 км до източната част на островите, които принадлежат на Съединените щати, и да гръмнат шампанското там, като посрещнат последни на земното кълбо 2019 г., предаде БТВ. \r\n \n\t\t\t\t\t\t", "date": "2018.12.31", "title": "Вече е 2019 г., но за ..."}
{"url": "http://www.bnews.bg/article/254368-ima_risk_ot_prodalzhavane_na_srutvaneto_na_sgradata_v_magnitogorsk", "text": "\n Студовете и рискът от по-нататъшно разрушаване на сградата в руския уралски град Магнитогорск, част от която рухна днес при експлозия на битов газ, затрудняват разгребването на развалините, където спасители все още търсят затрупани хора. Това заяви прессекретарят на местния клон на министерството на извънредните ситуации. Егор Пахомов, предаде ТАСС. \r\n\r\n Градската управа съобщи, че са застрашени от рухване още два входа от общо 12 в десететажния панелен жилищен блок.  \r\n\r\n Четирима са потвърдените загинали при инцидента. В неизвестност са 68 от 120-те жители на пострадалия вход. Според губернатора на Челябинска област Борис Дубровски може да са затрупани още около 50. \r\n\r\n До минус 27 градуса се очаква да падне тази нощ температурата в Магнитогорск по данни на федералния хидрометеорологичен център. Над 1300 души с 200 единици техника се включиха вече в спасителните дейности на местопроизшествието, информира Пахомов.  \r\n \n\t\t\t\t\t\t", "date": "2018.12.31", "title": "Има риск от продължаване на срутването на сградата в Магнитогорск"}
{"url": "http://www.bnews.bg/article/254366-gdpr_dokara_tri_pati_poveche_zhalbi_sled_vavezhdaneto_na_reglamenta", "text": "\n Поне три пъти се увеличиха жалбите след 25 май тази година, когато влезе в сила Европейският регламент за защита на личните данни GDPR, заяви днес пред БНР Венцислав Караджов, председател на Комисията за защита на личните данни (КЗЛД). \r\n\r\n „До 25 май жалбите бяха в порядъка до 200, а в момента имаме 800 жалби, подадени в КЗЛД“, каза той в предаването „Преди всички“ на програма „Хоризонт“. \r\n\r\n Според него това е нормално с оглед на сериозната разяснителна кампания, в която на физическите лица и администратори на лични данни са били обяснени правата и задълженията им. В резултат на което гражданите са проявили по-голяма активност. \r\n\r\n „Бих казал, че около 80% от жалбите са основателни“, каза Караджов, но посочи, че има и жалби, които показват неразбиране – например, към кого да се обърнат при документни измами, тъй като това не е КЗЛД, а компетентните органи на прокуратурата. \r\n\r\n От тези 80% има известна част жалби, неоснователни по своето съдържание. В тях органът правилно е адресиран, но има неразбиране на правото на защита на личните данни от физически лица, обясни той. \r\n\r\n „Те, например, не желаят да заплатят разходите, направени за определена услуга – комунална или свързана с телефонията. И това, че са успели да се крият години наред да не плащат, считат, че където е изтекла погасителната давност, администраторът – т.е. фирмата, няма право повече да им обработва личните данни. Но ние не се произнасяме за давност, а дали администраторът има право да им обработва данните, а той има, защото има интерес да възстанови тези средства, които е изразходил, за да им предостави услугата“, каза Караджов. И посочи, че за изтекла давност трябва да се произнесе съд, а не административен орган като КЗЛД. \r\n\r\n Караджов посъветва администраторите по-внимателно да прочетат общия регламент на GDPR, защото той защитава и бизнеса. „Да, трябва да отговориш как обработваш данните на физическо лице. Срокът е един месец, а преди това бе 14 дни, а при сложни казуси може да се увеличи с още месец“, посочи той. „Отделно GDPR казва, че физическо лице, въпреки че му е отговорено, продължава да подава искания до администратора, и те очевидно се явяват неоснователни, то администраторът може да въведе такса за обслужване на този клиент или да му откаже, като подчертае, че вече е отговорил“. \r\n\r\n Според Караджов у администраторите има един неоснователен страх от GDPR, тъй като регламентът не се чете в детайли, а се разчита на консултанти. „За съжаление в България липсват достатъчно добре подготвени консултанти. Да, има такива, но не всички разполагат с необходимата компетентност, за да дадат съвет“. \r\n\r\n Тъй като има такива, които съветват граждани да си спестяват плащането на режийни под претекст, че се използват личните им данни, изниква въпросът дали не може да се оформи добър бизнес около регламента. \r\n\r\n „Той се оформи, и то първоначално поради факта, че КЗЛД започна сериозна разяснителна кампания, но в нея не можем да обслужим индивидуалните интереси на всеки бизнесмен… В резултат се установи, че бизнесът не познава правилата за обработване на лични данни с изключение на определени видове бизнеси, които обработваха лични данни в големи обеми и поради факта, че постоянно подаваха жалби срещу тях, бяха сложили в ред начина на обработка на личните данни. Но останалата част, включително малък и среден бизнес… сериозно не обръщаха внимание на правилата“, каза Караджов. \r\n\r\n Той посочи, че обработката на всяка една жалба отнема между месец и три месеца, за да се произнесе в КЗЛД по нея и че напролет очаква първите съдебни решения по резолюциите на комисията според новия регламент. \r\n \n\t\t\t\t\t\t", "date": "2018.12.31", "title": "GDPR докара три пъти повече жалби след въвеждането на регламента"}
{"url": "http://www.bnews.bg/article/254354-naum_shopov_mechtae_za_lyatna_svatba_i_bebe", "text": "\n Миналия месец звездата от лекарския сериал „Откраднат живот” - Наум Шопов - младши, се сгоди за дългогодишната си приятелка Теа Минкова. Екранният д-р Борис Тасев, който наскоро завърши образованието си по медицина, планира лятна сватба. Toй не крие, че вече много му се ще да стане баща. \r\nОт публикуваните кадри в социалната мрежа стана ясно, че наследникът на артистичната фамилия Шопови е изненадал приятелката си с годежен пръстен на писта за дрифт. Наум открай време е запален по високите скорости и бързите коли, затова решил да предложи на Теа на автомобилната площадка. Мнозина останаха учудени от този факт, защото младият Шопов с нищо не издаваше, че е готов за брак. Дори напротив – в свои интервюта споделяше, че не бърза за гражданското и уж предвиждаше да направи тази стъпка в по-далечно бъдеще. Напоследък обаче все по-често се замислял и за сватба, и за бебе, та нищо чудно в скоро време да зарадва почитателите си с щастлива новина. \r\n„С Теа се надяваме, че новата година ще ни донесе предимно положителни емоции. Планираме сватба през лятото, вероятно край морския бряг, а защо пък не и още нещо...”, намекна екранният д-р Тасев. \r\nАктьорът от „Откраднат живот” най-сетне се чувства готов за наследник, защото финансовото му положение е стабилно и му позволява да издържа тричленно семейство. Той успешно завърши медицинското си образование, но се занимава с още куп странични дейности, които му носят много добри доходи. Неотдавна Наум и Теа си купиха просторен апартамент, който обзаведоха по последна мода, а след като свиха гнездото, усетиха, че е време да станат истинско семейство. \r\nОсвен че участва в най-популярния български сериал, Шопов вече практикува лекарската професия и се готви да гради кариера на пластичен хирург. Междувременно подхвана и ново начинание – започна съвместен проект с Даниел и Александра Петканови. Те отвориха рекламна агенция, която възнамеряват тепърва да развиват. Наум печели прилично и от промотиране на различни продукти в социалната мрежа, където има 74 000 последователи. \r\n \n\t\t\t\t\t\t", "date": "2018.12.31", "title": "Наум Шопов мечтае за лятна сватба и бебе "}
{"url": "http://www.bnews.bg/article/254349-dzhino_biankalana_gotov_za_semeystvo", "text": "\n Двукратният шампион от „Биг Брадър” Джино Бианкалана е готов да стъпи в брак с приятелката си Кристиана Канева \r\nМладата и красива лекарка успя да плени сърцето на американския ерген и с днешна дата двамата са много щастливи заедно. Джино признава, че от години не е бил толкова влюбен, затова обмислял около Нова година да изненада чаровната брюнетка с годежен пръстен. Запознати издават, че тя по всяка вероятност ще приеме предложението му и нищо чудно в скоро време да планират дата за сватбата си, пише \"Уикенд\". \r\n  \r\n \n\t\t\t\t\t\t", "date": "2018.12.31", "title": "Джино Бианкалана готов за семейство "}
{"url": "http://www.bnews.bg/article/254347-3000_balgarki_s_opasnite_silikonovi_gardi_napraveni_ot_gel_za_matratsi", "text": "\n Новината, че популярните френски импланти „PIP” водят до появата на изключително рядък, но агресивен вид рак – анапластичния, влуди в буквалния смисъл думата любителите на пищния бюст, научи HotArena. Предпразнично лекарските кабинети на мамолозите осъмнаха с дами, които настояват за спешен преглед. Паниката е превзела и ВИП представителките на нежния пол у нас, а популярна фолк звезда направо изпаднала в истерия и заплашвала, че ще съди всчки до дупка, в това число и фирмата вносител. \r\nОт 2010 г. насам в страната ни се използват нисък клас импланти, които са пълни с индустриален гел – като този в матраците и лепилото за тапети, вместо медицински. Синтетиката била толкова калпава, че се случвало цици да „избухнат” в самолет и да се получи разкъсване на плънката. Това създавало куп главоболия на силиконките, които след това търсели спешна лекарска помощ. Никой обаче не ги уведомявал какво точно съдържа плънката в гърдите им, за която средно се бръкват с по няколко хиляди лева. \r\n„Потресена съм! Защо едва сега научавам, че гелът в бюста ми е като този в матрака? И че е въпрос на време да доведе до образуване на тумор. Чукам на дърво да не се стигне до проблем. Първата ми работа в новата година ще е да посетя специалист! Честно казано, разтревожена съм, че съм платила прескъпо за химията в гърдите ми, която може да ме убие. Защо никой не ни предупреди. За десет години два пъти съм ремонтирала бюста си. Първият се наложи по технически причини. Силиконът се разпадна по време на турболенция на полет от София до Лондон. Усещах болка, а след това в хотела видях, че гърдите ми са придобили неправилна форма. Опипах се и напипвах буци. Как не припаднах в  банята на хотела – не зная. Запазих самообладание и позвъних на лекаря си. Наложи се да се върна в България, за да ме оперират, че да оправят поразията. Една операция, макар и за поставяне на „бомби” не е лека и си носи рисковете на всички други операции. Правят се куп изследвания, за алергии, за ХИВ, за хепатит, консултации с анастезиологи каккво ли не още. \r\nПравих си и втора операция за увеличаване на гърдите. Имплантите имат срок на годност. Когато той изтече – се сменят с нови. Продават се и импланти втора употреба. Не зная дали това е редно и дали е законно. Но имаме ли гаранция, че след като ни упоят, ще ни сложат нещо ново и качествено?! В случая обаче съм потресена от от факта, че признанието за вредния и раководпредизвикващ имлант дойде от бившия топ доставчик на „PIP” за България Седрик Жоакимсман. Как ще постъпи фирмата сега?! Ще ни обезщети ли?!  Ще минат ли всички тези български жени на безплатни медицински прегледи или поне фирмата вносител ще поеме ли разходите за ходене по болниците и евентуалното лечение, ако се налага? Освен това – възниква и още един проблем. Няма нормална жена, която да предпочете да продължава да живее с отровния силикон в гърдите си. Ще се наложи всички да минем отново под ножа. Проблемът тепърва ще се разраства. Вярвам в морала на българските лекари и допускам, че не са знаели какво блъскат в циците”, разказва пред репортер на \"Уикенд\" Дарина Борисова от София. \r\nПрез 2010 г. гръмва първият скандал за опасния силикон във Франция. Собственикът на „PIP” Жан Клод Мас е осъден на 4 години затвор. 500 000 жени от цял свят завеждат дела срещу фирмата, която бързо обявява ликвидация. Американската администрация по храните и лекарствата е получила над 400 доклада за предизвикано раково заболяване, като 18 от описаните случай са завършили фатално. В съдебната зала Жан Клод Мас се разкайва за случилото се и обяснява, че е вярвал в качеството на силикона, което било клас 3 – най-високия в бранша. От такъв се изработвали и пейсмейкърите за сърцето. След излежаването на присъдата се оттегля от официално от бизнеса, но имплантите му продължават да „шетат” из Европа, предлагани от друга фирма. Изключително популярни стават в страните от бившия Източен блок. \r\nПо медицински данни у нас 3000 българки разхождат силикон, водещ до анапластичния едроклетъчен лимфом. На голяма част от тях силиконите са представени като „изобретения” от висок клас. Препоръчвани са за избор от водещи специалисти. Същите вредни импланти са продавани в Румъния и Словения. Гаранция за безопасността на използвания силикон е дадена от немската фирма „Тюв”, прочута с това, че издава сертификати за качество на водещи немски автомобилни компании и атомни електроцентрали. \r\n  \r\n \n\t\t\t\t\t\t", "date": "2018.12.31", "title": "3000 българки с опасните силиконови гърди, направени от гел за матраци \r\n"}
{"url": "http://www.bnews.bg/article/254372-navlizame_v_novata_godina_s_nova_nadezhda_za_vazhod", "text": "\n Измина още една година от дългия низ на времето, което Господ Бог ни е дарувал, за да възрастваме и да се спасяваме в Него. Да възрастваме във вярата и добродетелите, в следването на Господния път, в нашето богоуподобяване и в съграждането на Църквата, която Господ ни е оставил като сигурен спасителен кораб сред бурите на житейското море. Църква \"славна..., която няма петно, или порок..., света и непорочна\" (Еф. 5:27). Църква, в която според Божието обещание неизменно и всякога обитава Духът на Истината, Когото Господ изпрати някога над Своите апостоли, за да ги наставлява във всяка истина (вж. Йоан. 14:16-17, 26) и Който пребъдва сред нас, уповаващите се в Господа и спасителните Му заповеди. \r\n\r\n Това се казва в обръщението на патриарх Неофит към българите за настъпващата Нова 2019 година. \r\n\r\n В него се отбелязва, че в края на изминалата и началото на новата година ние благодарим на Бога за всичките Негови щедрости, за великата Му милост и дълготърпение към нас, недостойните, но дълбоко в сърцата си предани Нему и обичани от Него чеда. Ето защо, в тези благословени дни на новолетието, заедно с Псалмопевеца възкликваме: \"Колко са многобройни делата Ти, Господи! Всичко си направил премъдро\" (Пс. 103:24). Възпяваме и прославяме светото Му име и отново Му благодарим за неоскъдяващата благодат, която Той щедро излива над нас и с която укрепва и поддържа всекиго от нас и цялото Свое творение. \r\n\r\n И така, благодарили на Господа, навлизаме в новата година с нова надежда за възход и укрепване на нашата Православна църква и скъпото ни Отечество, за мир и благодат във всеки български християнски дом и всяка християнска душа, отбелязва българският патриарх. Надежда, която, по думите на апостола, \"не посрамя, защото любовта Божия се изля в нашите сърца чрез дадения нам Дух Светий\" (Рим. 5:5). А спасението ни е в надеждата \"за вечен живот, който неизменният в словото Си Бог обеща преди вечни времена\" (Тит. 1:2). Въоръжени с тази надежда и с вярата в Христа Исуса и в благия Божи промисъл, и през новата година ще се стремим да отдадем всичките си сили и таланти, които Господ Бог ни е дарувал, така щото Църквата и Родината ни да вървят към мирни и благодатни дни и години, неизменно уповавайки се на Бога и търсейки Неговата свята воля н както всеки ден се молим с молитвата Господня: \"Да бъде, Господи, Твоята воля\" (Мат. 6:10). \r\n\r\n В обръщението си патриарх Неофит изтъква, че \"Господня е земята и онова, що я изпълня\" (1 Кор. 10:28), Господни сме и ние, които сме творение на Неговите ръце, и никой не знае \"времената или годините, които Отец е положил в Своя власт\". Вярваме и знаем, че нашият Творец и Всеблаг Небесен Отец всичко е сътворил премъдро, че Той не иска да бъдат напразни делата на Неговата Премъдрост (вж. Прем. Сол. 14:5) и затова в отреденото ни от Него време полагаме своите усилия да бъдем достойни Божии чеда, усърдно принасящи всеки ден своя дял в общото богочовешко дело, към което Бог ни призовава да Му бъдем съработници. В това дело и в това наше, от Бога определено, предназначение с нас винаги е силата на Божията благодат, която ни укрепва в немощта ни и възпълва онова, което не ни достига. \r\n\r\n Да бъде благословено и прославено името Господне, да бъде благословена и нашата скъпа Родина България за слава Божия и за доброто и благопреуспяването на обичния ни православен народ! Божията милост и Неговата всещедра и всепобеждаваща любов да бъдат винаги с нас, Божията крепка Десница да ни ръководи във всяко наше лично и общностно дело, с което и през Новата 2019 година ще продължим да изграждаме нашите съдбини, пожелава българският патриарх Неофит и благославя: \"Бог на мира и любовта да бъде с всички нас! За много и благословени години!\" \r\n\r\n     \r\n \n\t\t\t\t\t\t", "date": "2018.12.31", "title": "Навлизаме в новата година с нова надежда за възход "}
{"url": "http://www.bnews.bg/article/254360-seriya_brutalni_palezhi_na_koli_izpravi_na_nokti_sofiyantsi", "text": "\n Няколко брутални палежи на коли в столицата са станали навръх Нова година, научи БЛИЦ. За тях до момента няма подробности от кого са били извършени. \r\n\r\n Читатели на БЛИЦ разкриха, че първият палеж е бил на паркинг в \"Овча купел\", където са горели четири автомобила. Те са били запалени преди около седмица, а след няколко дни на съседна улица е горял друг автомобил. \r\n\r\n Вторият случай е от нощта на 29-ти срещу 30 декември и е от кв. \"Красна поляна\". Колите са били паркирани пред блок на ул. \"Вардар\". Запалени са джип и стоящият до него друг автомобил.  \r\nОт МВР не съобщават официална информация по случая. \r\n \n\t\t\t\t\t\t", "date": "2018.12.31", "title": " Серия брутални палежи на коли изправи на нокти софиянци \r\n"}
{"url": "http://www.bnews.bg/article/254352-d_r_ognyanova_dari_kartinite_si_na_pirogov", "text": "\n Актрисата Диана Димитрова дари огромна част от своите картини на Детската хирургия в „Пирогов”. \r\nКакто е известно, звездата, позната като д-р Огнянова от „Откраднат живот”, се изявява не само пред камерата, но и като художник. По-слабо известен факт е, че тя има и две издадени детски книжки, в които е автор не само на текста, но и на илюстрациите. Именно тези илюстрации решила да дари на „Пирогов”, за да променят облика на болницата и да накарат болните деца да се чувстват по-добре. Две години картините стояли, окачени по стените в собствения ѝ дом. „Време е да усмихват някой друг”, смята звездата. \r\nЖеланието си да направи такова дарение актрисата споделила с пиара на болницата – Мария Пойразова. Тя ѝ съдействала и малко преди Коледа илюстрациите вече били в „Пирогов”. „Тръгнахме по коридорите на детска хирургия да мерим и напасваме картини. Сградата е ремонтирана и има цветни колажи и рисунки по стените. Усещането, че си в болница, липсва. Мария сподели че биха паснали чудесно в отделението по детска урология. И така имах честта да се запозная с д-р Стоян Вълчев Пеев. Изчакахме го да излезе от операция. Да, той е истински уролог и то детски!”, разказа актрисата, чиято героиня в „Откраднат живот” също е уролог. Тя сподели няколко снимки от трапезарията на отделението по детска урология, пише \"Уикенд\". \r\n  \r\n \n\t\t\t\t\t\t", "date": "2018.12.31", "title": "Д-р Огнянова дари картините си на „Пирогов”\r\n"}
{"url": "http://www.bnews.bg/article/254351-spetsialistite_savetvat_hranete_se_bavno_i_umereno_stavayte_leko_gladni_ot_masata", "text": "\n Винаги трябва да се храним бавно и умерено, дори човек, както се казва, хубаво е да става леко гладен от масата, за да бъде като цяло добре и да се поддържа един физически тонус на организма. При всички случаи преяждането не води до нищо добро, независимо с каква храна. Това каза в интервю за БГНЕС д-р Александър Кацаров, главен асистент в Клиника „Гастроентерология” към ВМА-София. \r\n\r\n Има ли вкусотийки, с които можем да прекаляваме и освен от напълняване, крие ли преяждането и други опасности - това са част въпросите, на които отговаря специалистът. По думите му, преяждането винаги е опасно. То се асоциира с чувство за дискомфорт, за тежест. Това, до което води пряко е затлъстяването и свързаните с него симптоми, а и свързаните с него заболявания. Еднократното преяждане основно влияе върху гастроинтестинален тракт, разбира се, но натоварва повече сърдечно-съдовата система. \r\n\r\n В спешното на ВМА са идвали много пациенти след преяждане, които изпитват чувство за тежест, за болка, особено след прием на целулозни храни каквито са традиционните за тези празници сарми, боб, леща и т.н. Като цяло идват хора, чиито оплаквания не са преминали няколко дни и се налага употребата на медикаменти, за да се успокоят нещата. Разбира се, има хора с определени здравословни проблеми, които трябва да са особено внимателни по отношение на храната. Става дума за пациенти най-вече с ендокринни и сърдечно-съдови заболявания, които по принцип трябва да спазват определена диета, назначена им от съответния специалист, подчерта д-р Кацаров. \r\n\r\n Специалистът не разделя храните на такива, с които все пак можем да си позволим да прекалим по отношение на количеството и такива, с които винаги трябва да внимаваме. Най-точната рецепта, която дава е да не се прекалява, въпреки че когато човек седне на маса, неусетно претоварва стомаха си. Доктор Александър Кацаров е категоричен, че винаги трябва да се храним бавно и умерено, дори човек, както се казва, хубаво е да става леко гладен от масата, за да бъде като цяло добре и да се поддържа един физически тонус на организма. \r\n\r\n Такъв трябва да бъде и „изходът” от коледните пости, а именно преходът към нормалното хранене да се прави постепенно и в умерени количества. В практиката си специалистът не помни да се е сблъсквал с пациенти със сериозни оплаквания от страна на гастроинтестиналния тракт, следствие на това, че са спазвали пост. По думите му, няма научни доказателства, че лишаването от определен вид храна по време на постите води до някакво заболяване. „Медицината се базира на факти и доказателства, т.е. когато няма научнообосновано доказателство, че това нещо води до заболяване, няма как да кажем, че води. Постенето е нормално нещо, много хора постят и не е доказано, че това вреди на организма или пък, че такъв краткотраен срок - един месец или 40 дни, е много сериозен стрес за организма”, категоричен е д-р Кацаров. Стресът и последиците от него обаче е сред основните фактори, които пълнят Клиниката по „Гастроентерология”. \r\n\r\n Опитът показва, че младите хора основно стигат до специалисти като нас заради стрес и натоварен начин на живот, работата, която имат, нередовния ритъм и яденето на голямо количество неприятни храни, да не кажем боклуци, отчита специалистът. Около 80% от пациентите в „Гастроентерология” са там заради т.нар. синдром на дразнимото черво, който се среща главно при жените, тъй като те са много по-чувствителни от мъжете. „Факт е, че по-голямата част от пациентите ни са със синдром на дразнимото черво. Има, разбира се, и с горнодиспептични оплаквания – особено при по-младите хора и това е напълно обяснимо, имайки предвид нередовното им хранене, ритъм на живот и засиления фактор на стреса. Всичко свързано с психоемоционални въздействия и стресови състояние се отразява на гастроинтестиналния тракт и това води до тези горно- и долнодиспептични оплаквания. Към първите се нареждат тежест, подуване, парене зад гръдната кост, а към вторите - отново тежест, подуване, метеоризъм и други клинични оплаквания, редуване на запек с разстройство”, изтъква специалистът. \r\n\r\n Алармиращи симптоми за синдром на дразнимото черво са кръв и слуз в изхожданията. Тогава задължително трябва да се отиде на лекар. Прегледът при специалист е неизбежен и ако имате роднина от първа линия със злокачествено заболяване на гастроинтестиналния тракт, стомах и карцином на дебелото черво, тъй като за карцинома е доказана пряка наследствена зависимост, каза още д-р Кацаров. \r\n \n\t\t\t\t\t\t", "date": "2018.12.31", "title": "Специалистите съветват: Хранете се бавно и умерено, ставайте леко гладни от масата"}
{"url": "http://www.bnews.bg/article/254353-mariya_silvestar_ne_spira_da_se_natiska_na_vladi_karadzhov", "text": "\n \r\nВодещата на „Бригада Нов дом” Мария Силвестър се хвърли на врата на колегата си Влади Караджов. Чаровният майстор е любимец на женската аудитория и това ясно си личи от снимките, които публикува в социалната мрежа. Тези дни той пусна кадър, на който позира с две дами едновременно – едната е Мария, а другата е неизвестна в публичното пространство блондинка. На фотото хубавиците са го оградили и го заспиват с целувки. \r\nПреди време се говореше, че водещата и екранният й партньор са гаджета, но тя побърза да опровергае слуховете. Покрай снимките на предаването шефът на строителната бригата доста се сближи с чаровната Мария и между тях прехвърчаха искри, ала не прераснаха в нищо сериозно. Той е признавал, че с нея се знаят от години, но чак впоследствие се опознали и си допаднали. Както Силвестър, така и Караджов имат деца от предишни връзки и темата за родителството още повече ги сближила. Владимир върти успешен строителен бизнес от години и разполага с просторна къща в близост до София, където живее със сина си Данаил, пише \"Уикенд\".  \r\n  \r\n \n\t\t\t\t\t\t", "date": "2018.12.31", "title": "Мария Силвестър не спира да се натиска на Влади Караджов "}
{"url": "http://www.bnews.bg/article/254350-shefat_na_satirata_yurka_bronirano_audi_za_200_bona", "text": "\n Калин Сърменов винаги е действал в размах – и в живота, и в работата си. Всичко при него е впечатляващо, дори и колите му. Последното му лъскаво возило е ауди „Q 7” – брониран джип за 200 бона \r\nШефът на Сатиричния театър, когото масовата публика познава от сериала „Седем часа разлика”, попадна в обективите на папараците на \"Уикенд\" в центъра на София. Екранният мафиот Михаил Михаилов - Милото гордо управляваше новия си всъдеход по ул. „Раковска” и в района на НДК, а 10 минути по-късно паркира пред лукс кооперация в „Лозенец” . Там актьорът и семейството му са новодомци от няколко месеца. \r\nСърменов излезе от колата си само по риза. Въпреки че кварталът беше скован от минусова температура, той не даваше вид, че му е студено. Калин никога не е крил високия си стандарт на живот. Благосъстоянието му е трън в очите на някои от колегите му, които едва свързват двата края с доходите си изкуство, но в него няма нищо нередно. Милото разполага с много пари, защото години наред въртеше своя рекламна агенция. \r\nДоскоро Сърменов шофираше друго впечатляващо ауди - модел „А 8 Секюрити”. Тази му кола също беше бронирана и струваше доста. „Сменя джиповете и лимузините си като носни кърпи. Внася си ги изгодно от чужбина, кара ги малко и ги продава, след което се качва на нова кола”, коментират завистници на театралния началник в артистичните среди. \r\n  \r\n \n\t\t\t\t\t\t", "date": "2018.12.31", "title": "Шефът на Сатирата юрка бронирано ауди за 200 бона "}
{"url": "http://www.bnews.bg/article/254364-ruskata_fsb_zakopcha_amerikanets_za_shpionazh_v_moskva", "text": "\n Служители не Федералната служба за сигурност (ФСБ) на Русия са арестували американския гражданин Пол Уелан в Москва по време шпионска дейност, съобщават руските медии. \r\n\r\n Срещу американеца е образувано наказателно дело за \"шпионаж\", уточниха от ФСБ. \r\n\r\n \"На 28 декември, американският гражданин Пол Уелан беше задържан от служители на Руската Федерална служба за сигурност по време на шпионска дейност в Москва\", посочиха от пресслужбата на ФСБ. \r\n\r\n Разследването продължавало. От ФСБ не предоставят никакви други подробности по въпроса. \r\n\r\n Член 276 от руския Наказателен кодекс, според който е образувано наказателното производство, предвижда наказание лишаване от свобода за срок от 10 до 20 години. \r\n\r\n По-рано през декември норвежки гражданин беше арестуван по подобни обвинения в шпионаж. Съдебното заседание по делото на Фроде Берг е насрочено за февруари 2019 г. \r\n \n\t\t\t\t\t\t", "date": "2018.12.31", "title": "Руската ФСБ закопча американец за шпионаж в Москва"}
{"url": "http://www.bnews.bg/article/254365-18_godishna_instsenira_grabezh_za_da_prikrie_poharcheni_pari", "text": "\n 18-годишно момиче, представило се за жертва на инсцениран от нея грабеж, е било разобличено от служители на Районно управление - Първомай. Това съобщиха от ОДМВР - Пловдив.  \r\n\r\n На 20 декември тийнейджърката се явила в полицията и обяснила, че след заплаха с остър предмет й били отнети над 300 лева. \r\n\r\n Незабавно бил сформиран екип от криминалисти, които започнали разследване на случая. \r\n\r\n Те установили, че фактите, представени от момичето, не отговарят на истината. \r\n\r\n В крайна сметка било установено, че тя е подала неверни данни в полицейското управление с цел да прикрие похарчени в игрална зала пари. \r\n\r\n   \r\n \n\t\t\t\t\t\t", "date": "2018.12.31", "title": "18-годишна инсценира грабеж, за да прикрие похарчени пари"}
{"url": "http://www.bnews.bg/article/254357-trima_zaginali_i_79_izcheznali_pri_srutvane_na_zhilishten_blok_v_rusiya", "text": "\n Най-малко трима души са загинали при срутване на жилищен блок в Русия, предаде \"Ройтерс\". \r\n\r\n 79 души са обявени за изчезнали. Точният брой жертви все още се уточнява.  \r\n\r\n Десет други са били спасени.  \r\n\r\n Инцидентът е станал в град Магнитогорск, Челябинска област.  \r\n\r\n Повече от 100 души са живеели в рухналата сграда.  \r\n\r\n Съобщава се, че най-малко 48 апартамента са негодни за живеене.  \r\n\r\n От Министерството на извънредните ситуации са съобщили в изявление, че вероятната причина за срутването е взрив на газ.  \r\n\r\n Около 200 спасители работят на мястото.  \r\n \n\t\t\t\t\t\t", "date": "2018.12.31", "title": "Трима загинали и 79 изчезнали при срутване на жилищен блок в Русия"}
{"url": "http://www.bnews.bg/article/254367-ubiytsite_na_plovdivchanina_ostavat_v_aresta", "text": "\n \r\nПловдивският окръжен съд взе най-тежката мярка за неотклонение „задържане под стража“ спрямо 38-годишната Екатерина и 20-годишният й син Стефан, обвинени в убийството на 63-годишния Поли Стефанов.  \r\nТежкият инцидент стана на 27 декември. Възрастният мъж е открит мъртъв в къща в Пловдив след подаден на тел. 112 сигнал. При проведените бързи оперативно-издирвателни мероприятия от полицията и прокуратурата е установено, че пострадалият е бил в къщата заедно с майката и сина. \r\nСлед употреба на алкохол между тях възникнал скандал. Обвиняемите нанесли множество удари с нож и стъклена чаша на 63-годишния мъж, който починал в резултат на наранявания в областта на шията. Нападателите са били задържани от полицията при опит да напуснат Пловдив. \r\nМагистратите приеха, че са налице достатъчно данни за да се направи обосновано предположение, че майката и синът в съучастие са извършили престъплението, в което са обвинени. Жената е направила самопризнания пред разследващите за стореното от нея, предаде Дарик. \r\nСъдът счете още, че има реална опасност и двамата задържани да се укрият, тъй като са направили опит да заличат следите си след извършване на престъплението и се опитали да избягат. \r\nОсвен това, синът е осъждан два пъти, а майката веднъж. Жената няма и постоянен адрес. Самият начин, по който е извършено престъплението, за което са задържани, характеризира и двамата с висока степен на обществена опасност, стана ясно още по време на днешното съдебно заседание.  \r\nОпределението на магистратите подлежи на обжалване. \r\n  \r\n \n\t\t\t\t\t\t", "date": "2018.12.31", "title": "Убийците на пловдивчанина остават в ареста"}
{"url": "http://www.bnews.bg/article/254359-razvrat_porachvame_si_palavi_snezhanki_na_promotsiya_v_internet", "text": "\n Сайтовете за платени сексуслуги преливат от обяви. Палави Снежанки предлагат еротични преживявания в новогодишната нощ, пише \"Телеграф\". \r\n\r\n Жриците пуснаха промоционални пакети, с които да привличат повече клиенти по празниците.  \r\n\r\n \"Снежанка е тук и чака страстния Дядо Коледа с големите подаръци\", гласи описание под една от стотиците обяви в нета. Цените често варират между 150 и 200 лв. на час, като в тях не са включени допълнителните разходи.  \r\n\r\n Транспортът и всички допълнителни ескорти се доплащат отделно. Платените любовници често изискват и предварителен превод или поне капаро. \r\n\r\n До края на годината обаче има и промоции. Празничните оферти включват еротично бельо или костюм на Снежанка, масаж, френска любов и класически секс.  \"Предлагам опция за половин час на Нова година за 100 лв. С удоволствие ще ви посрещна в луксозния ми апартамент със специално отношение към всеки мой клиент\", твърди една от проститутките в мрежата. Нейни колежки пък предлагат услугите си за цяла нощ, като най-скъпата оферта е за 2000 лв. В описанието пък жриците често споменават размера на гръдната обиколка, килограмите и ръста си.  \r\n\r\n Освен сексуални преживявания в интернет сайтовете за елитни компаньонки се предлага и услугата гадже под наем. Идеята е самотници да си поръчат момиче, което да ги придружава в празничната вечер пред приятелите и роднините. \r\n\r\n Цената на фалшивото гадже е 1000 лв на час. В описанието е обяснено, че срещу сумата можете да получите специално, освободено, приятелско и любовно отношение като на истинска половинка.  \r\n  \r\n \n\t\t\t\t\t\t", "date": "2018.12.31", "title": "РАЗВРАТ! Поръчваме си палави Снежанки на промоция в интернет "}
{"url": "http://www.bnews.bg/article/254374-registarat_na_razhdaniyata_ne_e_aktualen_neshto_kato_s_targovskiya", "text": "\n Министерството на здравеопазването информира, че данните от Информационната система за ражданията (Регистъра на ражданията в България) към настоящия момент са в процес на актуализация. Например, според Регистъра на ражданията в Област Видин от началото на годината до настоящия момент са родени 75 деца. По официални данни от двете лечебни заведения на територията на областта общият брой на новородените към 31.12. е 330. \r\n\r\n Данните от регистъра не са актуални, тъй като, от една страна, през 2018 година бяха установени, а впоследствие и отстранени, няколко технически срива в системата. От друга страна, с отмяната на Медицинския стандарт „Акушерство и гинекология“ отпадна задължението на лечебните заведения в тридневен срок да подават централизирано информация за осъществените раждания и параметрите, свързани с тях. \r\n\r\n Министерството на здравеопазването осъществява Проект „Доизграждане на Национална здравно-информационна система (НЗИС) – етап 1 и етап 2“, като част от която е предвидено разработването и внедряването/ надграждането и интеграцията с НЗИС на минимум 30 електронни регистъра от Сектор „Здравеопазване“, като тук попада и регистърът на ражданията. В момента текат обществените поръчки за изграждането на НЗИС. \r\n\r\n С изграждането на НЗИС ще се положи основата на електронното здравеопазване – ще бъде осъществена свързаност между множеството разработени и функциониращи в момента системи в областта на здравеопазването, между които тези на НЗОК, на Националните центрове и изпълнителните агенции, на лечебните заведения и т. н. Това ще позволи обмена и контрола на информацията в реално време. Единната система ще включва електронен запис, електронна рецепта, електронно направление, както и гореопоменатите регистри. Чрез интеграцията ще се постигне подобряване на организацията, контрола, планирането и прогнозирането на дейностите в системата на здравеопазването.Р \r\n \n\t\t\t\t\t\t", "date": "2018.12.31", "title": "Регистърът на ражданията не е актуален, нещо като с Търговския..."}
{"url": "http://www.bnews.bg/article/254356-izprashtame_godina_s_dazhd_i_snyag_maksimalnite_temperaturi_shte_sa", "text": "\n Предимно облачно време и слаби валежи от дъжд и сняг ни очакват в последния ден на 2018 година. Това съобщават от НИМХ.  \r\n\r\n Максималните температури ще са между 3 и 8 градуса.  \r\n\r\n Ще бъде предимно тихо.  \r\n\r\n Атмосферното налягане ще остане по-високо от средното за месеца.  \r\n\r\n През следващите дни се очаква захлаждане.  \r\n\r\n Първият месец на новата година ще бъде по-студен от обичайното. Очакват се валежи от сняг около 15-20 януари.  \r\n\r\n Температурите ще варират от -15 до 15 градуса.  \r\n \n\t\t\t\t\t\t", "date": "2018.12.31", "title": "Изпращаме година с дъжд и сняг! Максималните температури ще са..."}
{"url": "http://www.bnews.bg/article/254362-zasileni_merki_za_sigurnost_v_tsyalata_strana", "text": "\n Властите прилагат специални мерки за сигурност по площадите, където ще се проведат традиционните новогодишни концерти. Освен силите на реда, в готовност са и екипи от Спешна помощ. \r\n\r\n Стотици полицаи в цялата страна са мобилизирани за посрещането на Нова година. \r\n\r\n В Пловдив със заповед на кмета е забранена продажбата и употребата на пиратки, информира Нова телевизия. В Стара Загора са предвидени повече полицаи навън в новогодишната нощ. Същото важи и за Велико Търново, където с безопасността на празника ще помагат и частните охранителни фирми в града. Повече полицаи ще има и по северното черноморие, защото се очаква прилив на празнуващи от Румъния към Албена \r\n\r\n Празничният концерт в София ще се проведе на площад „Княз Александър I“. 400 полицаи ще се погрижат за реда и да не се стигне до инциденти в празничната нощ. \r\n\r\n Ще се следи за носенето на огнестрелно оръжие, пиротехнически изделия, както и за лица, които носят алкохол в стъклени бутилки. За всеки случай ще има и механизирана полицейска техника. \r\n  \r\nМетрото ще бъде денонощно. Нощните линии на градския транспорт също ще работят, но с друг маршрут. \r\n\r\n Вече е забранено паркирането до вечерта на 1 януари в няколко централни зони - на платения паркинг точно на площада и на улица „Дякон Игнатий”. От утре следобед до рано сутринта в първия ден на 2019-а се забранява движението по няколко ключови централни улици близо до площад „Княз Александър I“. \r\n \n\t\t\t\t\t\t", "date": "2018.12.31", "title": "Засилени мерки за сигурност в цялата страна"}
{"url": "http://www.bnews.bg/article/254358-astrolog_preduprezhdava_po_malko_govorete_i_ne_narushavayte_kletvite_si", "text": "\n 16-ят слънчев ден олицетворява Закона, справедливостта. Препоръчва се да се съблюдава дисциплина, да се въвежда ред и чистота в дома, пише астрологът Ивелина Пенчева в хороскопа си за tribune.bg. Могат да се изясняват отношенията, да се постъпва на нова работа, да се подписва договор, но по-малко да се говори и да се следи всяка казана дума, съветва тя. \r\n\r\n „Добре е да гледате към Слънцето и да се молите на запален огън. Тъй като е ден на справедливостта, то ако имате да подавате жалба в съда, направете го в 16 слънчев ден. Хубаво е сега да се започне съдебен процес по възстановяване на справедливостта. Това е ден за изплащане на дълговете. Ако ви поискат, трябва да връщате парите. Хубав ден е за хората, които са отговорни, ясни и изпълнителни. Всичко днес трябва да е чисто, в абсолютен ред“, добавя астрологът. \r\n\r\n “Не е желателно да се нарушават обещанията. Следете за думите си и изобщо по-малко говорете. По-добре да не се казва нищо. Старайте се да не ръководите, а повече да бъдете в подчинение. Не трябва да се лъже, да се нарушава клетва или договор. Не ругайте и не пушете в този слънчев ден. Лош ден е за тези, които се опитват да ръководят хората днес, за началниците, а също така и за авантюристите“, предупреждава Ивелина Пенчева. \r\n\r\n „Месо днес не се препоръчва. По-малко течности консумирайте. Препоръчва се всичко да е сурово, горчиво-солено, пикантно. В облеклото пък са благоприятни сините тонове. Да се избягва жълто и зелено“, съветва астрологът. \r\n\r\n “Символичните сънища не се тълкуват. Ако сънувате цветни сънища – скоро ще се сбъднат. Да сънувате коне – знак за помощ свише. Да сънувате своите близки е знак за тъга, неуспех, предупреждение за грешка, която може да извършите“, добавя Ивелина Пенчева. \r\n\r\n \r\n  \r\n \n\t\t\t\t\t\t", "date": "2018.12.31", "title": "Астролог предупреждава: По-малко говорете и не нарушавайте клетвите си!\r\n\r\n"}
{"url": "http://www.bnews.bg/article/254370-vizhte_koi_zavodi_shte_davat_prepitanie_na_balgarite_prez_sledvashtata_godina", "text": "\n Πpeз изминaлитe 12 мeceцa бяxa oбявeни peдицa знaчитeлни инвecтиции, a пpeз 2019 гoдинa пpeдcтoи дa oтвopят вpaти няĸoлĸo нoви гoлeми пpoизвoдcтвa. Oчaĸвaнo ocнoвнa чacт oт влoжeниятa щe бъдaт нacoчeни ĸъм aвтoмoбилнaтa индycтpия. \r\n\r\n Инвecтициитe в нoви бaзи caмo в тoзи ceĸтop нaдxвъpлят 170 милиoнa лeвa, пише Моnеу.bg.  Ocвeн тяx няĸoлĸo мaщaбни пpoeĸтa имa и в дpyги индycтpии ĸaтo oбщaтa cyмa нa нoвитe бaзи нaдxвъpля 300 милиoнa лeвa.  Ето какви са eдни oт нaй-знaчитeлнитe влoжeния и кои са нaпълнo нoвитe зaвoди и бaзи, ĸoитo пpeдcтoи дa бъдaт paзшиpeни пpeз 2019 гoдинa. \r\n\r\n Paзшиpявaнe нa пpoизвoдcтвoтo Гepмaнcĸият дocтaвчиĸ нa aвтoчacти зa ĸoмпaнии ĸaтo Vоlkѕwаgеn и ВМW Wіttе oбяви, чe щe paзшиpи пpoизвoдcтвeнaтa cи бaзa в Pyce. Oт мecтнoтo дъщepнo дpyжecтвo нa гpyпaтa \"BИTTE Ayтoмoтив\" cъoбщиxa пpeз aвгycт, чe в peзyлтaт нa тoвa oчaĸвaт пpeз cлeдвaщитe 5 гoдини дa oтвopят нoви 500 paбoтни мecтa ĸъм ceгaшнитe 700. Πpeз oĸтoмвpи бългapcĸият пpoизвoдитeл \"Лaвeнa\" oбяви, чe щe влoжи 5 милиoнa лeвa в paзшиpявaнe нa пpoизвoдcтвeнaтa и cĸлaдoвaтa cи cгpaдa в Шyмeн. Oчaĸвa ce пpoeĸтът дa бъдe гoтoв дo ĸpaя нa пъpвaтa пoлoвинa нa 2019 гoдинa. \r\n\r\n Кои ще са новите заводи през 2019 година? \r\n\r\n Cpeд знaĸoвитe инвecтиции, oбявeни пpeз 2018 гoдинa, e тaзи нa гepмaнcĸият дocтaвчиĸ нa aвтoчacти VОЅЅ Аutоmоtіvе.  Πpeз мaй 2019 гoдинa бившaтa фaбpиĸa нa \"Литeĸc мoтopc\" в Лoвeч пpeдcтoи дa зaживee втopи живoт. Ha нeйнo мяcтo тoгaвa щe oтвopи зaвoдa cи eвpoпeйcĸият ĸoнцepн, ĸaтo пъpвoнaчaлнo oбявeнoтo влoжeниe e в paзмep нa 15 милиoнa лeвa. Ocнoвнaтa чacт oт тaзи cyмa щe бъдe изпoлзвaнa зa зaĸyпyвaнeтo нa нoви мaшини и oбopyдвaнe. Oт ĸoмпaниятa ce гoтвят дa нaeмaт мeждy 400 и 500 дyши тaм, a в дългocpoчeн плaн cлyжитeлитe им тpябвa дa дocтигнaт 1000. Дpyгoтo гoлямo влoжeниe в aвтoмoбилнaтa индycтpия e тoвa нa тypcĸия дocтaвчиĸ нa ĸoмпoнeнти зa Меrсеdеѕ Оdеlо. Дpyжecтвoтo щe влoжи 40,6 милиoнa eвpo или близo 80 милиoнa лeвa в cвoя фaбpиĸa в \"Tpaĸия иĸoнoмичecĸa зoнa\". Oщe пpeз 2018 гoдинa зaпoчнa нaeмaнeтo нa пъpвитe 400 cлyжитeли зa бaзaтa. Oтнoвo тaм пpeдcтoи дa ce пoяви и фaбpиĸa зa пpoизвoдcтвo нa чacти зa eлeĸтpoмoбили. \r\n\r\n Πpeди мeceци oт ĸитaйcĸaтa Сеnntrо Аutоmоtіvе Соrроrаtіоn пoтвъpдиxa, чe щe влoжaт 10 милиoнa eвpo или нaд 19,5 милиoнa лeвa в зaвoд ĸpaй Πлoвдив, ĸoйтo щe дaдe paбoтa нa мeждy 250 и 300 дyши. Инвecтициятa пpeдcтoи дa бъдe ocъщecтвeнa в cлeдвaщитe тpи гoдини. Дpyгo вaжнo влoжeниe в aвтoмoбилнaтa индycтpия, ĸoeтo пpeдcтoи дa бъдe ocъщecтвeнo, e в Pyce. Taм бaзa в cpeдaтa нa 2019 гoдинa тpябвa дa oтвopи гepмaнcĸaтa ВАDЕR, ĸoятo пpaви aвтoмoбилни ĸoмпoнeнти. Oт ĸoмпaниятa плaниpaт дa paзĸpият 700 paбoтни мecтa, a във фaбpиĸaтa щe ce пpaви пoĸpитиe зa aвтoмoбилни ceдaлĸи и щaмпoвaни eлeмeнти. Дoceгa oт дpyжecтвoтo нe пocoчвaт ĸoлĸo щe бъдe гoлямa инвecтициятa в бaзaтa в ĸpaйдyнaвcĸия гpaд. \r\n\r\n Bъв втopaтa пoлoвинa нa гoдинaтa вpaти тpябвa дa oтвopи пъpвaтa бaзa нa гepмaнcĸaтa Lеоnі в Πлeвeн, в ĸoятo щe бъдaт влoжeни 32 милиoнa eвpo или нaд 60 милиoнa лeвa. Зaвoдът щe бъдe paзпoлoжeн нa плoщ oт 30 xиляди ĸвaдpaтни мeтpa, a в cлeдвaщитe 2 гoдини тaм щe бъдaт paзĸpити 2000 paбoтни мecтa. B нeгo щe ce пpaвят чacти зa гepмaнcĸият ĸoнцepт Dаіmlеr. Швeдcĸo-швeйцapcĸият лидep в пpoизвoдcтвoтo нa пpoдyĸти зa eлeĸтpocнaбдявaнe и индycтpиaлнa aвтoмaтизaция AВВ, ĸoйтo paзвивa дeйнocт в Бългapия oт 1996 гoдинa, cъoбщи, чe щe oтвopи пeтa бaзa в cтpaнaтa. Tя щe ce нaмиpa в Πeтpич, ĸaтo дpyжecтвoтo вeчe имa eднa тaĸaвa в гpaдa. Инвecтициятa в нeя щe бъдe в paзмep нa 7 милиoнa лeвa, a cпopeд плaнoвeтe тaм щe бъдaт oтвopeни 420 paбoтни мecтa. АВВ имa oщe бaзи в Paĸoвcĸи, Ceвлиeвo, Bapнa и paзвoeн цeнтъp в Coфия. \r\n\r\n Πpeз лятoтo нa тaзи гoдинa бeлгийcĸият пpoизвoдитeл нa миĸpoчипoвe Меlехіѕ дaдe cтapт нa paбoтaтa пo нoвaтa им бaзa в cтoличния ĸвapтaл \"Гopyблянe\". Bлoжeниятa в paзшиpeниeтo ca в paзмep нa oĸoлo 17 милиoнa лeвa, a в дългocpoчeн плaн инвecтициитe тpябвa дa дocтигнaт 75 милиoнa eвpo. Koмпaниятa e нa бългapcĸия пaзap oт 2000 гoдинa, ĸaтo зa нeя paбoтят нaд 470 чoвeĸa. Πpeз eceнтa нa тaзи гoдинa бeшe нaпpaвeнa пъpвaтa ĸoпĸa нa зaвoд зa пpoизвoдcтвo, peмoнт и peциĸлиpaнe нa ĸoмпoнeнти зa двигaтeли нa caмoлeти в Бypгac. Πpoeĸтът e нa фиpмaтa \"Cигмaтeĸ\", a влoжeниeтo e oт 30 милиoнa дoлapa или пoвeчe oт 51,7 милиoнa лeвa. Πpoизвoдcтвoтo тaм тpябвa дa cтapтиpa дo ĸpaя нa 2019 гoдинa. Haй-гoлeмият пpoизвoдитeл нa индycтpиaлни минepaли в cтpaнaтa - \"Kaoлин\", тpябвa дa дaдe cтapт нa изгpaждaнeтo нa нoвoтo cи пpeдпpиятиe в Дyлoвo. Taм щe ce пpepaбoтвa ĸaoлин и ĸвapцoв пяcъĸ, a пpoeĸтът e нa cтoйнocт мeждy 25 и 30 милиoнa eвpo или дo oĸoлo 58 милиoнa лeвa. \r\n\r\n Cпopeд плaнoвeтe във фaбpиĸaтa щe бъдaт oтвopeни 120 paбoтни мecтa. Πpeди мeceци cтaнa яcнo, чe мeждyнapoднaтa гpyпa Ѕоmfу, ĸoятo пpaви aвтoмaтични cиcтeми зa ĸoнтpoл нa oтвapянe и зaтвapянe нa cгpaди и жилищa, ce гoтви дa oтвopи cвoй пъpви зaвoд y нac. Cпopeд инфopмaциятa тoй тpябвa дa ce нaмиpa във Bapнeнcĸa oблacт. Πлaнoвeтe ca тaм дa бъдaт oтвopeни 1200 paбoтни мecтa. Paзмep нa гoтвeнaтa инвecтиция вce oщe нe ce пocoчвa. \r\n  \r\n \n\t\t\t\t\t\t", "date": "2018.12.31", "title": "Вижте кои заводи ще дават препитание на българите през следващата година!"}
{"url": "http://www.bnews.bg/article/254363-otvlecheniyat_do_svilengrad_turski_zhurnalist_razkaza_za_unizitelni_iztezaniya", "text": "\n Отвлечен край Свиленград турски журналист Шюкрю Бенли разказва за изтезанията над него. В сигнала си до полицейското управление в Свиленград журналистът посочва, че похитителите му са били двама. Твърди, че похитителите му искали да спре да пише срещу одринския кмет. \r\n\r\n Турски гражданин е бил отвлечен и изтезаван край Свиленград. 60-годишният Шюкрю Бенли, живеещ от година и половина в България, е бил отвлечен от Свиленград и малтретиран в къща в с. Чернодъб, потвърди Окръжната прокуратура в Хасково.Ю \r\n\r\n Шюкрю Бенли, който е работил като журналист и бил собственик на две медии в родината си. Преди време Бенли е притежавал Edirne TV и седмичника Gercek Haber в Одрин.  \r\n\r\n Бенли разказа за преживяното на страницата си във Фейсбук: \r\n\r\n \"Присъдата ми е била издадена! В нощта на изтезанията стрелецът, който извърши нечовешките насилия върху мен, се изпусна и каза \"президентът издаде смъртната ти присъда\". Но трябваше да знаят, че само аз мога да си издам подобна присъда. Смятаха, че заради изтезанията и заплахата за смърт няма да отида в полицията. Нямат идея кого имат за противник. Имената на извършителите и онези които подстрекават убийството ми са в ръцете на полицията. Оставям на вас скъпи приятели и близки изводите от случилото се. Останете с добро.\" \r\n\r\n В друга публикация в социалната мрежа той разказва, че е бил упоен с етер, а очите му са били завързани: \"Свободата ми беше отнета по много див и животински начин. Съблякоха ме чисто гол и в продължение на три часа бях подложен на всевъзможни изтезания, за които мoже да се досетите, със завързани очи. Удряха ме с юмруци, с ритници, окачиха ме на \"палестинска примка\", пускаха ми електричество, облякоха ми женски дрехи и ме налагаха с палка!\" \r\n\r\n \"До момента е установено, че Шюкрю Бенли е бил отвлечен от Свиленград на 22 декември 2018 г., като  е бил откаран и държан в къща в село на територията на община Свиленград\", заявяват от пресцентъра на прокуратурата в Хасково в съобщение, цитирано от свиленградското издание \"Старият мост\". \r\n\r\n “Установено е, че по отношение на него е проявено насилие. По време на разпита е заявил, че му е отнета сума от 3 000 евро. До момента няма задържани лица. Пострадалият е бил изоставен край гр. Пловдив след полунощ на 23 декември 2018 г., като е  подал сигнал в полицията\", се казва в съобщението. \r\n \n\t\t\t\t\t\t", "date": "2018.12.31", "title": "Отвлеченият до Свиленград турски журналист разказа за унизителни изтезания"}
{"url": "http://www.bnews.bg/article/254361-ogromna_tragediya_otkriha_martvite_tela_na_sin_i_bashta_v_plovdivsko", "text": "\n Страшна драма се е  разиграла по празниците в пловдивското село Иван Вазово. Баща и син са били открити мъртви в дома си, съобщиха за БЛИЦ местни хора. \r\n\r\n Разследващи потвърдиха черната новина и казаха, че категорично става въпрос за естествена смърт. За бащата Христо Г., който бил на около 70 години и бил инвалид, се грижил синът Красимир - на около 50 години. И двамата имали сериозни заболявания на сърцето.  \r\n\r\n Преди два месеца бащата бил на лечение в болница. В деня на трагедията синът получил инфаркт и издъхнал в една от стаите на дома си. Бащата, който бил трудно подвижен, в продължение на 7-8 часа викал сина си. Притеснен, възрастният човек успял да стане, добрал се до съседната стая и видял сина си мъртъв. В този момент бащата също получил инфаркт и издъхнал.  \r\n\r\n Съдебните медици са констатирали смъртта и на двамата и са били категорични, че няма външна намеса. \r\n  \r\n \n\t\t\t\t\t\t", "date": "2018.12.31", "title": "ОГРОМНА ТРАГЕДИЯ! Откриха мъртвите тела на син и баща в пловдивско "}
