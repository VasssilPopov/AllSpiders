{"url": "http://www.bnews.bg/article/253627-uchenitsi_pusnaha_120_fazana_v_borisovata_gradina", "text": "\n Ученици пуснаха 120 фазана в Борисовата градина, съобщиха от Столичната община. \r\n\r\n Поводът за инициативата е 120-тата годишнина от основаването на Националното ловно-рибарско сдружение \"Съюз на ловците и риболовците в България\". \r\n\r\n Председателят на сдружението Васил Василев заяви, че условията в столичния парк са изключително подходящи за разселване на фазаните, тъй като той е естествено местообитание за вида. Според него с тази инициатива от сдружението подкрепят усилията на Столичната община да управлява по най-добрия начин зелената система на София. \r\n\r\n Вярваме, че с това разселване на птици ще подкрепим зелената система на столицата, като превръщаме Борисовата градина в истинска екосистема, заяви Василев. \r\n\r\n Фазаните са отгледани в стопанството на фирма \"Сокол\". За да се чувстват добре в естествената среда, са им били направени и хранилки. За птиците ще се грижат екипи на четирите ловно-рибарски сдружения, които са на територията на София. \r\n\r\n Кметът на София Йорданка Фандъкова благодари за инициативата на сдружението и на децата, които се включиха в разселването на птиците. \r\n\r\n Общината има опит в пускането на свобода на птици, изтъкна тя и припомни за пускането на патици в езерото на Борисовата градина, езерото в Дружба и парк Врана. \r\n\r\n Фандъкова увери, че Столичната община ще продължи партньорството си с Националното ловно-рибарско сдружение и ще разчита на тях за справяне с различни предизвикателства в града. \r\n \n\t\t\t\t\t\t", "date": "2018.12.13", "title": "Ученици пуснаха 120 фазана в Борисовата градина"}
{"url": "http://www.bnews.bg/article/253625-vav_varna_na_edni_mesta_otmenyat_suhiya_rezhim_na_drugi_go_udalzhavat", "text": "\n Поради реконструкцията на булевард \"Васил Левски\" и изграждането на връзки на магистрален водопровод от фирма \"Хидрострой\", без вода от 8 часа на 12 декември са редица места във Варна. Водата трябваше да тръгне рано днес, но от ВиК-Варна съобщиха, че безводието се удължава до 5 часа сутринта на 14 декември.  \r\n\r\n Ето кои са местата без вода: районът, заключен между булевардите \"Христо Ботев\"; \"Мария Луиза\"; \"Осми приморски полк\"; \"Цар Освободител\"; \"Приморски\" и улица \"Девня\"; част от Морската градина; районът около ф-ка \"Христо Ботев\"; кв. \"Аспарухово\"; кв. \"Галата\"; с. \"Звездица\"; Островна зона под Аспарухов мост; местностите Лазур; Зеленика и Боровец. \r\n\r\n Разположени вдоноски ще има на следните места: \r\n\r\n Гаров площад, Фестивален комплекс; ул.\"Барутен погреб\" до Детската градина; кв.\"Аспарухово\" - в двора на Онкоболницата; кв.\"Аспарухово\" - Бункера (Обръщача на автобусите); кв.\"Аспарухово\" - кръстовището на ул.\"Места\" и ул.\"Найчо Цанов\" (бившата баня). \r\n\r\n По-рано днес от ВиК съобщиха и следното: Поради технически причини днес се отменя спирането на водата в кварталите \"Левски\" и \"Чайка\", както и в местностите Салтанат, Свети Никола и Бриз. \r\n \n\t\t\t\t\t\t", "date": "2018.12.13", "title": "Във Варна - на едни места отменят сухия режим, на други го удължават"}
{"url": "http://www.bnews.bg/article/253626-balgariya_pod_monitoring_zaradi_zelena_karta", "text": "\n България е поставена под специален мониторинг заради проблеми със сертификата „Зелена карта”. Причината - неизплащане на щети, причинени от български автомобили в Европа. \r\nЗаради допълнителни финансови изисквания е възможно да се стигне до ново поскъпване на застраховката „Гражданска отговорност”.  \r\n\r\n Европейският орган е изпратил писмо у нас с искане българските застрахователи, предлагащи „Гражданска отговорност” и съответно „Зелена карта”, да сключат презастрахователен договор с международна компания. \r\n\r\n Цената на такъв тип презастраховка може да достигне десетки милиони евро, коментираха от бранша. Заради това е възможно този разход да оскъпи „Гражданската отговорност”. \r\nЗасега безпрецедентният мониторинг няма да повлияе на шофьорите, които излизат зад граница. \r\nМеждувременно председателят на  бюрото „Зелена карта” – Орлин Пенев, подаде оставка. Официалният мотив е „здравословни причини”. \r\n \n\t\t\t\t\t\t", "date": "2018.12.13", "title": "България под мониторинг заради „Зелена карта”"}
{"url": "http://www.bnews.bg/article/253624-skandali_v_plovdiv_kmet_ostavi_tri_bloka_s_prast_v_usta_otpadnaha_ot_saniraneto", "text": "\n Десетки семейства в Пловдив останаха излъгани, че техните жилища ще бъдат санирани безплатно със средствата по оперативна програма \"Региони в растеж”. Безвъзмездната финансова помощ от ЕС е в размер на 18 млн. лева и се предоставя за енергийната ефективност на жилищни сгради. Собствениците на апартаментите в трите блока на улица \"Презвитер Козма” 23-29, които се намират в район \"Централен” зад бившия ресторант \"Стадиона”, са подали документите през 2016 г., изпълнили са всички условия за кандидатстване, посочени в програмата, но са получили отказ за ремонти от Община Пловдив с мотив, че не отговарят на критериите.  \r\n\r\n \"Разочаровани сме, защото администрацията постъпи изключително несправедливо с нас. Критериите, обявени първоначално, бяха променени ненадейно и некоректно по разпореждане на кмета Иван Тотев. Такъв авторитаризъм не е имало и при Тодор Живков\", коментира пред \"Марица\" домоуправителят Денка Тодорова, която участва в ръководството на сдружението. Жената е инженер по професия, работила е 35 години в Окръжен народен съвет, сега е пенсионерка. Възмутена е, че администрацията се разпорежда с европейските пари при пълно затъмнение. \r\n\r\n През 2016 г. в блоковете, както и в останалите в \"Централен\", получили покана от районния кмет Георги Стаменов да кандидатстват за саниране по ОП \"Региони в растеж\". Условието било сградите да имат над шест жилища.  \r\n\r\n Според новите критерии сградите трябва да отговорят на пет условия - да има извършено техническо обследване за енергийна ефективност, принос за обновяване и развитие на зона за въздействие, принос към обновяване и развитие на груповите културни ценности, статут на културна ценност, предвид се взима и броят обекти в сградата, които се определят по формула. Трите блока се оказват извън класацията с 0,3 точки, защото Община Пловдив иска да бъдат санирани предимно паметниците на културата. Това в средата на тази година бе обявено и от кмета.  \r\n\r\n \"Нямаме нищо против архитектурно-историческият център на Пловдив да изглежда по-добре, макар че не знам как могат да бъдат санирани сградите със статут на паметниците на културата. Нямаше да възразяваме, ако тези правила бяха оповестени още в началото, през 2016 г.. Но те са променени безцеремонно, след като сме оформили и подали документите\", твърди Тодорова.  \r\n\r\n На 16 юни тази година сдружението внася обръщение до кмета с подписи на тримата домоуправители, в което питат защо критериите са променени. Отговор на това писмо от Община Пловдив няма и до днес. Зам.-кметът инж. Димитър Кацарски, който ръководи санирането, твърди, че комисията усилено работи, преписките са много и всеки заинтересован може да получи информация. \r\n\r\n При санирането на блоковете по Националната програма за енергийна ефективност Пловдив остана далеч след големите градове. За сравнение - в по-малкия Бургас по тази програма са ремонтирани 197 сгради, а в Пловдив тепърва се очаква да станат 77, от които половината не са завършени. Подобен резултат се задава и при санирането с европейските пари. \r\n \n\t\t\t\t\t\t", "date": "2018.12.13", "title": "СКАНДАЛИ В ПЛОВДИВ: Кмет остави три блока с пръст в уста - отпаднаха от санирането"}
{"url": "http://www.bnews.bg/article/253613-stana_yasno_zashto_gala_e_aut_ot_efira", "text": "\n Във вторник сутринта зрителите на предаването „На кафе“ бяха сюрпризирани от липсата на Гала. Блондинката липсваше, а вместо нея в ролята на водещ влезе журналистката Кристина Патрашкова. \r\n\r\n „Аз днес съм на стола на Гала. И на най-железните личности понякога им се случва да се разболеят, да не успеят да дойдат на работа…“, обяви Патрашкова, без да уточнява колко време ще замества Гала. През уикенда блондинката от Плевен била тръшната от тежък грип и по препоръка на лекарите трябвало да пази леглото поне няколко дни, писа „Уикенд“. \r\n\r\n Плевенчанката била с висока температура, а гласът й бил паднал толкова много, че едва шепнела. Макар че Ева Веселинова се надявала да замести грипозната водеща, продуцентката Тара Нури съвсем логично се спряла на доста по-ерудираната и образована Патрашкова. \r\n\r\n Отсъствието на Гала се случвало за трети път в 15-годишната история на сутрешното предаване. Заради ранното ставане Гала имала железен режим. Вечер си лягала преди 22 часа, а сутрин ставала в 5:15, за да може да стигне навреме в студиото в Нови хан и да се приготви за предаването. \r\n\r\n За първи път Гала изчезна от ефир преди 5 години за цели 3 седмици. Блондинката пипнала вирусна инфекция, която атакувала гласните й струни. Тогава я заместваха Джуджи и Кака Лара. През май тя отново се изпари, но само за ден, а половинката й Стефан Николов води сам цялото предаване. Издънката се случила, след като Гала и Зейнеб изпуснали полета си от Истанбул. \r\n \n\t\t\t\t\t\t", "date": "2018.12.13", "title": "Стана ясно защо Гала е аут от ефира"}
{"url": "http://www.bnews.bg/article/253618-predsmartnoto_pismo_na_dochka_baneva_raztarsi_mrezhata_vlachish_lyubovnitsata_si_navsyakade_syakash_az_sam_martva", "text": "\n Страшна е била агонията – не само телесната, но и душевната, на поетесата Дочка Банева – бившата съпруга на арестувания и разследван за пране на 1 млрд. лева Николай Банев, която през 2005 г. почина от рак, а скоро след трагичната й кончина овдовелият й мъж се ожени за любовницата си Евгения Генчева. Известно време преди да се предаде пред смъртоносната болест, на Дочка подшушнали, че Евгения е бременна от Николай. Вече изтощена от заболяването си и напълно отчаяна, мамената съпруга загубила всякаква вяра както за живота си, така и за съпруга си, а силите й стигали само да излее мъката си върху белия лист, пише „Уикенд“. \r\n\r\n Преди да издъхне, Дочка пише серия от стихотворения, посветени на пагубната си любов Николай. „На съпруга ми“ е едно от тях, а в него Банева пише : „Сънувах те с очите на дете, за глътка чаках аз на водопада, да ме окъпе, или помете – за любовта си струва да изстрадам!“. \r\n\r\n Излезе и едно от последните писма на Дочка Банева до Николай, което децата й разкриват, когато започват съдебна битка за полагаемото им се наследство, от което Банев ги лишава. \r\n\r\n „Мило Мише, \r\n\r\n Сега е късно, много късно и до мен сладко, сладко е заспал нашият красив и умен син… Не зная къде си ти, досещам се с кого си, но какво значение има това, след като не си с нас… През тази вече цяла година, в многото си самотни дни и нощи, съм си задавала въпроса: Какво се случи?, Къде сгреших?, Къде е моята вина?... (…) Не зная какво влагаш в думите „Обичам те“, като в същото време изчезваш с любовницата си и дни наред те няма. \r\n\r\n Не зная как се чувстваш в чужбина или у нас в луксозните хотели с нея, знаейки, че в същото време и аз, и синът ти горчиво страдаме… И имаме нужда от теб?! (…) Така беше с Боряна, за която ти ми казваше, че без нея не знаеш какво ще правиш (…) Така е и сега с лицето Евгения (…) Не искаш ли прекалено много от мен?! Искаш да приема за нормално това, че влачиш любовницата си по нашите предприятия, по срещи и вечери, афишираш широко връзката си, сякаш аз не съществувам, сякаш съм мъртва. \r\n\r\n Искаш от мен да се правя, че не зная за третата поредна кола, която купи на любовницата си и заради което ходи с нея в Германия, когато цялата фирма знае за червения мерцедес кабрио, а „женичката“ се хвали наляво и надясно… Обидно и за теб, и за мен (…) Искаш от мен да се държа нормално, когато любовницата ти в 5-6 часовите си пребивавания във фитнеса на Правителствена, където й падне, бръщолеви непрекъснато къде ходи с шефа си, какво й е купил шефът й (последното  е костюмът за отслабване)… (…) След месец ще празнуваме шестия рожден ден на нашия син. Малко след него, миналото лято, за мен започна най-кошмарната година в моя живот (…) Нека този ден бъде началото на най-щастливата година в нашия съвместен живот. За мен това ще означава любовницата ти напълно да изчезне в „небитието“, откъдето и дойде… (…) \r\n\r\n Аз давам своята дума, искам и твоята – думата на онзи Николай, чиято любов ме възпламени и аз разбрах, че това е най-хубавото нещо на света;  на онзи Николай, с когото сме започнали от гъбената чорбица, с когото сме умирали, но сме отстоявали казаната дума; на онзи Николай, с когото сме се любили не в мерцедес кабрио, на Ривиерата и Палм Бийч, а в синьото трабантче и в онзи вмирисан от виетнамците хотел в Елин Пелин, с една бутилка червено вино не от 200$, а от 2 лв., но по –истински от всичко на този свят… В противен случай трябва просто да се разделим… Обичам те и сигурно винаги ще те обичам, и никога няма да мога да те заменя с друг, независимо от обстоятелства, събития и факти…“ \r\n\r\n 10.05.2000 г. \r\n\r\n Гр. Русе \r\n \n\t\t\t\t\t\t", "date": "2018.12.13", "title": "Предсмъртното писмо на Дочка Банева разтърси мрежата: Влачиш любовницата си навсякъде, сякаш аз съм мъртва... "}
{"url": "http://www.bnews.bg/article/253628-ek_odobri_proekta_za_modernizatsiya_na_speshnata_meditsinska_pomosht", "text": "\n Европейската комисия по безпрецедентен начин, без забележки и допълнителни въпроси, одобри в сряда проекта за модернизация на спешната медицинска помощ, който е най-големият инфраструктурен проект в сферата на здравеопазването за настоящия програмен период 2014-2020 г. \r\n\r\n В официално съобщение на ЕК комисарят по въпросите на регионалната политика Корина Крецу заяви: „Този проект, финансиран от ЕС, значително ще подобри качеството и достъпността на здравеопазването в България. Той е нагледно доказателство за практическата полза от политиката на сближаване като средство за осигуряване на по-добра защита за нашите граждани“. Това заяви министър Кирил Ананиев по време на блиц контрола на днешното заседание на Комисията по здравеопазване. \r\n\r\n „В официалното съобщение на ЕК се казва още, че 71 милиона евро от фондовете на политиката на сближаване ще финансират подобряването на оборудването, ефективността и достъпността на спешните здравни услуги в България“, посочи още Ананиев. Това ще стане в изпълнение на проект № BG16RFOP001-4.001-0001-С001 „Подкрепа за развитие на системата за спешна медицинска помощ“. Проектът, който се осъществява с финансовата подкрепа на Оперативна програма „Региони в растеж“ (ОПРР) 2014-2020, съфинансирана от Европейския съюз чрез Европейския фонд за регионално развитие (ЕФРР), ще бъде реализиран на територията на цялата страна чрез строителство (в т.ч. и на нови сгради), реконструкция, ремонт, преустройство и подобряване на достъпа в 237 обекта от системата на спешна медицинска помощ: спешните отделения на 34 лечебни заведения за болнична помощ, 27 центъра за спешна медицинска помощ и разкритите към тях 170 филиала и 6 изнесени екипа; модернизиране на помещенията чрез: доставка на оборудване и обзавеждане на структурите на спешната медицинска помощ; закупуване на 400 нови линейки, оборудвани с медицинска техника и апаратура за спешна помощ. \r\n\r\n Целта е осигуряването на качествен, равнопоставен и навременен достъп до услугите на спешната медицинска помощ на гражданите на Р България и на пребиваващите на нейната територия. \r\n\r\n Общата стойност на проект „Подкрепа за развитие на системата за спешна медицинска помощ“, бенефициент по който е Министерството на здравеопазването, е 163 897 815,62 лв., от които безвъзмездната финансова помощ е в размер на 163 502 132,68 лв. \r\n\r\n Срокът за изпълнението на дейностите по реализацията на проекта е 36 месеца, или до 23 октомври 2021 г.  \r\n \n\t\t\t\t\t\t", "date": "2018.12.13", "title": "ЕК одобри проекта за модернизация на спешната медицинска помощ\r\n"}
{"url": "http://www.bnews.bg/article/253629-nikoya_strana_ne_mozhe_da_varvi_napred_ako_ako_ne_se_vslushva_v_osnovatelniya_gnyav_na_svoya_narod", "text": "\n Никоя страна не може да върви напред, ако не се вслушва в основателния гняв на своя народ. Това заяви френският президент Еманюел Макрон при пристигането си днес в Брюксел за срещата на върха на ЕС, предаде Франс прес. Той подчерта, че за него Европа никога няма да е по-важна от исканията на френския народ, допълва Ройтерс. \"Никоя страна не може да постигне напредък, ако не се вслушва в основателния гняв на своя народ. Този гняв се изразява навсякъде в Европа\", каза Макрон. \"Няма да допусна сблъсък между европейския проект, в който вярвам, и стремежите, които смятам за основателни. Мисля, че двете неща могат да бъдат помирени и точно това се опитваме да постигнем\", каза Макрон. \r\n\r\n Данъчните облекчения и другите мерки, които Макрон предложи, за да уталожи гнева на \"жълтите жилетки\", вероятно ще увеличат бюджетния дефицит на Франция и той ще превиши прага от три процента от БВП, установен от Европейската комисия, отбелязва Ройтерс. \r\n\r\n Днес френският премиер Едуар Филип заяви, че на 19 декември правителството може да обсъди проект за закон с мерките, предложени от Макрон в отговор на протестите на \"жълтите жилетки\", предаде ТАСС. Идеята е възможно най-скоро проектът да бъде представен в двете камари на парламента и приет до края на парламентарната сесия. \r\n \n\t\t\t\t\t\t", "date": "2018.12.13", "title": "Никоя страна не може да върви напред, ако ако не се вслушва в основателния гняв на своя народ"}
{"url": "http://www.bnews.bg/article/253631-bum_na_kucheshka_teniya_v_kardzhali", "text": "\n Двойно повече случаи на кучешка тения в Кърджали отчитат от Регионалната здравна инспекция, предаде БНР. \r\n\r\n Ехинококозата е едно от най-тежките паразитни заболявания. \r\n\r\n За тази година няма смъртни случаи. През миналата обаче е починала 34-годишна жена от града. \r\n\r\n Здравният инспектор Мария Бойчева информира, че през 2018 г. има двойно повече регистрирани случаи на потвърдена ехинококоза. Тя посочва, че през миналата година са отчетени 11 заболели, докато през тази са 20. \r\n\r\n Тенденцията е тревожна, защото това е една от най-тежко протичащите паразитози, обяснява Бойчева и допълва, че често се дават рецидиви. \r\n\r\n Тази година те са шест и са повече от миналата година, информира тя. \r\n \n\t\t\t\t\t\t", "date": "2018.12.13", "title": "Бум на кучешка тения в Кърджали"}
{"url": "http://www.bnews.bg/article/253620-bchk_uchi_politsai_da_okazvat_parva_pomosht", "text": "\n Българският червен кръст ще обучава по първа помощ служителите от специализираните полицейски сили. \r\n\r\n Утре от 9 часа в сградата на БЧК започва обучителен курс по оказване на първа долекарска помощ за служителите от \"Специализирани полицейски сили за опазване и възстановяване на обществения ред\" към Столичната дирекция на вътрешните работи. \r\n\r\n Двете институции си сътрудничат от 1993 г. насам. БЧК и МВР обединяват усилията си за повишаване на квалификацията на служителите на реда чрез запознаване с методите и начините за оказване на първа долекарска помощ. Целта е те да са подготвени да помагат на нуждаещите се при изпълнение на служебните си задължения. \r\n\r\n Пример за необходимостта от подобни знания и тяхното навременно прилагане е обявеният днес за \"Полицай на годината\" Стойчо Яковски от Пловдив. \r\n\r\n Преди месец полицай Яковски спаси живота на 4-годишно дете, като приложи наученото в курсовете на БЧК. \r\n\r\n Отличеният за героизъм служител на реда е младши автоконтрольор от Областната дирекция на МВР. Той участва в множество акции, посветени на безопасността на движението. Освен това полицаят на 2018 г. е инструктор по самоотбрана по българското бойно изкуство Да Дао. \r\n \n\t\t\t\t\t\t", "date": "2018.12.13", "title": "БЧК учи полицаи да оказват първа помощ"}
{"url": "http://www.bnews.bg/article/253609-rusata_zlatka_vlyazla_v_zanayata_edva_15_godishna_patyat_v_zhivota_y_tragnal_ot_bardaka_na_sutenyora", "text": "\n Сводник, търгуващ с проститутки, е откривателят на Златка Райкова, която умилява половин България с телевизионната си любов с Благой Георгиев. \r\n\r\n Осъденият многократно за търговия с плът Васил Телбизов e човекът, който поема блондинката още когато тя е 15-годишна ученичка и й показва \"пътя в живота\", спомнят си техни общи приятели. По думите на самия Телбизов Златка Райкова дори е била най-оборотното му момиче в началото на века, пише \"Уикенд\". \r\n\r\n Именно той финансира преобразяването й в секси мадама - плаща 5000 лева за силикон, слага й изкуствени джуки и коси и я превръща в неустоима мъжемелачка. Въпреки че е женен, Райкова не само е най-знатното момиче в бардака му, но и негова любовница.  \r\n\r\n В Пазарджик още си спомнят как тя го чака пред затвора, за да излезе след поредната излежана присъда, но там се засича със законната му съпруга и двете дами се хващат за косите. 49-годишният Телбизов в момента търка наровете в затвор в Малта и по всичко изглежда, че Златка, с която бяха \"дупе и гащи\", отдавна го е забравила. \r\n\r\n Райкова яростно отричала пред поредния си възлюбен Благой Георгиев да е имала интимни отношения с Васил и да е заработвала в структурата му.  Пазарджишкият сутеньор е известен сред органите на реда от 90-те години на миналия век. Първите си проститутки Васил Телбизов прекарва през границата още през 1995 г. Базирал ги е в бардак в Германия. Няколко лета по-късно Телбизов е задържан в Берлин с повдигнати обвинения за трафик на хора и склоняване към проституция. Успява да се измъкне от панделата, убеждавайки немските лекари, че изпада в жестока депресия и има риск за живота му, припомня \"Уикенд\".  \r\n\r\n След връщането си у нас сводникът се запознава със Златка Райкова и стават неразделни. Тя е красиво момиче и съвсем естествено е много харесвана. Всеки мъж, с когото се сближи, обявява за свой Бог, а всяка нейна любов определя като \"изпепеляваща\". Така е сега и с Благо. Но той едва ли знае за връзката й с Телбизов, за когото работила преди години. \r\n \n\t\t\t\t\t\t", "date": "2018.12.13", "title": "Русата Златка влязла в занаята едва 15-годишна! \"Пътят в живота\" й тръгнал от бардака на сутеньора...  "}
{"url": "http://www.bnews.bg/article/253632-izvanredno_ubiha_atentatora_v_strasburg", "text": "\nЗаподозряният за нападенията в Страсбург Шериф Шекат е застрелян от полицията, съобщи кореспондентът на bTV във френския град. Трима души бяха убити при нападението на коледния базар във вторник вечерта.\r\n\r\nИнформационните агенции съобщиха, че полицейски хеликоптер прелита над страсбургския район \"Ла Мено\".\r\n\r\nИзстрели са чути в квартал на Страсбург, има присъствие на силите за сигурност, съобщи Ройтерс, като се позова на очевидец. \n\t\t\t\t\t\t", "date": "2018.12.13", "title": "ИЗВЪНРЕДНО! Убиха атентатора в Страсбург"}
{"url": "http://www.bnews.bg/article/253621-dzhizasa_nalagal_bivshite_si_zheni_da_mu_misli_zlatka", "text": "\n Бившият футболист Благой Георгиев показа част от своята тъмна страна в шоуто „Биг Брадър: Мост Уонтед“. Джизъса няколко пъти си позволи да избухне и да заплаши с физическа саморазправа бившата си жена Христина Витанова. „Само да изляза, ще й изкъртя муцуната!“, изригна Благо срещу майката на по-големите му деца. 8-годишната Йоана и 5-годишният Давид не успяха да чуят баща си по телефона и той предположи, че най-вероятно Христина не е позволила. \r\n\r\n „Нали знаеш колко е злобна, никога няма да им разреши да говорят с теб“, изсъска Златка и наля още повече масло в огъня. \r\n\r\n Преди 8 години Джизъса заряза бременна Христина, за да се отдаде на друга любовна авантюра, която продължи само 6-7 месеца. Благо успя да измоли прошката от Витанова, но той не изтрая дълго, без да погледне чуждо. Гимнастичката си е затваряла доста пъти очите за изневерите му и хилядите унижения. \r\n\r\n След 3 години тя отново забременя и роди сина им Давид, но бебето не успя да ги сплоти. Вместо да бъде до семейството си, той обикалял нощните заведения, а през леглото му минали стотици знайни и незнайни красавици. Когато Христина се опитвала да му иска обяснение, той ставал агресивен и няколко пъти се случвало да й посяга. \r\n\r\n До ден днешен брюнетката изпитва силна неприязън и поддържа контакт с него само заради децата. Тя била против това, че бившият й се излага в ефир с поредната си „голяма любов“ Златка, затова не разрешила на хлапетата да говорят с баща си. \r\n\r\n „Йоанка вече е голяма. Съучениците й гледат шоуто и се подиграват. Подхвърлят на дъщеря ми, че баща й пуска езици на русата какичка с големите бомби по телевизията, а милото дете страда. Притеснява се, не иска да ходи на училище!“, обяснявала Витанова пред приятелите си. \r\n\r\n След раздялата с Витанова Благо завъртя главата на богаташката Куини-Алис, на която пък кръшна с бившата годеница на Христо Сираков – Биляна Евгениева. Драматичен бе и бракът му с Есмер Омерова, която също не успя да го кротне. Тя непрекъснато го подозирала в изневяра и се е натъквала на любопитни находки, които доказвали това. В един момент алибито му се пропукало и тя му била шута. Говори се, че и тя е яла от шамарите му. При включването на Валентин Кулгагин по телефона в шоуто, Благо публично го заплаши, че ще бъде бит.  \r\n \n\t\t\t\t\t\t", "date": "2018.12.13", "title": "Джизъса налагал бившите си жени, да му мисли Златка"}
{"url": "http://www.bnews.bg/article/253630-uchredyavat_stipendiya_na_imeto_na_tragichno_zaginaliya_d_r_mario_shkodrov", "text": "\n Александровската болница учредява стипендия на името на младия лекар д-р Марио Шкодров. Той загуби живота си в Стара планина в началото на седмицата. Спасителите откриха тялото му вчера след двудневно търсене. \r\n\r\n Според планинските спасители, които издирваха д-р Шкодров, гибелта му е резултат от лоша преценка на условията в планината. В същото време десетки приятели на Марио го почетоха с изключително емоционални постове в социалните мрежи. Специализантът по спешна медицина в Александровска болница е бил сирак, завършва Медицинския университет - София с отличие, доброволец е в множество инициативи. \r\n\r\n На 16-ти декември Марио Шкодров трябваше да навърши 27 години. Младият доктор искал да празнува рождения си ден на хижа „Амбарица”, в която помагал от години.  \r\n\r\n Асен Ангелов от ПСС обясни, че той тръгва късно от хижата, след предупреждение да остане. Това става по залез слънце в понеделник. Върти към „Амбарица” от хижа „Добрила”. Преходът е 3-4 часа. Спасителите получават сигнал за бедстващия турист около 19:30. Информацията обаче е оскъдна и те разбират, че е тръгнал от друго място - от хижа „Хубавец”. Единственият телефонен разговор с него е около 22.30 ч. След това е застигнат от бялата смърт... \r\n\r\n Днес колегите му в спешното отделение са потънали в скръб. \r\n\r\n „Тази негова слабост към планината вероятно е свързана и с желанието да работи тази специалност и той имаше изразени професионални качества да се справи с подобна ситуация... жалко е, че нещата свършват дотук”, отбеляза д-р Николай Хубенов – началник на Спешното отделение на УМБАЛ „Александровска\". \r\n\r\n Д-р Шкодров е участвал в доброволческите инициативи на фондация „Направи добро – Александровска” и безвъзмездно преглеждал възрастни хора в Северозападна България. \r\n\r\n „Неговите избори бяха продиктувани от огромните липси в миналото му и голямата свобода, която той сам си беше извоювал. И затова не бива никой да кори решенията му. Защото те за него бяха правилни”, каза д-р Спас Керимов, приятел на Марио. \r\n\r\n Колегите му ще учредят стипендия на негово име, която да финансира и подпомага обучението на студенти, които са сираци. А сред приятелите му се зароди идея за планински фест в негова памет.  \r\n\r\n Балканът над Сопот не веднъж е бил сцена на нещастия  \r\nТочно преди 24 години в същия район живота си губят 12 туристи.  \r\nНа 2-ри декември 1994 г. група от 50 души тръгва от хижа „Добрила” към хижа „Амбарица” следобед. Час преди залез пада мъгла – те губят ориентация и настава паника. След дълго лутане групата се разцепва. 11 души слушат водача и се окопават в снега - всички те остават невредими. 12 от продължилите напред са покосени от „бялата смърт”. Другата група от продължилите да търсят хижата оцеляват, макар и с измръзвания. \r\n \n\t\t\t\t\t\t", "date": "2018.12.13", "title": "Учредяват стипендия на името на трагично загиналия д-р Марио Шкодров"}
{"url": "http://www.bnews.bg/article/253619-trima_veche_sa_zaginalite_sled_napadenieto_v_stasburg", "text": "\n Трима вече са загиналите след нападението с огнестрелно оръжие във френския град Страсбург, след като един от пострадалите почина от раните си.  Това съобщи Ройтерс, като се позова на съобщение на парижката прокуратура. \r\n\r\n Извършителят на атентата в Страсбург е заявил, че е искал да отмъсти за гибелта на радикални ислямисти в Сирия, съобщи френската телевизия Бе Еф Ем, като се позова на показанията на шофьор на такси, който твърди, че е бил принуден да откара заподозрения от мястото на атентата до квартал, където нападателят е възнамерявал да се скрие от полицията. \r\n\r\n Във вторник вечерта 29-годишен жител на Страсбург откри огън на коледния базар в центъра на града. В резултат на атаката трима души загинаха, а 13 бяха ранени. \r\n\r\n Говорителят на френското правителство Бенжамен Гриво заяви, че силите за сигурност опитват да заловят стрелеца жив или мъртъв. Общо 700 полицаи участват в операцията по издирването на Шекат. \r\n\r\n Междувременно стана ясно, че френското правителство е призовало демонстрантите, известни като \"жълтите жилетки\", да не протестират този уикенд след нападението на коледния базар в Страсбург. \r\n \n\t\t\t\t\t\t", "date": "2018.12.13", "title": "Трима вече са загиналите след нападението в Стасбург"}
{"url": "http://www.bnews.bg/article/253611-madam_multi_pretarpya_onkologichna_operatsiya", "text": "\n Вдовицата на Илия Павлов – Дарина, е потвърждение, че и богатите също плачат. Последният месец е бил критичен за 55-годишната Мадам Мулти. След като претърпяла операция заради миома, Дарина трябвало да изчака две седмици, за да разбере резултатите от биопсията, писа „Уикенд“. \r\n\r\n Преди месец тя постъпила в болница в Рим заради гинекологични проблеми. Италианските лекари установили, че Дарина има миома и й препоръчали да я премахне. Предупредили я, че обикновено образуванието е доброкачествено, но има вероятност да се е изродило в рак. \r\n\r\n След интервенцията Павлова две седмици била на тръни, докато разбере резултатите. За щастие, притесненията й били напразни. \r\n\r\n   \r\n \n\t\t\t\t\t\t", "date": "2018.12.13", "title": "Мадам Мулти претърпя онкологична операция"}
{"url": "http://www.bnews.bg/article/253587-nikoleta_za_fotoshop_snimkite_na_andrea_hrana_za_marshite_foto_18", "text": "\n Половинката на Кубрат Пулев - фолкпевицата Андреа направи пореден опит да се защити от хейт вълната, която я заля след участието й в живото предаване на \"Биг Брадър\". \r\n\r\n Припомняме, че блондинката с големи силиконови възможности се появи в студиото на риалитито и шокира с визията си. Колаж, придружен с подигравателното \"Андреа си забрави фотошопа вкъщи\" светкавично превзе интернет пространството.  \r\n\r\n След това любимата на профи боксьора ни публикува нови снимки от въпросното събитие в опит да опроверга твърденията на публиката. \r\n\r\n Сега русокосата красавица се съблече, за да покаже на потребителите, че не е дебела. Тя публикува провокативна и много разголена снимка в социалните мрежи, пише БЛИЦ.  \r\n\r\n \"Ето ви една нова снимка... така да си коментирате\", написа изпълнителката.  \r\n\r\n Под публикацията побърза да защити Андреа друга спортна половинка - Николета Лозанова: \"Храна за мършите...точно така\". Снимката вижте  \r\n  \r\n \n\t\t\t\t\t\t", "date": "2018.12.13", "title": "Николета за фотошоп снимките на Андреа: Храна за мършите (ФОТО 18+)"}
{"url": "http://www.bnews.bg/article/253608-nso_shte_polzva_spetsialen_rezhim_na_patya_samo_po_izklyuchenie", "text": "\n\r\nНСО ще ползва специален режим на пътя само по изключение\r\nШефът на службата посочи, че за 8 месеца 3% от личния състав си е тръгнал \"с чест и достойнство\"\r\nbtvnovinite.bg14:32 ч. 13.12.2018 г. - 14:35 ч. 13.12.2018 г.\r\n\r\nСнимка: Ладислав Цветков\r\nВ резултат на последните грешки, допуснати с автомобили на НСО, вече има разпореждане специалният режим на движение да се превърне в изключение, а не практика. Това обяви шефът на службата ген.-майор Данчо Дяков, цитиран от БТА.\r\n\r\nВключването на сигналните системи и преминаването на червено ще става по решение на началника на всеки екип.\r\n\r\nПрез миналия месец НСО се замеси в скандал, след като в социалните мрежи се появи клип, авторът на който твърди, че автомобил на службата със съпругата на президента се е движил в насрещното в центъра на София без да има причина за това.\r\n\r\nДяков посочи, че НСО допускат грешки, но те са взети под внимание и в момента приключват проверките по тези случаи, като хората, които са извършили нарушения, ще бъдат наказани.\r\n\r\nГен. Дяков отбеляза още, че през изтеклите осем месеца в НСО е била извършена оптимизация и 3% от личния състав си е тръгнал „с чест и достойнство”. По думите му има планове следващите три години тази оптимизация да продължи, както и ще се повиши професионализмът на служителите в структурата. \n\t\t\t\t\t\t", "date": "2018.12.13", "title": "НСО ще ползва специален режим на пътя само по изключение"}
{"url": "http://www.bnews.bg/article/253598-sarbi_vkaraha_hit_na_kameliya_vav_film", "text": "\n Сърби взеха един от най-големите хитове на Камелия почти 20 години след създаването му. В новия си филм „Южен вятър” режисьорът Милош Абрамович решава да вкара и един от най-големите хитове на 90-те в проекта си–\"Луда по тебе\". Идеята на филма е да разкрие жестоката действителност в един трилър. А в лентата включва и един от големите хитове на Камелия. \r\n\r\n Песента се изпълнява от сръбската певица с български корени Габриела Пейчев. Именно тя избира парчето на Камелия, защото ѝ напомня за приятни моменти от детството. \r\nКамелия от своя страна е силно изненадана от интереса към нейния ретро хит. „Това си е прецедент. Разбрах, че в момента пускат и в големите белградски дискотеки „Луда по тебе”. 20 години след като съм я записала тя звучи на български в техния ефир. Изненадана съм как в Сърбия, Хърватия, Македония, Черна гора, Босна и Херцеговина влиза в техните най-популярни клипове в ЮТУБ ”, коментира Камелия, пише „Телеграф”. \r\nВъпреки това певицата не планира да обновява култовото парче, защото според нея то звучи добре в този си вариант. „Каквото и да направя като нова версия, ще бъде далеч от това, което се е харесало. Не съм мислила в такава посока, защото и за мен бе изненадващо всичко това”, споделя Камелия. \r\nВ интернет са публикувани още стотици клипове на песента на певицата, като всеки ден излизат нови и нови интерпретации на песента й. Междувременно стана ясно, че песента не е единствената българска следа във филма. В него участват още актьорите Христо Шопов и Ивайло Захариев, който нашумя с ролята си на Мартин в сериала „Под прикритие”. \r\n \n\t\t\t\t\t\t", "date": "2018.12.13", "title": "Сърби вкараха хит на Камелия във филм "}
{"url": "http://www.bnews.bg/article/253612-bezparichie_pratilo_albena_vuleva_v_lonoto_na_islyama", "text": "\n Бившата тв водеща Албена Вулева не може да преглътне факта, че най-върлата й опонентка Никита Джонсън се класира трета в надпреварата за любима риалити звезда на България.Авторката на „Сигнално жълто“ се нареди чак на шесто място и бе изгонена от зрителите дни преди финала. \r\n\r\n След края на предаването Вулева планира да се посвети на бизнеса си с бижута. Личната си дизайнерска линия е нарекла „Хаял“ и я разпространява чрез онлайн продажби. Тя ще продължи да се занимава и с магии, предимно черни. Досега Албена прибирала по 200-300 лева за „сеанс“, но имала намерение да вдигне тарифата си, писа „Уикенд“. \r\n\r\n Говори се, че ексцентричната полурускиня приела исляма не толкова от любов към религията, колкото с користни цели. От доста време тя се увлича по черните магии, но нямала достъп до този мистериозен свят. Нейни близки й подшушнали, че ако стане мюсюлманка, ще може да изучи отблизо практиките на ходжите и даже да прибира пари за урочасване. По това време Вулева била закъсала финансово, така че не се бавила много и потърсила какви са възможностите за смяна на религията. \r\n\r\n Първоначално изучила в детайли свещения Коран, а после навлязла в по-дълбоката материя – дебрите на черната магия. Албена се допитала до известен ходжа, който провел обучение и я въвел в тъмните практики. След финала на Брадъра Вулева станала още по-търсена. \r\n \n\t\t\t\t\t\t", "date": "2018.12.13", "title": "Безпаричие пратило Албена Вулева в лоното на исляма "}
{"url": "http://www.bnews.bg/article/253615-15_sektora_mogat_da_badat_spaseni_s_otlagane_na_uvelichenieto_na_mrz", "text": "\nНовини от България и света, актуална информация 24 часа в денонощието\r\n15 сектора могат да бъдат спасени с отлагане на увеличението на МРЗ\r\nАвтор: news.bg\r\n13.12.2018 14:22:36  13.12.2018 15:28:35 Икономика Прегледи: 2 Коментари (0)\r\n15 сектора могат да бъдат спасени с отлагане на увеличението на МРЗ\r\nИзточник: АИКБ\r\n\r\n 4  4\r\nПовишаването на минималната работна заплата да се отложи за 15 икономически дейности. \r\nТова е предложението на АИКБ в становище, което ще бъде предоставено на вицепремиера Марияна Николова, министъра на труда и социалната политика Бисер Петков и на секретаря на НСТС Васка Шушнева. Становището си АИКБ ще предостави и на социалните партньори преди предстоящия Съвет по тристранно сътрудничество.\r\n\r\nВ становището, с работен вариант на което news.bg разполага, се предлага в текста на постановлението на МС за определяне на новия размер на минималната работна заплата да се запише новият размер на минималната месечна работна заплата влиза да влезе в сила от 01 януари 2020 година, като така за 2019 година ще остане валиден досегашният размер на МРЗ от 510 лева.\r\n\r\nПредложението е за икономическите дейности: Отглеждане на други животни - пчеларство; добив на глина и каолин; производство на хляб, сладкарски и тестени изделия. производство на други хранителни продукти; производство на облекло; обработване на кожи; производство на обувки и други кожени изделия; производство на дървен материал, на изделия от дърво и корк, производство на мебели; и за секторите Хотели; Ресторанти; Туристически агенции и оператори; други дейности, свързани с туризма; пътнически сухопътен транспорт; товарен автомобилен транспорт и услуги по преместване; дейности по охрана и разследване; медико - социални грижи с настаняване; социална работа без настаняване; ремонт на компютри, на лични и домакински стоки; други персонални услуги. Дейности на домакинствата като работодатели; хуманно здравеопазване и социална работа (само за медицински сестри, акушерки и рехабилитатори); дейности на религиозни организации (отнася се само за Българската православна църква),\r\n\r\nАИКБ настоятелно предлага на правителството, както и на социалните партньори да подкрепят това компромисно решение, което би дало глътка въздух на изброените икономически дейности.\r\n\r\nВ редица от тях, ниският среден осигурителен доход се дължи на крайно неблагоприятна международна конюнктура, за която работодателите в България нямат никаква вина. В други, като частния охранителен сектор, доходите буквално са \"смачкани\" от порочната система на обществени поръчки по единствен критерий - най-ниска цена.\r\n\r\nАпелът на АИКБ се опира и на аргумента, че увеличаването на МРЗ допълнително ще намали конкурентоспособността на този бизнес и дори може да има фалити.\r\n\r\nОт Асоциацията на работодателите изрично посочват, че това е компромисен вариант, тъй като са крайно скептични вече, че ще се постигне в скоро време вариант за промяна в начина на определяне на минималната работна заплата, въпреки изразеното съгласие от страна на социалните партньори, че промяна трябва да има и че досегашното положение не може да се запази.\r\n\r\nАИКБ продължава да настоява за нов подход при определянето на минималната работна заплата за страната. Тезата на работодателите МРЗ трябва да се договаря по икономически дейности.\r\n\r\n\"Ние сме крайно недоволни, че още веднъж сме въвлечени във формално и бутафорно \"консултиране\" на размера на минималната месечна работна заплата за страната, предопределен със средносрочната бюджетна прогноза.\r\n\r\nОт АИКБ настояват не за първи път от тук нататък, независимо от формата, която ще вземе договарянето на минималната месечна работна заплата за страната, средносрочната бюджетна прогноза да се консултира със социалните партньори, поне в частта й, където се залага минималната месечна работна заплата в перспектива.\r\n\r\n\"Многократно сме аргументирали тезата си, че такова договаряне, окончателно би ни освободило от вече изживялата времето си практика на договаряне на минималните осигурителни доходи (прагове). Неплащането на осигурителни вноски вече е криминализирано. При това положение, договарянето на минимални заплати по икономически дейности, в съчетание с начисляване на осигуровките върху реалните заплати, ще бъде несравнимо по-адекватно на икономическата реалност в сравнение с досегашната практика на договаряне на МОД\", заявяват от АИКБ в предложението си.\r\n\r\nНа тезата за бипартитно договаряне на минималните работни заплати обикновено се опонира с аргумента, че при досегашните договаряния на МОД (които смятаме, че никога вече няма да се подновят) оставаха така наречените \"празни квадратчета\" - икономически дейности, където не са се водили преговори или не са постигнати споразумения. Тази теза не е издържана, защото оценката за \"слабостта\" на отрасловото и браншово колективно договаряне е абсолютно тенденциозна.\r\n\r\nНашите партньори от синдикатите са склонни да подценяват постигнатото в тази област, поради естественото им желание отрасловото и браншовото колективно договаряне да са по-разпространени и с много по-голямо покритие.\r\n\r\nСпоред АИКБ обаче съществува достатъчен потенциал, а и е изградена в много голяма степен необходимата \"инфраструктура\" за договаряне на минималните работни заплати по икономически дейности. Последното съответно трябва да доведе до премахване на минималните осигурителни доходи (прагове) и до осигуряване върху реалните доходи на работниците, служителите и мениджърите.\r\n\r\nВ заключение АИКБ все пак припомня, че от работодателската организация категорично отхвърлят предложението на правителството МРЗ за страната да достигне 560 лв. от 1 януари 2019 година.\r\n\r\nСпоред тях, това поредно повишаване на МРЗ носи още по-сериозни заплахи от преди и на първо представлява опасност за изброените 15 икономически дейности.\r\n\r\nАИКБ остават скептични, тъй като до голяма степен повишаването на МВР на 560 е предрешен въпрос най-вече по причина чисто формалното изслушване на позиции в НСТС, но без отчитането им решенията и прогнозите: \"Апелираме, в случай, че правителството реши да наложи размер на МРЗ от 560 лева, считано от 01 януари 2019 година, да бъде отложено въвеждането й за изброените 15 икономически дейности, така, както е предложено по-горе.\" \n\t\t\t\t\t\t", "date": "2018.12.13", "title": "15 сектора могат да бъдат спасени с отлагане на увеличението на МРЗ"}
{"url": "http://www.bnews.bg/article/253607-fen_sasipa_preslava_kogato_pisheha_che_si_lyubovnitsa_na_koko_dinev_ne_reva", "text": "\n Преди дни Преслава направи опит да се покаже в мрежата като мъдра и справедлива, но феновете доловиха лицемерието й и я попиляха с коментари. \r\n\r\n А после, оплакванията, че е изтрила наред всички критични коментари към нея, които не й се нравят и е блокирала техните автори, пристигнаха под формата на сигнали срещу нея в HotArena.net \r\n\r\n Разгневен неин фен ни написа дълго писмо, в което изказва гледната си точка, тъй като тя не му е позволила да го направи на правилното място – под нейните постове. \r\n\r\n  „Пиша ви по повод на скорошен емоционален изблик на фолк певицата Преслава в социалната мрежа Фейсбсук. След ваша статия от 08 декември, озаглавена \"15 бона изпусна Преслава, не ще да се дере пред пияни студенти\", певицата за първи път от много време насам си позволи да реагира на журналистически материал за нея, който според думите й е \"жълт\" и \"лъжлив\". Преслава написа цяло словоизлияние във Фейсбук страницата си, дебело подчертавайки, че не я е грижа толкова за писанията по неин адрес, колкото за факта, че българските студенти били окачествени като \"пияници\" (което тя приема като „алкохолици“), твърди подателя на сигнала и подчертава, че действието й е евтин популизъм. \r\n\r\n  „Негодуващата срещу жълти медии певица преди време удобно пропускаше да коментира  статиите, в които се посочва, че е любовница на Коко Динев, докато колежката й Емилия е с него. Пропускаше да коментира прокрадващите се информации, че драстичното й отслабване преди няколко години се дължи на употреба на кокаин. Пропускаше да опровергае данните, че името й е замесено в побои на публични места.... Жълти статии не се отразяваха от нея, докато посетителите на нощни клубове бяха наречени не алкохолици, а просто \"пияни\".  И изведнъж загрижената за българската младеж певица изригна срещу клюкарските издания. Колко удобно, колко добре обмислено и колко самарянско…“, продължава да обяснява фенът. \r\n\r\n  Въпросният човек е изтъкнал и грешките, които тя е направила в словоизлиянието си, след което е бил блокиран, коментарите му – изтрити, а всеки друг, който го нападал с обидни думи след това, получавал лайк от Преслава. Той е подчертал, че това не е даване на добър пример и е в противоречие на цялото й морално изказване. \r\n\r\n  Преслава се възползва от трибуната да опровергае още една новина – че е рекетирала „Като две капки вода“, настоявайки да бъде в журито на музикалното шоу за имитации и да издейства 120 бона хонорар за тази длъжност. Тя разкри, че не води преговори с нито едно подобно предаване. \r\n\r\n  Всъщност по адрес на Преслава се плъзвали къде-къде по-сериозни слухове, като например, че е спала с богат дядка, че е кръшкала с Фики Стораро, или най-суровият: че детето й е износено не от нея, а от сурогатна майка. На тях тя не се запали, а се хвана за нещо толкова маловажно и доста преувеличено от нейната уста. \r\n \n\t\t\t\t\t\t", "date": "2018.12.13", "title": "Фен съсипа Преслава: Когато пишеха, че си любовница на Коко Динев не рева! "}
{"url": "http://www.bnews.bg/article/253616-okonchatelno_banevi_ostavat_v_aresta", "text": "\n Николай и Еввгения остават окончателно в ареста. Това реши Апелативният специализиран съд. По делото беше внесен нов, 123-ти том срещу тях. Заради това началото на делото срещу тях беше отложено. Не е ясно какви са новите доказателства. Тепърва с тях ще се запознават и семейството бизнесмени. \r\n  \r\n\r\n Въпреки разрешението на Баневи да бъдат снимани и желанието им да говорят с медиите, на „Съдебна охрана” беше разпоредено да извадят камерите от залата. \r\n \n\t\t\t\t\t\t", "date": "2018.12.13", "title": "ОКОНЧАТЕЛНО: Баневи остават в ареста"}
{"url": "http://www.bnews.bg/article/253622-devet_godini_zatvor_za_ukrainetsa_ubil_na_patya_bremenna_zhena_i_sapruga_y", "text": "\n Украинският шофьор на тир, който уби на магистрала „Тракия” край Пловдив младо семейство, получи присъда 9 години затвор. \r\n\r\n Станислав Пислар получи присъда от съда в Пловдив  и затова, че е управлявал камиона си след употреба на марихуана. \r\n\r\n Инцидентът стана преди седем месеца на магистралата край Пловдив. \r\n\r\n Пислар шофирал в посока Пловдив, не видял указателни табели, че се извършва ремонт в неговото платно и блъснал аварийно ремарке. Завил рязко с камиона, преминал през мантинелата и се блъснал в идващата насреща лека кола. В нея пътували бременна жена и съпругът й. \r\n\r\n Двамата отивали на лекар в София. Издъхнали на място след жестокия удар. \r\n\r\n Станислав Пислар е лишен от право да управлява автомобил за срок от 10 години \r\n \n\t\t\t\t\t\t", "date": "2018.12.13", "title": "Девет години затвор за украинеца, убил на пътя бременна жена и съпруга й"}
{"url": "http://www.bnews.bg/article/253592-postradalite_ot_domashno_nasilie_ne_vyarvat_na_institutsiite", "text": "\n Потърпевшите от домашно насилие не вярват в институциите, чувстват се сами. Това каза психологът от Асоциация „Анимус“ Ренета Величкова в интервю за предаването „Преди всички“. Тя отбеляза, че броят на сигналите за тази година е близък до този от предходната. \r\n\r\n За 2017 г. 1323 пострадали от домашно насилие са потърсили съдействие в асоциацията. Над 2/3 от обърналите се за помощ са жени. В 1066 от случаите на домашно насилие става въпрос за насилие в партньорската двойка, а в 121 от случаите е упражнено насилие от родители върху деца. Не бих казала, че има тенденция броят на жертвите на домашно насилие да намалява, а дори напротив“, коментира Величкова и цитира статистически данни, според които всяка трета българка е жертва на домашно насилие. \r\n\r\n Величкова посочи, че няма реална представа за истинските размери на проблема в страната, защото няма системно събиране на релевантна статистическа информация за броя на пострадали от насилие в семейството. Според нея жертвите не се осмеляват често да подават сигнали в полицията и да търсят помощ. \r\n\r\n Фокус върху домашното насилие поставя и новата постановка „Синята брада – брак без приказка“, която ще се играе за първи път утре в СФУМАТО. В спектакъла има танц, барабани и реални диалози от жени, които са пострадали. Една от актрисите в спектакъла Елена Димитрова коментира как спектакълът ще допринесе за проблема: \r\n\r\n „С опита си да говорим за това, да не го оставяме на тъмно, да се опитаме да изкараме нещата на светло, да можем да се срещнем с публиката и заедно да видим какво е това, което се случва до нас“. \r\n \n\t\t\t\t\t\t", "date": "2018.12.13", "title": "Пострадалите от домашно насилие не вярват на институциите"}
{"url": "http://www.bnews.bg/article/253596-spored_mvnr_nyama_postradali_balgari_v_ankara", "text": "\n По данни на българското посолство в Анкара към момента няма данни за пострадали български граждани при железопътната катастрофа тази сутрин в Турция, съобщиха от МВнР, предаде БГНЕС. \r\nНай-малко 9 са жертвите при катастрофата на турски високоскоростен влак в Анкара. Повече от 45 са ранени, като трима от тях са в тежко положение. Инцидентът е станал в 6.30 ч. тази сутрин. Бърз влак, пътувал от Анкара за провинция Коня, е дерайлирал, след като се е ударил с маневриращ локомотив, съобщиха властите. \r\n\r\n   \r\n \n\t\t\t\t\t\t", "date": "2018.12.13", "title": "Според МВнР няма пострадали българи в Анкара"}
{"url": "http://www.bnews.bg/article/253597-marat_safin_ne_sam_vidyal_shtastliv_chovek_s_maybah", "text": "\n Руската звезда в тениса Марат Сафин даде интервю за sports.ru, което може смело да претендира за най-различно и удивително със спортна личност за 2018 г. В свой стил, ексцентричният бивш №1 в ранглистата (за 9 седмици в края на 2000 г.) е над нещата. \r\n\r\n Но дори като за 38-годишния Сафин, двукратен шампион в турнири от Големия шлем и бивш депутат в Руската дума, този път словата са твърде странни. Ето избрано от това удивително интервю: \r\n\r\n - Марат, как сте? \r\n\r\n - Нормално. \r\n\r\n - С какво се занимавате? \r\n\r\n - С нищо. Нищо не правя. Живея си просто. \r\n\r\n - Как ви минават дните? \r\n\r\n - Лягам си рано. Спя по 8-9 часа. Сутрин се разхождам, пътувам… Тенис не играя. Ходя понякога на турнири за ветерани, за тях се готвя по седмица-две. А какъв е смисълът в това изобщо? \r\n\r\n Все едно вие да сте журналист днес, да се пенсионирате, а после пак да правите интервюта и репортерска работа. Тъпо е. \r\n\r\n - Не ви ли писва от живот без конкретно занимание? \r\n\r\n - Не, добре ми е. Пътешествам. \r\n\r\n - Колко страни посетихте тази година? \r\n\r\n - Шест-седем. Бях във Франция, в Испания, в Щатите, в Перу… Отидох, починах си, разходих се и се върнах. Когато ми се прииска, хващам самолета. Като ми омръзне се връщам в Москва. \r\n\r\n - Как си почивате? \r\n\r\n - Качвам се на кола и обикалям. Сам. Аз съм си самодостатъчен, не ми е нужен друг. Никой не ми пречи. \r\n\r\n - Какво ви впечатли? \r\n\r\n - Перу. Мачу Пикчу ми направи грандиозно впечатление. Има съмнения дали са го строили хора, затова ме заинтригува. Дори гидовете не знаят точно как е построено, на теория са го строили хора, но… Има и друга страна. Като видиш мащабите, разбираш, че това е като пирамидите в Египет. Не сме сами във Вселената, сигурен съм. \r\n\r\n - Увличате се и по Източни философии… \r\n\r\n - Да, особено I Ching („Книгата на промените“ – философски китайски текст, написан около 700 г. пр. Хр. Той се състои от 64 хексаграми и се смята за основната книга на конфуцианството – б.р.). Престанах да обяснявам защо. Живеем във време, в което това е все едно да разказваш на слепец за цветовете. А ако му кажеш, той винаги знае по-добре от теб. Нека всеки прочете, да мисли, да реши дали му е интересно. \r\n\r\n Това е цяла философия, светоглед, отношение към живота. Нестандартен подход към важните въпроси. Какви са ви ценностите, между впрочем? Нова кола, нови татуировки или някакви дрехи? Това прави ли ви щастлив? Не съм видял щастлив човек с Майбах. Няма да си отнесе парите с него. \r\n\r\n - Има ли друг свят, освен нашия? \r\n\r\n - Не само един, много светове. Глупаво е да мислим, че сме сами във Вселената. \r\n\r\n - Но те са различни, там няма Исус и Мохамед… \r\n\r\n - Това е друга тема, по която сигурно много хора ще се обидят, ако се разприказвам. Няма религии. Изкуствено създадени са. Има много причина за създаването им, но сега ще кажат, че съм безбожник. \r\n\r\n - Не следвате ли Божиите заповеди? \r\n\r\n - Е, има принципи, неща, които не са хубави. Например – да убиеш друг човек или да отрежеш главата на коте. Тези неща са ясни. \r\n\r\n - Тибет как ви повлия? \r\n\r\n - Мисля, че там започна един процес на самоусъвършенстване. Усетих нещо различно. Исках да остана сам и успях. Сам със себе си. \r\n\r\n  - Откъде пари да пътувате? \r\n\r\n - Тези, които заработих в тениса. Стигат ми. Но ние с вас изглежда говорим на различни езици. Вие ме питате за пари, аз ви обяснявам, че други неща ми трябват. Ето – вие сте с нов компютър Mac, аз си ползвам стария. Нямам нужда от по-нов. \r\n\r\n - И вие имате четири коли, все пак… \r\n\r\n - Те са на родителите и сестра ми. Писани са на мое име, аз имам един Range Rover. Имам и голям апартамент в центъра на Москва, защото обичам да ходя пеш. Мога да си го позволя, ще живея както ми харесва. \r\n\r\n - Приятелите ви… \r\n\r\n - Нямам приятели. Нито един. Това е високопарна дума. Не искам да ги имам. Искам да живея сам, напълно съм си достатъчен и ми харесва. Поне засега. \r\n\r\n - Сам сте, наистина. Нямате съпруга… \r\n\r\n - Нямам. И приятелка нямам. Засега нямам и желание да имам. Изобщо отношения с хора не ми трябват. \r\n\r\n - Намирате ли си момиче само за секс? \r\n\r\n - Вие навярно знаете по-добре от мен как става това, млад сте, кръвта ви кипи. Аз се справям. \r\n\r\n - Сигурно ви търсят сами? \r\n\r\n - Никоя не ме търси, стар съм вече. Живея с две котки. Обичам животните, котките – повече от кучетата. Котките са медиуми, успокояват. Усещат хората добре, знаят моментите за всяко нещо. \r\n\r\n - Днес никой не може без айфон, компютър, социални мрежи… \r\n\r\n - Имам телефон и компютър – ето ги. Нямам профили в Туитър и Фейсбук, само в Инстаграм. И то – там няма лични неща. \r\n\r\n Гледам сериали у дома, чета книги. В Youtube има страшно много и качествени документални филми. Това напълно ми стига. Виждам се с един-двама съседи от махалата, пия кафе с тях. Но не е задължително да го правя, нито пък това са ми приятели. \r\n\r\n - Вашият топ три на сериалите? \r\n\r\n - „Сопранос“, но той е по-стар. Харесаха ми „Къща от карти“, както и „Милиарди“. Също и „Американците“, той е за нашите нелегални там… \r\n\r\n - „Къща от карти“ е за политика. Вие бяхте политик, нещата добре ли са описани в този сериал? \r\n\r\n - О, да – мисля доста добре. \r\n\r\n - Най-добрите книги, които сте чел напоследък? \r\n\r\n - „Силата на подсъзнанието“ на Джо Диспенза и „Свобода от познатото“ на Джиду Кришнамурти. \r\n\r\n - Медитирате ли? \r\n\r\n - По един-два пъти на ден. По половин час сутрин и вечер. \r\n\r\n - Срещали сте се с доста лидери и президенти… \r\n\r\n - С двама, всъщност. С Борис Елцин се запознах, когато бях на 12 години. Беше на Купата на Кремъл по тенис, той бе там. С Владимир Владимирович съм се виждал два пъти. След като спечелихме Купа „Дейвис“ бе единият. \r\n\r\n - Кой ви впечатли повече? \r\n\r\n - Двамата са дълбоки, умни хора. Всеки по своя начин. Всъщност, прост човек не може да е президент. Особено на страна като Русия. Сериозни хора са, имат силна енергия. Влиза в стаята такъв човек, подава ти ръка и усещаш. Това са единици, не са случайни хора. Трябва да си голяма личност, да си умен и силен. \r\n\r\n - Бяхте депутат цели шест години, но сам се отказахте от мандата си. Защо? \r\n\r\n - Лични неща. Не искам да говоря за това. Но имах своите причини. \r\n\r\n  - Как ще оцените работата си като депутат? \r\n\r\n - Никой не се е оплакал от мен. \r\n\r\n - Отвратен ли сте от политиката? \r\n\r\n - Не. \r\n\r\n - А от тениса? \r\n\r\n - Омръзна ми, не ми е интересен. \r\n\r\n - Гледате ли телевизия? \r\n\r\n - Не. Не го включвам у дома. \r\n\r\n - Има ли корупция в Русия, вие бяхте политик и сигурно имате поглед? \r\n\r\n - Ние сме много голяма държава, ядрена държава и голям играч в световната политика. Това е едната страна. Международната. \r\n\r\n А иначе – къде няма корупция? Навсякъде я има, щом има хора. Това е икономически модел, това е човешкият фактор… Няма идеално общество. Утопия е… Социализмът в идеален модел не може да бъде построен. Въпреки че, знаете ли – целият свят тихо върви към нещо такова. \r\n\r\n - Да, но кметът на Лондон отива на работа с метрото, а в Москва… \r\n\r\n - И какво от това?! Смятате, че той няма торби с пари някъде ли? Кой знае? Това, че не се вози на най-скъп автомобил, не значи, че не е милиардер. Знам за много богати хора, които обикалят из Москва с велосипеди. \r\n\r\n - Какви са плановете ви? \r\n\r\n - Нищо конкретно. \r\n\r\n - Няма ли да работите нещо? \r\n\r\n - Ако излезе интересно предложение… Но нищо не ми трябва на всяка цена. Не искам да седя на едно място, предпочитам да пътешествам. \r\n\r\n С тенис към момента не ми се занимава. Не ми е интересно. \r\n\r\n https://corner.dir.bg/ \r\n \n\t\t\t\t\t\t", "date": "2018.12.13", "title": "Марат Сафин: Не съм видял щастлив човек с \"Майбах\""}
{"url": "http://www.bnews.bg/article/253595-dartoto_kote_na_bozhinov_vze_shterkata_na_nikoleta", "text": "\n Достатъчно сложен за разбиране бе любовният четириъгълник Николета Лозанова — Валери Божинов—Алисия—Ники Михайлов, но в него се забърка и Биляна Дол. Бившата футболна съпруга първо се сприятели ту с едната, ту с другата жена на футболиста, а сега се е отдала на идеята да спечели и наследниците му, пише „България днес”. \r\nРазмяната на съпруги и без това накара футболистите да разбият всички догми и да докажат, че няма граници за любовта, а отделно и Биляна реши да се прави на майка и на двете му деца. \r\nВ най-новата семейна конфигурация сръбкинята гушка Никол—дъщерята на Валери от Николета Лозанова. Със знанието и съгласието на майка й, разбира се. \r\n\r\n Двете позират пред коледната елха и очевидно момиченцето се разбира чудесно с новата жена на баща си. Браво! \r\n  \r\n \n\t\t\t\t\t\t", "date": "2018.12.13", "title": "Дъртото коте на Божинов взе щерката на Николета "}
{"url": "http://www.bnews.bg/article/253599-politsay_na_godinata_stana_atokontrolyorat_spasil_4_godishno_momichentse", "text": "\n Младши автоконтрольор Стойчо Яковски от Областната дирекция на МВР в Пловдив получи наградата \"Полицай на годината 2018\". Той беше награден от вътрешния министър Младен Маринов и главния прокурор Сотир Цацаров. \r\n\r\n На 10 ноември 4-годишно момченце си глътна езика и колабира по време на демонстрациите на \"Специализираните полицейски сили\" край зала \"Чайка\" в Пловдив. \r\n\r\n Малкият Павел наблюдавал заедно с родителите си действията на командосите, когато си глътнал езика и припаднал. Суматохата и виковете на майката за помощ прекъснаха словото на директора на полицията в Пловдив - старши комисар Атанас Илков, който заедно с гостуващия под тепетата зам.-министър на вътрешните работи Стефан Балабанов и други полицаи веднага затичаха към момченцето. \r\n\r\n Полицаят Стойчо Яковски от сектор \"Пътна полиция\" спаси живота на 4-годишното дете, като му оказа първа помощ. След това момченцето бе транспортирано в болница. \r\n\r\n Тържествената церемония \"Полицай на годината 2018\" се проведе за 25-та поредна година. \r\n\r\n На събитието присъства цялото професионално ръководство на МВР, вицепремиерът и министър на отбраната Красимир Каракачанов, главният прокурор Сотир Цацаров, заместникът му Иван Гешев, шефът на НСлС Борислав Сарафов, столичният кмет Йорданка Фандъкова и депутати. \r\n\r\n На церемонията бяха отличени полицейски служители и колективи от цялата страна, постигнали високи професионални резултати през годината. \r\n \n\t\t\t\t\t\t", "date": "2018.12.13", "title": "Полицай на годината стана атоконтрольорът, спасил 4-годишно момиченце"}
{"url": "http://www.bnews.bg/article/253601-politseyskiyat_sindikat_tarsi_kade_sa_izharcheni_100_mln_leva_iska_speshen_otgovor_ot_borisov_dokument", "text": "\n Ще бъдем изключително благодарни да ни представите в писмен вид в срок до 11:45 ч на 13. 12. 2018 г. вашите разчети за какво са изхарчени 100 млн. лв. от целево отпуснатите за увеличаване единствено и само на доходите на служителите в МВР, назначени към 11.01.2018 г. \r\n\r\n Това пише в писмо на най-големия полицейски синдикат - Синдикална федерация на служителите в МВР, до ръководството на Дирекция \"Планиране и управление на бюджета\" в министерството. \r\n\r\n Става въпрос за 100-те милиона лева, с които премиерът Бойко Борисов \"угаси\" (а според някои медии - \"купи\") продължителните полицейски протести от миналата зима. Това стана след среща с него в Министерския съвет на 11 януари и на старта на българското председателство на Съвета на ЕС. Което не трябваше да бъде \"помрачено\"от полицейски протести. \r\n\r\n От писмото става ясно, че на служителите сега се обещават по 100 лв. награда върху заплатата. Която те искат да коригират... около 4 пъти. \r\n\r\n УС на СФСМВР ви уведомява, че не приема предложения размер от 100 (сто) лв. Предлагаме сума от 385 (триста осемдесет и пет) лева\", пишат синдикалистите. \r\n\r\n Писмото се появява, докато в НДК тече официалната церемония по наградите \"Полицай на годината\", на която присъстват министър Младен Маринов, главният и зам.-главният прокурор Сотир Цацаров и Иван Гешев, шефът на НСлС Борислав Сарафов и други. \r\n\r\n \r\n\r\n   \r\n \n\t\t\t\t\t\t", "date": "2018.12.13", "title": "Полицейският синдикат търси къде са изхарчени 100 млн. лева, иска спешен отговор от Борисов(ДОКУМЕНТ)"}
{"url": "http://www.bnews.bg/article/253600-maradona_izritan_ot_godenitsata", "text": "\n Футболната легенда Диего Армандо Марадона се оказа изритан от дома си. Популярният аржентинец се е разделил с годеницата си Росио Олива, съобщават медиите в родината му. Половинката на Дон Диего му заявила да напусне къщата, в която живееха заедно. Интересното е, че тя й беше купена от Марадона. \r\n\r\n Къщата на \"Бела Виста\" в Буенос Айрес от няколко месеца е обитавана само от Росио. Тя отказа да се премести с годеника си в Мексико, след като той пое местен отбор. Мнозина смятат, че именно това е и основната причина за раздялата на двамата. \r\n\r\n Наскоро Олива обяви в женско тв шоу, че е сама. Това никак не се хареса на Марадона, който избухна публично. Освен това според някои медии в Аржентина тя вече си била хванала друг мъж. И той често я посещава в дома, купен от Дон Диего. \r\n\r\n Легендарният футболист и 28-годишната му половинка бяха заедно шест години. Те се сгодиха през лятото, като не се притесняваха от голямата разлика във възрастта им. Марадона е на 57 години. Няколко месеца по-късно връзката им се разпадна. \r\n \n\t\t\t\t\t\t", "date": "2018.12.13", "title": "Марадона изритан от годеницата"}
{"url": "http://www.bnews.bg/article/253606-na_tsyalata_mu_kadarnost_valeri_simeonov_se_namarda_v_komisiyata_po_energetika", "text": "\n Валери Симеонов беше избран за заместник-председател на парламентарната комисия по енергетика, предаде БТА. \r\n\r\n Бившият заместник-председател на Народното събрание от квотата на \"БСП за България\" Валери Жаблянов беше избран за заместник-председател на парламентарната комисия по външна политика. \r\n \n\t\t\t\t\t\t", "date": "2018.12.13", "title": "На цялата му кадърност - Валери Симеонов се намърда в комисията по енергетика!"}
{"url": "http://www.bnews.bg/article/253614-big_data_forum_startira_v_plovdiv", "text": "\n Как да бъде систематизиран и използван огромният обем информация, създавана всекидневно в цял свят – това е темата на форума Open Science Infrastructures for Big Cultural Data. Той събира в Пловдив учени и практици от 17 държави, занимаващи се с управлението на големи дигитални масиви от хуманитарни данни. Организатор е UCL Qatar, партньори са европейската Цифрова научноизследователска инфраструктура за изкуства и хуманитарни науки (DARIAH) и Народната библиотека „Иван Вазов“ – Пловдив. \r\n\r\n Медиен партньор е Национално издателство „Аз-буки“. \r\n\r\n На страниците на издаваните от него научни списания, членуващи в престижни наукометрични бази, като Web of Science, ERIH PLUS, The Philosopher’s Index, CEEOL, ще бъдат публикувани доклади и разработки от форума. \r\n\r\n Инициативата е шанс да бъдат подкрепени усилията на България за официално присъединяване към мрежата от изследователи на хуманитарни науки, използващи и разработващи цифрови инструменти и методи. Това съобщи Милена Добрева от UCL Qatar. Стоят предизвикателствата как да се създават ефективни средства за търсене в големи дигитални бази от културни данни, като част от идеята за свободен трансфер на знания, и как да се обединяват данни, подготвени в различни формати. Форумът ще разглежда и приложението на „големите“ данни за изучаване на културното наследство. Европейската дигитална библиотека Europeana вече предоставя достъп до над 58 милиона описания на културни артефакти, 116 000 от които са подадени от български институции. \r\n\r\n Европейската комисия подкрепя електронни инфраструктури в различни области и една от тях – DARIAH-EU, специализира в средства и цифрови ресурси в дигиталната хуманитаристика. Махендра Махей от British Library Labs ще разкаже как се изгражда мост между цифрови ресурси и потребители. Д-р Ашли Бургойн от Университета в Амстердам ще говори за новите тенденции в използването на цифровизирани музикални ресурси. Проф. Даниел О’Донъл от Канада, който координира мрежата за съвременни научни комуникации FORCE11, ще обясни какво точно представляват данните в хуманитарните науки. Мястото на България в тези области и организации, подпомагането на работата на българските институции за прилагане на иновативни практики в хуманитарните изследвания също са сред темите, които ще се обсъждат в Пловдив. \r\n \n\t\t\t\t\t\t", "date": "2018.12.13", "title": "Big Data форум стартира в Пловдив"}
{"url": "http://www.bnews.bg/article/253623-trima_zadarzhani_za_zhp_katastrofata_v_turtsiya", "text": "\n Трима служители на държавната железопътна компания са задържани след катастрофата в Анкара, при която загинаха девет души, а 47 пострадаха. Това съобщи президентът на Турция Реджеп Ердоган, цитиран от ДПА. \r\n\r\n Високоскоростният влак от турската столица катастрофира в локомотив на същата железопътна линия, обяви транспортният министър Чахит Турхан. \r\n\r\n Инцидентът е станал около 06,36 часа местно време, малко след потеглянето на влака от централната гара в Анкара. Влакът се е сблъскал с локомотив, който се е връщал от проверкa на релсите в предградие на столицата. \r\n\r\n Трима машинисти - двама от експресния влак и един от локомотива - са сред загиналите, добави Турхан. Четвърти машинист е пострадал. \r\n\r\n Министерството на външните работи на Германия потвърди, че германски гражданин е сред загиналите. \r\n\r\n Влакът се е движил с около 90 километра в час, съобщават местни медии. \r\n\r\n Ердоган се закани виновниците да понесат съответните наказания. \r\n \n\t\t\t\t\t\t", "date": "2018.12.13", "title": "Трима задържани за жп катастрофата в Турция"}
{"url": "http://www.bnews.bg/article/253604-ekspretiza_onevinyava_nikolay_nenchev_za_remonta_na_mig_ovete", "text": "\n Експертиза по делото срещу бившия министър на отбраната Николай Ненчев показва, че договорът с Полша за ремонт на двигатели на изтребителите МиГ-29 е бил по-изгоден, в сравнение с предложената руска оферта. \r\n\r\n На 16 януари 2017 г. Софийска градска прокуратура внесе обвинителен акт срещу Ненчев за това, че той отказал да изпълни два договора за ремонт на двигатели на изтребителите МиГ-29, с което не е изпълнил служебните си задължения и не е осигурил авиационната безопасност и летателната годност на изтребителната авиация на Военновъздушните сили (ВВС). От престъплението са настъпили значителни вредни последици за Българската армия - спаднал е нальотът на пилоти от ВВС на 33 часа за една година, при установен в НАТО стандарт от 180 летателни часа за година или поне минимум 80 летателни часа за година. Това е довело до опасност от допускане на тежки летателни инциденти, поради разтренираност.  \r\n\r\n Според държавното обвинение с действията си Ненчев е накърнил интересите на руската компания РСК - МиГ. \r\n\r\n Новоприети експертизи показват, че договорът с Полша за ремонта на двигатели на МиГ-29 е бил по-изгоден и че неизпълнението на рамковото споразумение с Русия не е довело до спад в подготовката на пилотите. Така е спестено плащането на почти половината от парите, които са платени на Полша. \r\n\r\n През април Ненчев беше оправдан по друго обвинение - за нарушаване на Закона за обществените поръчки в резултат на което са настъпили значителни вредни последици за МО. Става въпрос за поръчка за дрехи за армията, като Ненчев принудил бившия директор на Дирекция \"Инвестиции в отбраната\" Венислав Цанов да не подпише договор с фирма \"Лортън\" ЕООД, която спечелила конкурса за изработка на армейски униформи, след като предложила най-ниска цена, съобщи Офнюз. \r\n \n\t\t\t\t\t\t", "date": "2018.12.13", "title": "Експретиза оневинява Николай Ненчев за ремонта на МиГ- овете"}
{"url": "http://www.bnews.bg/article/253602-barekov_polititsite_balamosvat_naroda_mashinnoto_glasuvane_stava_chrez_mashini_v_koito_se_puska_byuletinata", "text": "\n След като срамно , които печално известно, са манипулирани, а президентът поиска звуково броене на бюлетините, евордепутатът Николай Бареков публикува в свой коментар как политиците баламосват гласоподавателите. Политикът обтелязва, че няма начин за хакерски атаки в машинното гласуване, както се опитват да излъжат електора от ГЕРБ. \r\n\r\n *Публикуваме без редакторска намеса. \r\n\r\n \"Политиците умишлено баламосват народа, че машинно и електронно гласуване е едно и също. Послушните медии допълнително манипулират. Двата типа гласувания нямат нищо общо. Ако електронното все пак допуска хакерска намеса или дистанционно купуване на гласове - то машинното гласуване става ЧРЕЗ МАШИНИ, в които пускаш бюлетината.  \r\n\r\n То е 100% защитено и там са невъзможни манипулации чрез подмяна на протоколите от СИК в изборния ден. Машината сама изчислява и подава резултата след края на изборния ден и пуска нещо подобно на касов бон с разбивката на гласовете. Машинно гласуване е несъвместимо с костинбродските бюлетини и тъкмо тук е драмата за управляващата клика. \r\n\r\n Машинно гласуване има дори в слабонаселена огромна по територия планинска държава като Монголия. Като изборен наблюдател на ООН, ЕП и на ОССЕ съм наблюдавал машинно гласуване на три континента и в редица ужким изостанали повече от нас държави и съм се уверил, че манипулации с него са невъзможни. Резултатът става ясен за цялата страна в рамките на 30-45 минути след края на изборния ден! Затова ГЕРБ и ДПС с подлогите си Патреоти и Магарешки никога няма да позволят това гласуване да се случи в България. Това е жалката, сурова и тъжна истина, приятели.\" \r\n \n\t\t\t\t\t\t", "date": "2018.12.13", "title": "БАРЕКОВ: Политиците баламосват народа  - машинното гласуване става ЧРЕЗ МАШИНИ, в които се пуска бюлетината"}
{"url": "http://www.bnews.bg/article/253603-babh_v_golyama_aktsiya_sreshtu_neraglamentirani_obekti_za_prodazhba_na_hrana", "text": "\n По повод отминалия празник Никулден Българската агенция по безопасност на храните (БАБХ) извърши 1087 извънредни проверки на обекти за производство и продажба на рибаи рибни продукти в цялата страна. \r\n  \r\nВ периода от 3 до 7 декември контролните органи на Агенцията по храните инспектираха водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене на територията на всички области. В резултат на проверките са съставени 7 акта за установяване на административно нарушениеи са издадени 6 предписания. \r\n  \r\nКонстатираните нарушения са за продажба на риба от обекти, които не са регистрирани съгласно действащото законодателство, предлагане на риба и рибни продукти с изтекъл срок на годност, без документи за произход и неправилно етикетирани, неспазване на изискванията за температура при съхранение и лоши хигиенни условия, както и нерегламентирана продажба на риба (без свидетелство за произход) от нерегистрирани по Закона за ветеринарномедицинската дейност превозни средства. \r\nПо време на проверките са установени несъответствия по сградов фонд и оборудване в търговски обекти, предлагащи риба и липса на коректно и редовно водени записи в дневниците за самоконтрол. Спрени от реализация и насочени за унищожаване са 7 кг охладена риба. \r\n  \r\nАгенцията извършва и проверки в зимните курорти, които стартираха на 10 декември и ще продължат до края на сезона. По традиция по време и на Коледните и Новогодишни празници контролните органи на Агенцията по храните ще инспектират обекти за търговия и предлагане на храна на територията на цялата страна, съоибщи Дарик. \r\n\r\n Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки и по сигнали на потребители, които ще могат да подават и онлайн или на горещия телефон на Агенцията - 0700 122 99. \r\n \n\t\t\t\t\t\t", "date": "2018.12.13", "title": "БАБХ в голяма акция срещу нерагламентирани обекти за продажба на храна"}
{"url": "http://www.bnews.bg/article/253588-lazar_lazarov_i_oshte_5_ma_sluzhiteli_na_api_sa_vinovni_za_smartta_na_zhena_v_tunela_echemishka", "text": "\n \r\nОкръжна прокуратура – София привлече като обвиняеми 6 длъжностни лица от Агенция „Пътна инфраструктура“ /АПИ/ за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, при инцидента на 05.02.2017 г. в тунел „Ечемишка“, съобщиха от прокуратурата. \r\n\r\n Длъжностните лица, чиято наказателна отговорност е ангажирана са: \r\n- Л. Лазаров, в качеството му на Председател на Управителния съвет на АПИ и служител по транспорта; \r\n- И. Захариева, в качеството й на член на Управителния съвет на АПИ и служител по транспорта; \r\n- Д. Атанасов, в качеството му на член на Управителния съвет и Председател на УС на АПИ и служител по транспорта; \r\n- Г. Златев – директор на дирекция „Поддържане на пътната инфраструктура“ в АПИ и служител по транспорта; \r\n- Н. Сачанска – началник отдел „Основен ремонт и поддържане“ в дирекция „Поддържане на пътната инфраструктура“ в АПИ и служител по транспорта и \r\n- Г. Фучеджиев – старши експерт в отдел „Основен ремонт“ на дирекция „Поддържане на пътната инфраструктура“ в АПИ и служител по транспорта. \r\n\r\n Разследването е установило следната фактическа обстановка: \r\nНа 05.02.2017 г. около 12.00 часа, в лявата транспортна тръба на тунел „Ечемишка“, намиращ се в района на 40- ти и 41 –ви километър на автомагистрала „Хемус“, е навлязъл лек автомобил м. „Ауди“, управляван от св. Н. Николов, а на предна дясна седалка се е возела Е. Михайлова – сестра на водача на автомобила. Установено е, че автомобилът се е движил със скорост около 50 км/час, която е максимално допустима. В този период от време в тази транспортна тръба е организирано временно двупосочно движение, тъй като дясната транспортна тръба на тунел „Ечемишка“ е била в ремонт. \r\nКогато автомобилът м. „Ауди“ се е намирал на разстояние около 395 – 396 м. от началото на тунела в посока гр.  Ботевград – гр. София, настъпва разрушаване на дясната надлъжна метална конструкция, върху която са окачени осветителните тела в тунела. То стартира с разрушаване на връзката между две съседни надлъжни греди. Надлъжната „П“-образна греда, разположена непосредствено зад разрушената връзка, заедно с монтираните върху нея осветителни тела падат върху пътната настилка. Последвало е частично разрушаване на двете съседно разположени връзки, при което две „П“- образни греди, заедно с монтираните върху тях осветителни тела, увлечени от първата греда,  също са паднали. Една от гредите е попаднала върху покрива на автомобила.  \r\nПоради напречно транслационно преместване, в посока обратна на посоката на движение на автомобила, гредата е пробила дясната част на панорамното стъкло, проникнала е в автомобила и се е забила в тялото на Е. Михайлова. Водачът на МПС не е имал каквато и да е възможност да избегне произшествието – установено е, че опасната зона на автомобила в конкретния случай е била в размер на 36-37 м., а когато разрушаването е започнало, той се е намирал на 13 м. от мястото на удара с падналата греда. От този удар пострадалата е получила съчетана тежка гръдна и коремна травма, с тежки увреждания на черния дроб, несъвместими с живота и остра кръвозагуба, довели до травматичен шок. Смъртта е настъпила в кратък времеви интервал след инцидента и предвид тежестта на уврежданията е била неизбежна. \r\n\r\n В хода на разследването на Окръжна прокуратура – София е установено, че стоманената конструкция за окачване на осветителните тела е монтирана през 1984 г. и е пусната в експлоатация в началото на 1985 г. В периода от пускането в експлоатация, до инцидента на 05.02.2017 г. са били извършвани редица огледи – през 1999 г.,  през 2004 г.,  през 2008  г., през 2012 г., през 2015 г. и през 2016 г. При всички огледи, експертите са давали препоръки за подновяване на антикорозионната защита, но това нито веднъж не е било изпълнено. Техническата експертиза е посочила, че от 1996 г. стоманената конструкция на съоръжението е повредена и следва да се поднови, тъй като е подложена на активна корозия в изключително неблагоприятна среда /постоянна влага, вредни газове, прах и др./. От направения оглед на стоманената конструкция е установено, че корозията на елементите е неравномерна с характерните признаци на язвена /петниста/ корозия, т.е. проникване на голяма дълбочина в тесни зони, над 50%.  \r\nПри извършеното изследване е установено, че след 2010 г. стоманената конструкция на съоръжението е станала потенциално опасна за експлоатация, а от 2015 г. конструкцията се е намирала в аварийно състояние.  \r\n\r\n Според заключението на вещите лица основната причина за станалата авария на надлъжните стоманени греди, носещи осветителните тела, е липсата на нормална експлоатационна поддръжка на конструкцията и оставянето й без антикорозионна защита повече от 20 години. \r\nПо делото са събрани данни за предхождащи произшествието пропадания на осветителни тела на пътното платно, както и за провиснали и паднали метални профили от носещата конструкция. \r\n\r\n През 2004 г. и през септември 2009 г. са извършени технически прегледи на тунел „Ечемишка“, при които е констатирано лошото състояние на осветителната система, висока степен на корозия на носещата конструкция, чести повреди вследствие на къси съединения, пропадания на осветителни тела и опасност от пътно транспортни произшествия. От 2004 г. до настоящия момент от „Автомагистрали“ ЕАД /дружеството, осъществяващо поддръжка на тунела по договор/  до АПИ са изпратени множество писма, доклади, констативни протоколи и др. документи за тежкото състояние на осветителната уредба и носещата конструкция. По докладите и сигналите ръководството на АПИ не е предприело съответни действия. \r\nНа 07.08.2015 г. АПИ е сключила договор с „Ферокс Къмпани“ ЕООД, на което е възложила  извършването на оценка на текущото състояние на осветителните уредби на тунел „Ечемишка“ и др. тунели. В изпълнение на този договор „Ферокс къмпани“ ЕООД, на 04.01.2016 г. изпраща доклад до АПИ, в който е посочено, че „осветителните тела падат върху платното, че  конструкцията е със сериозна пробивна корозия на много места и самоволно падат парчета върху пътното платно и движещите се автомобили, че положението в „Ечемишка“ е най-зле, като там инсталацията може да се определи като ОПАСНА!“. В този доклад е отправена препоръка за подмяна на конструкцията и осветителните тела в тунела. \r\nС решение от 20.01.2016 г. Управителният съвет на АПИ е приел доклада за извършения одит на функционалното и енергетично обследване на осветителните системи на тунелите, изготвен от „Ферокс Къмпани“ЕООД. Не са предприети каквито и да е действия за ремонт на осветителната система на тунела. \r\nТака Д. Атанасов, Лазар Лазаров  и И. Захариева, като членове на УС на АПИ са нарушили правилата за експлоатация на пътното съоръжение и не са изпълнили нормативно установените си задължения и тези произтичащи от характера на работата за:  \r\n  - назначаване на  комисия от независими експерти със задача да направят анализ на рисковете при  установената промяна в условията за експлоатация в тунела; \r\n- осигуряване на необходимите средства и възлагането на ремонт или отстраняване на крайно опасната силно корозирала, деформирана стоманена конструкция, на която е окачена осветителната уредба;  \r\n- предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок;  \r\n- гарантиране на  нормалната експлоатация и осигуряване  безопасността на автомобилния трафик в тунела. \r\nГ.Златев, като директор на дирекция „Поддържане на пътната инфраструктура“ – АПИ, Н.Сачанска, като началник отдел „Основен ремонт“ в дирекция „Поддържане на пътната инфраструктура“ - АПИ и Г. Фучеджиев, като старши експерт в отдел „Основен ремонт“ на дирекция „Поддържане на пътната инфраструктура“ в АПИ не са изпълнили задълженията си по изготвяне на становища и заключения относно фактическото състояние на тунела при установената промяна в експлоатацията му, по одобряване на задания, ръководство и контрол на дейността, свързана с ремонта и поддържането на пътното съоръжение - тунел, разработване на планове, бюджети и програми за ремонт и поддържане - при  установената промяна в условията за експлоатация в тунела - предприемане своевременни мерки за извършване на профилактични ремонтни дейности, предотвратяващи  или ограничаващи интензивността на корозията  по металната конструкция в лявата тръба на тунела или отстраняване на крайно опасната силно корозирала, деформирана стоманена конструкция, на която е окачена осветителната уредба, по предприемане на мерки за организиране отстраняването на констатираните неизправности в лявата тунелна тръба на тунела „Ечемишка“ след изтичане на проектния експлоатационен срок и по гарантиране на  нормалната експлоатация  и осигуряване  безопасността на автомобилния трафик в тунела. \r\nПо делото са събрани множество доказателства, вкл. заключение на експертиза относно състоянието и корозията на метала на носещата конструкция на осветителната уредба на тунела, изготвено от Института по металознание – БАН. Основните изводи относно причините за разрушаването на металната конструкция, настъпилото произшествие, извършените проверки на тунела и действията на АПИ са в резултат от заключението на комплексна експертиза, изготвена от седем вещи лица със съответна специалност. \r\n  \r\n  \r\n  \r\n  \r\n \n\t\t\t\t\t\t", "date": "2018.12.13", "title": "Лазар Лазаров и още 5-ма служители на АПИ са виновни за смъртта на жена в тунела \"Ечемишка\""}
{"url": "http://www.bnews.bg/article/253585-dilyana_popova_v_nov_moden_proekt_na_dizaynera_rosen_georgiev", "text": "\n Вълнуващата колекция на дизайнера Росен Георгиев можете да разгледате в новия шоурум в кв.Лозенец, на ул.\"Кораб Планина\" 8 или на сайта на актуалния бранд: www.rossbyross.com \r\n\r\n Един от най-успешните български модели Диляна Попова се завърна към своята страст модата, но този път отново в амплоато на дизайнер, но заедно с един от най-близките си приятели Росен Георгиев. \r\n\r\n Снощи те представиха част от новата колекция на бранда Ross by Ross в сърцето на София - Художествената галерия на ул. \"Оборище\". \r\n\r\n Най-актуалната локация за култура и изкуство посрещна личности от света на бизнеса и дипломатическите среди. Попова и Георгиев изненадаха гостите с нестандартно решение - дрехите от модната колекция бяха представени като експонати, които могат да бъдат разгледани отблизо и за по-дълго време - предимство, липсващо при стандартния catwalk. \r\n\r\n Основните дизайни от колекцията са на креативиния Росен Георгиев, познат и като създател на няколко успешни морски ресторанта и най-любими пекарни в столицата. \r\n\r\n Пред своите гости, Росен с кратко, но емоционално слово  благодари на Диляна за подкрепата и вдъхновението, с които тя му е помогнала за създаването на част от моделите. \r\n\r\n За новото си амплоа, той сподели, че е дългогодишна мечта, като и в този случай за предприемача е бил важен всеки един детайл - висококачествените платове са внос от Италия, като принтовете също са дизайнерски. \r\n\r\n Линията е вдъхновена от класиците - YSL, DIor, Channel, като основната цел на колекцията е да представи модата като начин на живот и да предложи високо качество на дамите, които следят световните тенденции. \r\n\r\n Вълнуващата колекция можете да разгледате в новия шоуруум в  кв. Лозенец (гр. София), на ул. “Кораб Планина” 8 или на сайта на актуалния бранд: www.rossbyross.com \r\n \n\t\t\t\t\t\t", "date": "2018.12.13", "title": "Диляна Попова в нов моден проект на дизайнера Росен Георгиев"}
{"url": "http://www.bnews.bg/article/253590-rusiya_izgoni_voenno_atashe_na_slovakiya", "text": "\n Русия обяви за персона нон грата военен аташе от посолството на Словакия в Москва и му даде два дни да напусне страната, съобщи руското външно министерство, предаде Ройтерс, цитирайки агенция РИА Новости. \r\n\r\n Мярката е предприета в отговор на решението на Словакия от 22 ноември да изгони руски дипломат, което Москва определи като неприятелски акт. \r\n\r\n Словакия съобщи в началото на декември, че е изгонила руския дипломат след получена информация от военното разузнаване, която показвала, че той се е занимавал с шпионска дейност в страната, която е член на НАТО и на ЕС. \r\n\r\n Говорителката на руското външно министерство Мария Захарова каза, че съответната нота за словашкия дипломат е била връчена на посланика на Словакия в Москва на 11 декември, предаде ТАСС. \r\n \n\t\t\t\t\t\t", "date": "2018.12.13", "title": "Русия изгони военно аташе на Словакия"}
{"url": "http://www.bnews.bg/article/253591-promenite_v_zut_minaha_na_parvo_chetene", "text": "\n Парламентът прие промени в Закона за устройство на територията на първо четене. От гласувалите 140 народни представители 110 бяха \"за\", а 30 се въздържаха. \r\n  \r\nС промените се отлага влизането в сила на изисквания за наличие на общи устройствени планове като необходима предпоставка за извършване на промяна на предназначението на извън урбанизирани територии, както и други ограничения, свързани със създаването на подробни устройствени планове за определени територии на населените места и техните землища. Сегашният срок е 1 януари 2019 г., с промените се удължава до 1 януари 2021 г. \r\nПовод за отлагането е обстоятелството, че в голяма част от общините все още не са налице одобрени и влезли в сила общи устройствени планове. Забавянията в процедурите са свързани с оспорване на процедурите за избор на изпълнител по реда на Закона за обществените поръчки; затруднено е набавянето на необходимите изходни данни и информация, свързани с устройството на съответните територии; продължителност на процедурите за обществено обсъждане; забавяне на съгласувателните процедури с централни и териториални администрации, експлоатационни дружества и най-вече сМинистерството на културата и Министерството на околната среда и водите и обжалване на екологичните оценки. \r\n  \r\nВносителят на законопроекта Александър Ненков от ГЕРБ заяви, че с неохота са внесли тези промени. По думите му срокът се удължава вече няколко пъти. Практиката в последните години показва, че голяма част от общините нямат действащи общи устройствени планове.Само 70-80 общини в страната имат такива. Има общини, които не припознават важността на този проблем, посочи той, съобщава Дарик. \r\n \n\t\t\t\t\t\t", "date": "2018.12.13", "title": "Промените в ЗУТ минаха на първо четене"}
{"url": "http://www.bnews.bg/article/253594-gerb_i_op_ne_uchastvaha_na_sreshtata_pri_prezidenta_za_prozrachnost_na_izborite", "text": "\n \r\nИскам да обсъдим всички тези проблеми, които създават предпоставки да се компрометира самия изборен процес, заяви президентът Румен Радев в увода си на дискусията \"Избори - прозрачност и доверие\" в Президентството, предаде Канал 3.  \r\n  \r\nНа срещата са поканени представители на законодателната, изпълнителната и съдебната власт, също експерти от институции и организации, ангажирани с провеждането, организацията и сигурността на изборния процес. На дискусията не дойдоха представители на ГЕРБ, Обединени патриоти и Прокуратурата. \r\n  \r\n\"Има такива предпоставки, затова в обществото трябва да има дебат, защото най-важното, според мен, е да има прозрачност -. където я няма, съответно може да настъпят тези негативни процеси\", продължи президентът. \r\n  \r\n\"Предстоят ни избори през 2019 г. и то два, за това е много важно тези избори да бъдат прозрачни и честни. Да има доверие в тях и широко представителство на българските граждани. Това доверие е важно за демократичното формиране и функциониране на нашите институции. От това доверие зависи и легитимността на политическата система“, посочи той.  \r\n  \r\n\"Нашата цел е да дискутираме проблемите в изборния процес, да ги идентифицираме, да предложим мерки за тяхното ограничаване\", обяви държавният глава, според когото нередности и сигнали има в броенето на бюлетини, съставянето на протоколи и в предаването и отчитането им в секционните избирателни комисии.  \r\n\r\n \r\nБроенето на бюлетините при избори да става при видеонаблюдение със звук, за да се намалят злоупотребите, призова президентът Румен Радев \r\n\r\n  \"Проблемите се разширяват чувствително. Чувам твърдения, че в Европа няма машинно гласуване, видите ли Холандия се отказаха от него. Това са все пак повърхностни доводи. В Холандия при парламентарни избори, при избирателна активност над 80%, процентът на недействителния бюлетин е 0,4. \r\n  \r\nВ България при избирателна активност малко над 50%, недействителните бюлетини са 5% и 6,3 %\", сравни държавният глава. Според него това е голямо отклонение и изкривяване на изборния процес, което води до подмяна на съотношението на политическите сили в парламента. „Това означава цяла една партия-малък коалиционен партньор, виждаме какво е неговото значение, да го няма в българския парламент\", посочи президентът Радев.  \r\n  \r\nПо думите му причините за това изменение могат да бъдат ниска грамотност, слаба подготовка на избирателната комисия, но могат да бъдат и напълно съзнателни и има сигнали как се въздейства от членове на секционно избирателни комисии върху бюлетини. \r\n  \r\n\"Има други сигнали и то сериозни как се манипулират резултатите в протокола. Това за мен е недопустимо, но това е факт. Има сигнали за това какво се прави с втория формуляр от протокола. Има сериозни проблеми, които тук трябва да решим“, коментира още Румен Радев.  \r\n \n\t\t\t\t\t\t", "date": "2018.12.13", "title": "ГЕРБ и ОП не участваха на срещата при президента за прозрачност на изборите"}
{"url": "http://www.bnews.bg/article/253579-tova_e_voyna_sreshtu_evropeyskite_institutsii", "text": "\n   \r\n\r\n \"Често ходя на улицата, на която стана атентатът в Страсбург. Там е ресторантът, в който обядваме по традиция, а до него има магазин за детски играчки. Това е глуха улица, като „Графа“ в София например. Това е късметът, че терористът не е попаднал на главната улица, където имаше страшно много хора. Той е тичал към елхата, според мен е искал да мине през тази малка тиха уличка, щял е да изненада хората в гръб и според мен това е била целта. Вероятно е бил видян, че вади оръжието, а жандармерията е открила огън по него.\", разказва за кошмара евродепутатът Николай Баореков, предаде в. \"Телеграф\". \r\n\r\n \"Гледах клипа на пукотевицата, която се развива точно пред магазина за детски играчки. Случайност Във вторник се бяхме се събрали целият екип, който работи в Европарламента, плюс ИБ на „Презареди България“, защото имахме годишно събрание, което решихме да направим в Страсбург. Отделно програмата за деня беше натоварена. Вечерта имаше коледен купон на консерваторите. Ние решихме следобед, към края на работния ден да отидем на коледния базар, да обядваме, след което да купим подаръци за децата. \r\n\r\n Оказа се, че атентатът е станал 15 минути след като сме напуснали епицентъра. След това разбрахме, че много хора остават блокирани, не всеки е имал нашия късмет. Ние разбрахме, че нещо се случва, когато излязохме от базара и над нас вече имаше хеликоптер. Според мен часът на атентата е по-ранен, отколкото казват официалните власти. Цензура Тук, във Франция, има тотално наложена цензура да се дават новини за събитието. Самите власти са забранили, за да не се дава информация на атентатора. \r\n\r\n Първоначално затова пуснаха слуха за няколко атаки едновременно, за да могат да блокират града, но това е мое съждение като журналист. Основно останахме затворени по хотели, ресторанти и в Европарламента. Ние с екипа минахме да се преоблечем в нашия хотел, за да се върнем на коледния купон, и решихме да закъснеем с половин час, но така си останахме. \r\n\r\n По някакво невероятно стечение на обстоятелствата децата ми не бяха с мен, а жена ми, знаете, е в напреднала бременност. Идеята беше да взема и най-големия ми син, и племенницата, но средният ми син пък настина и така дойдох сам с колегите. Ако бях с децата, може би щях да бъда на коледния базар. Имаше страшно много млади хора, майки с колички, имаше хора по на 17-18 г. Сърцето ми се късаше, когато разбрах какво се случва. Защо нямаше толкова много жертви? Защото атентаторът е бил забелязан от патрулиращите униформени. Мерки Полицията и жандармерията си свършиха работата. Проблемът бяха мерките за сигурност. Ние бяхме група от няколко човека, имаше мъже и жени. Проверяваха само чантите на жените. \r\n\r\n Имахме колега, който си беше забравил якето и, слава богу, се върнахме да го вземем, иначе сигурно щяхме да останем да пием по едно греяно вино край елхата и това да ни е последното нещо в живота. Нямаше проверки, бяха спрели движението на коли. Миналата година, когато бях с децата, имаше детектор, тази година нямаше, всеки можеше да внесе под дебело зимно яке оръжие. Имаше хиляди деца на площада, моите три по случайност не бяха. Ние не бяхме подготвени за този атентат. Второ, не сме в състояние да разберем, че срещу нас е обявена война. Това е война срещу европейските институции и срещу цивилизацията.\" \r\n \n\t\t\t\t\t\t", "date": "2018.12.13", "title": "Това е война срещу европейските институции "}
{"url": "http://www.bnews.bg/article/253583-vaklin_s_poredna_portsiya_obyasneniya_za_ivancheva_i_imalo_li_e_reket_ot_neyna_strana", "text": "\n \"Бях подложен на рекет от страна на кмета Иванчева. Тя искаше да платя 20 евро на квадратен метър, за да може проектите ми в \"Младост\" да вървят гладко. Не мога да кажа дали СРС-тата са автентични, защото още се разглеждат, но мога да потвърдя, че посредникът ми е обяснил нещата по същия начин.\" Това каза бизнесменът Александър Ваклин в студиото на \"Тази сутрин\" по bTV няколко дни след като изплуваха нови скандални документи от бръмбарите, уличаващи бившата кметица на \"Младост\" в корупция.  \r\n\r\n Шамарът на Ваклин пък я закова. \"Търсих посредника с цел да осъществя контакт. Исках да зная каква е причината 1 година преписката ми да е хвърлена в битието. Имам четири уговорени срещи, на които тя не пожела да дойде. Само веднъж се видяхме. Тя знаеше много добре с кого се среща. Аз не отивам сам до общината. Тя е предварително подготвена от посредника\" , разказва Ваклин. Той твърди, че му е било обяснено, че кметицата е изнервена и трябва да действа бързо. \r\n\r\n \"Казаха ми, че тя няма да говори конкретно за пари. Тя потвърди в разговора, но никога не е искала директно пари. Трябваше да отида в общината и да предам нещата там. От разговора с Иванчева трябваше да ми стане ясно, че проектът ще стартира. Разговорът беше много нелеп. Тя ме попита няколко пъти как се казвам, което показва лошо възпитание и самозабрава. С тази среща бях поставен в много неудобно положение\", допълни още бизнесменът.  \r\n\r\n Ваклин обясни, че посредникът го е завел в общината, където е трябвало да занесе парите.  Той е бил инструктиран от властите как да действа по време на тази среща и да крие микрофона си докато преговаря Десислава Иванчева.  \"Разговорът протече на един самозабравил се език, който опитва да унижи човекът отсреща\", разкри още Ваклин.  \r\n\r\n \"След изслушването на всички СРС-та, те ще излязат в медиите и обществото ще види всичко. Посредникът поиска 15-20% хонорар от цялата сума. В началото поискаха много голяма сума, накрая стигнахме до 500 хиляди евро\", сподели още той. Бизнесменът обясни и цитата на Иванчева от изтеклото СРС, в който казва: \"За Ваклин 3 по 75!\" \"Три вноски по 75 хиляди евро за първата вноска по проекта. Първо трябваше да имам разрешение за строеж, а след това разрешение за ползване. На срещата носех 70 хиляди белязани пари. Петко Дюлгеров се отказа от идването си в общината и ме сложиха в една стая с човек, който отговарял за финансовата сигурност, каквато длъжност със сигурност няма. \r\n\r\n Оставиха ме да чакам два часа пред кабинета на Иванчева. След това ме вкараха в заседателната зала на кабинета. Около половин час разговаряше само той с мен, за да се увери, че съм добронамерен\", допълни Ваклин. Той постоянно бе прекъсван от водещия Хекимян, особено в моментите, когато младият бизнесмен обясняваше как е бил изнудван и защо е решил да се обърне към властите за съдействие срещу рекета и корупцията. На констатацията на Хекимян, че сега станало така, че Иванчева е в ареста е проектите на Ваклин тръгнали, безнесменът го затапи с въпрос: А вие искате да си бях платил, че да получа разрешенията?  \r\n  \r\n \n\t\t\t\t\t\t", "date": "2018.12.13", "title": "Ваклин с поредна порция обяснения за Иванчева и имало ли е рекет от нейна страна"}
{"url": "http://www.bnews.bg/article/253584-kak_zakonno_da_ograbish_obshtina", "text": "\n Насоки по съвсем истински случай. \r\n\r\n Намираш бедна община с некадърен, назначен и гаден, нагъл кмет (в България това е лесно). Свързваш се с депутата от управляващата няколко мандата партия – по възможност бивш военен – нагъл, тъп, но лъжец и интригант, влязъл в политиката с пенсия в джоба, но бързо придобил апартамент в столицата, луксозна кола (може и да се води на някой друг, но да е ясно, че е негова), ремонтирал си селската къща и придобил околните (дори по европрограма направил ги в “къщи за гости”), настанил в Общинския съвет алчни, бедни духом и нямащи нищо против да участват в селски кражбички партийни активисти и по възможност същите да ги е назначил на ключови места в общината, за пълна зависимост. \r\n\r\n Например: В няколко борда на държавни дружества в бедната община на по 10 000 лева месечна заплатка; в местната областна дирекция като \"Земеделие и гори\", НОИ или някое общинско дружество и за цвят някой частник – спонсор с малък бизнес, който за последния мандат вече да е мастит. Или чрез договор с АПИ за теглене на смачкани и катастрофирали автомобили от пътя-убиец. Или чрез дребни други поръчки. Или през Областна управа, или директно през разни министерства – поръчки с покани, разбира се, за чистене на крайбрежни алеи и подобни... \r\n\r\n После се оглеждаш за бездарен, объл областен, прежде беден и трудно четящ, по възможност злобен и с интелект на бавноразвиващ се индивид. Вземаш от кметчето списък с малкото останали земеделски земи, собственост на общината, избираш си едни хиляда, хиляда и сто декара и ТУК вече важното – след като обещаеш конкретно едни пари на депутата и кмета, те се договарят с някой бивш, до скоро действащ местен депутат от опозицията, който да им осигури гласове в Общинския съвет, срещу порция “дай ми, на ти”... (все пак там си има групичка, дето и за други неща си се договарят) и си готов! \r\n\r\n После е още по-лесно: Кметът светкавично си върши работата! Подготвя документите на имотите. Дава своето съгласие и те обявява за инвеститор, щото си пуснал молба, че искаш да купиш едни земи, понеже даваш под наем и аренда такива... (КОЕТО НЕ Е ЯСНО КАКВА ИНВЕСТИЦИЯ Е ИЛИ ПО-ТОЧНО ЗАЩО ТРЯБВА ДА СЕ ПРОДАВА ОБЩИНСКА ЗЕМЯ БЕЗ НЕОТЛОЖНА НУЖДА). \r\n\r\n Е, до тук така. \r\n\r\n После идва договорката с депутата да се пуснат тия 40 имота в 15 землища вързани накуп, та местните земеделци да го дух@т, щото депозитът също е накуп и то половин милион, за да не могат дребните граждани да ти се пречкат. А като капак в тръжните документи за уж явния търг пишеш, че депозитът не се приспада от цената, та който и да играе, ако няма накуп милион и половина да не може да припари до тия земици... \r\n\r\n Следва гласуване на всичкото това ЗАКОННО ограбване в местния Общински съвет. \r\n\r\n Там, поради спецификата на назначените лумпени и партийните им зависимости, проблем никакъв! \r\n\r\n Само едни наивници се опитват да спрат продажбата, щото земя не се продавала без нужда, а като се отхвърли предложението, пробват поне да се пусне търг, но имотите да са поотделно, та да влязат поне повече пари в тая бедна община, а и да могат местните жители поне да участват в търга, но с армията на орките и партийните тролове те не могат да мерят сили. \r\n\r\n Мнозинството решава по команда. Наивниците да си реват. Колкото си искат... И следва най-интересното: На решението на Общинския съвет му се дава предварително изпълнение. Два дни след като е гласувано, се пуска и търгът. Сроковете – кратки, ама много кратки. \r\n\r\n А за онези, които са дръзнали да си купят тръжни документи (за какво ли са такива за явен търг с наддаване!?), се иска едно удостоверение от общината, че не дължат местни данъци и такси. \r\n\r\n Добре. Въпросът е за кого?! Щото като отидеш да си извадиш такова, ти отговарят, че става за две седмици, а търга е след пет работни дни. \r\n\r\n Застраховка! Така се застрахова депутат, кмет, партия-грабител и разни други тролчета, вредители... \r\n\r\n Тези елементи така си редят търговете. Законно. И ЗАКОННО ограбват и последните надежди на смачкания, мамен и краден български гражданин. \r\n\r\n А схемата – тя работи безотказно. Пък и защо не – прокуратурата има поръчки да изпълнява, къде време за защита на общността и гражданите?! \r\n\r\n Източник:BIG5.BG \r\n\r\n \r\n\r\n   \r\n \n\t\t\t\t\t\t", "date": "2018.12.13", "title": "Как законно да ограбиш община?"}
{"url": "http://www.bnews.bg/article/253593-mis_silikon_viktoriya_petrova_na_koleden_shoping_v_budapeshta", "text": "\n Виктория Петрова не се спира! Само дни, след като се върна от Монако, миската изненада последователите си в социалната мрежа със снимки от Будапеща. \r\n\r\n В столицата на Унгария тя прекара няколко дни с гаджето си. Самата Вики се похвали ,че е очарована от красотите на Будапеща, но най-вече се радва на покупките, с които доста е  „разтоварила“ портфейла на любимия си. \r\n\r\n Преди дни Вики приключи със снимките за новия клип на фолкзвездата Арти. Предстои моделката да вземе участие в грандиозна фотосесия, с която дизайнерът Стоян Радичев ще представи новата си колекция. \r\n \n\t\t\t\t\t\t", "date": "2018.12.13", "title": "Мис Силикон Виктория Петрова на коледен шопинг в Будапеща"}
{"url": "http://www.bnews.bg/article/253582-eto_go_istinskoto_gadzhe_na_hristo_sirakov", "text": "\n Плеймейтка, но не Мис Плеймейт е гаджето на бизнесмена Христо Сираков. Известният като 100 манекенки от няколко месеца има нова любов. Това е Дениз Хайрула, която също бе участничка в конкурса за плеймейтки. Сексапилната брюнетка и плейбоят не говорят официално за връзката си, но често могат да бъдат забелязани заедно в столични клубове. „България Днес“ разполага с техни снимки, направени в нощен клуб в София, а самата брюнетка потвърди, че двамата със Сираков са двойка. \r\nДениз е много добра приятелка на спряганата за кандидат-булка на Сираков - Жанет Осипова. Миньончето нямала нищо против гаджето й да се прави на влюбен в нейната приятелка и така да я направи популярна. Вече на няколко пъти се завъртя слухът, че Сираков дори е предложил брак на Жанета. Според клюките той е подарил на плеймейтката огромен годежен пръстен, а Жанета избира сватбена рокля. Това оказва се е само рекламен трик на Осипова. Самата Жанета издаде, че със Сираков са само приятели. „Дениз, можеш да си спокойна“, пише Осипова под обща снима с бизнесмена. \r\nХристо Сираков има горчив опит с връзките си с манекенки. Toй вeчe e минaвал пoд вeнчилo c Mapия Бeшлиeвa. Oт нeя имa дъщepя Aннa-Mapия. Сираков има син от друга манекенка - Ирен Онтева. Преди години даде пръстен на силиконката Биляна Евгениева. Хубавицата от Перник му сложи рога не с кой да е, а с Благо Георгиев. След като се появиха кадри как двамата се целуват, Сираков изгони Биляна, а Благо се раздели с майката на децата си Христина Витанова. \r\nНеуспехите в любовта за Сираков продължиха. Той имаше връзка с актуалната носителка на титлата „Мис Силикон“ Анна-Мария Чернева. Сираков и на нея даде пръстен, но до сватба не се стигна. Затова и бизнесменът не държи да се знае за връзката му с атрактивната Дениз. \r\n  \r\n \n\t\t\t\t\t\t", "date": "2018.12.13", "title": "Ето го истинското гадже на Христо Сираков"}
{"url": "http://www.bnews.bg/article/253586-harvatiya_posledva_frantsiya_oblichat_zhalti_zhiletki", "text": "\n Продължаващите повече от месец протести на „жълтите жилетки“ във Франция въодушевяват за протести и хора в други страни, включително в Хърватия. Постигнатото от френските демонстранти доведоха до подобни протести и в други европейски държави като Белгия и Холандия, съобщават световните осведомителни агенции. \r\n\r\n В социалната мрежа Facebook в Хърватия също вече е сформирана група „Жълти жилетки Хърватия“, чиито последователи засега са 10 000. Групата е създадена от извънпарламентарната партия \"Свободна Хърватия\". \r\n\r\n Първите протести на хърватските „жълти жилетки“ са предвидени за тази събота в три хърватски града – Загреб, Пула и Риека. Организаторите призовават на протестите всички, които не са доволни от социалното си положение и състоянието на политическия и обществен живот. \r\n  \r\n \n\t\t\t\t\t\t", "date": "2018.12.13", "title": "Хърватия последва Франция - обличат жълти жилетки"}
{"url": "http://www.bnews.bg/article/253605-papa_frantsisk_v_sofiya_na_5_may", "text": "\n Негово Светейшество Папа Франциск ще посети България от 5 до 7 май 2019 г. \r\n\r\n „Приемайки поканата на съответните най-висши власти на Републиките и на Католическата църква, Негово Светейшество Папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Програмата на пътуването ще бъде оповестена своевременно“. \r\n\r\n Това се казва в съобщение на Светия Престол във връзка с апостолическо пътуване на Негово Светейшество Папа Франциск през 2019 г., уточняват от правителствената пресслужба. \r\n \n\t\t\t\t\t\t", "date": "2018.12.13", "title": "Папа Франциск в София на 5 май"}
{"url": "http://www.bnews.bg/article/253573-karakachanov_shte_se_obyasnyava_pred_deputatite_za_razhodite_za_armiyata_i_izharchenite_milioni_za_hrana_bez_obshtestvena_porachka", "text": "\n \r\nДепутатите ще изслушват Каракачанов в парламентарната комисия по отбрана. Закрита ще бъде първата част от заседанието, когато ще се разглеждат разходите за модернизация на армията. Военният министър трябва да даде обяснение и за храната в армията, след като стана ясно, че поръчка на стойност 31 милиона лева е прекратена. \r\n\r\n Ситуацията с храненето в армията и информация за разходите за модернизацията ще обсъди днес парламентарната комисия по отбрана с военния министър Красимир Каракачанов. Заседанието бе поискано на фона на отпуснатите допълнително средства за ремонт и поддръжка на наличната техника, съобщава БНР. \r\n\r\n Военният министър Красимир Каракачанов ще трябва да обяснява и за храненето в армията. След като въпросът бе обсъден на предишното заседание, стана ясно, че  . А на военните е била изплащана стойността ѝ или парите са давани през командировъчните. Министерството предлага новата обществена поръчка да бъде направена по региони, за да може да участват и местни фирми. \r\n\r\n Точката за техника на заседанието няма да бъде публична. 250 милиона лева, голямата част за ремонти на изтребителите МиГ-29 и Су-25 са отпуснатите пари. Това е вторият транш в рамките на по-малко от месец. След като тази мярка бе гласувана, военният министър призна, че поддръжката и възстановяването на съществуващата техника ще забави трите проекта, които са в различни фази.  Нито един от проектите за нова техника не е пред подписване на договор. А за ремонта на съществуващата след различни конкурси ще се разчита на руска и беларуска фирма. Има договори за БМП-1 и танк Т-72. Средства ще бъдат вложени и за допълнително надграждане на комуникационно-информационната система и за подобряване на битовите условия на войниците. \r\n \n\t\t\t\t\t\t", "date": "2018.12.13", "title": "Каракачанов ще се обяснява пред депутатите за разходите за армията и изхарчените милиони за храна без обществена поръчка"}
{"url": "http://www.bnews.bg/article/253574-zhestoka_vlakova_katastrofa_v_ankara_4_ma_zaginali_i_43_raneni", "text": "\n Най-малко 4-ма души загинаха и 43-ма бяха ранени при влаковата катастрофа в турската столица Анкара, съобщи валията на града Васип Шахин. \r\n\r\n Катастрофата е станала около 06:30 часа тази сутрин в района на жп гарата Маршандиз в квартал Йенимахале. \r\n\r\n Високоскоростният влак се е сблъскал с локомотив, проверяващ релсите, който се е движил по същата линия. \r\n\r\n Два от вагоните на пътническия влак са дерайлирали. Върху тях е паднал и намиращ се в района на катастрофата метален надлез. Към момента на инцидента скоростта на композицията е била 80-90 км/час. \r\n\r\n На мястото на инцидента са пристигнали множество линейки, противопожарни и спасителни екипи. \r\n\r\n Прокуратурата в Анкара започна разследване за причините за катастрофата. \r\n\r\n Влакът се е движил по линията Анкара-Коня. \r\n \n\t\t\t\t\t\t", "date": "2018.12.13", "title": "Жестока влакова катастрофа в Анкара! 4-ма загинали и 43 ранени!"}
{"url": "http://www.bnews.bg/article/253576-tereza_mey_naddelya_nad_vota_na_nedoverie_v_partiyata", "text": "\n Британският премиер Тереза Мейпечели вота на доверие в парламента. След двучасово тайно гласуване бе съобщено, че \"за\" Мей като лидер на Консервативната партия са гласували 200 депутати при 117 \"против\". Минимално необходимата подкрепа бе 159 гласа. \r\n\r\n Британският премиер Тереза Мей заяви днес, че продължава с \"подновената си мисия\" да изведе Великобритания от ЕС, след като оцеля във вота на доверие, предаде Ройтерс. \r\n\r\n След този вот трябва да продължим със задачата да изпълним Брекзит за британския народ и да изградим по-добро бъдеще за тази страна, каза Мей пред резиденцията си на \"Даунинг стрийт\". \r\n\r\n Тя заяви, че ще потърси правни и политически уверения от европейските лидери за предпазния механизъм за ирландската граница. \r\n\r\n Тереза Мей обеща да се оттегли от политиката преди предстоящите парламентарните избори в Кралството през 2022 г., съобщава \"Ройтерс\". Пред депутатите от партията ѝ, тя е завила, че няма да ги води на следващите избори. Мей се срещна с консерваторите в Камарата на общините, преди те да гласуват вот на доверие срещу нея тази вечер. \r\n\r\n Социалният министър Амбър Руд потвърди, че Мей няма да ги води на следващите избори и добави, че изявлението на ѝ е било емоционално. \r\n\r\n Вотът на недоверие започна в 20 ч. българско време. Очаква се гласуването да продължи около два часа, като резултатът ще стане ясен около 23 ч. българско време. Прогнозите са, че Тереза Мей ще остане на поста си, защото от общо 317 консерватори, 198 публично заявиха подкрепата си за британския премиер. \r\n \n\t\t\t\t\t\t", "date": "2018.12.13", "title": "Тереза Мей надделя над вота на недоверие в партията"}
{"url": "http://www.bnews.bg/article/253577-2_3_ot_mladite_balgari_zhiveyat_v_prenaseleni_zhilishtni_usloviya", "text": "\n Около 62% от младите българи във възрастовата категория 15-29 години, или близо две трети от младото поколение у нас в тези възрастови граници, живее в пренаселени жилищни условия, показват данни от анализ на Евростат за жилищните условия в страните от Европейския съюз (ЕС) през 2017 г. \r\nСредният показател за наличието на тежки жилищни условия за младите европейци в ЕС е бил 27%. Пред нас по този показател се нарежда единствено Румъния, където 65% от младежите там на възраст 15-29 г. живеят в условия на пренаселеност. \r\nПренаселеността на жилищата у нас като цяло е била по-висока в градовете - 48%, в сравнение със селските райони, където пренаселеността е била 33%. Освен това по данни на НСИ, у нас около 1 млн. домакинства живеят в жилища, които се споделят от повече от едно семейство, т.е. в едно жилище съжителстват няколко поколения, като в големите градски центрове приблизително 6-8 човека живеят в двустаен апартамент от 60 кв.м. \r\nНай-засегнати от нивата на пренаселеност са били домакинствата, които живеят в риск от бедност - 50% от българите с ниски доходи са страдали и от липса на нормални жилищни условия. Децата и тийнейджърите в подобни домакинства са били още по-потърпевши откъм нормални жилищни условия - 80% от подрастващите в условия на риск от бедност са страдали и от липса на нормални жилищни условия. \r\n\r\n На този фон съществува и друга диспропорция - у нас има около 3,9 млн. жилищни единици (по данни на НСИ), но домакинствата у нас, които са около 3 милиона - обитават 2,7 млн. жилища, т.е. съществува огромен жилищен излишък от близо 1,2 млн. жилища. В градските райони у нас има незаети около 650 000 жилища - 25% от жилищния фонд в градовете, а в селските райони - около 580 000 или 43% от жилищата в селата. Тази статистика включва както вилни имоти, които не се ползват целогодишно, така и необитаеми с години имоти, които обаче имат собственици. \r\n\r\n  Само в столицата и областта незаетите жилища са около 200 000, в Бургас - около 120 000, във Варна - 80 000 и т.н. \r\nОколо 27% от младите европейци на възраст 15-29 години или един от всеки четирима жители на ЕС в тази възрастова категория, са били принудени да живеят в пренаселени жилища, показват данните на Евростат. \r\nКато цяло в пренаселени жилища живеят общо около 17% от домакинствата в ЕС-28, отчита европейската статистика. Най-нисък е бил делът на младите европейци на възраст 15-29 години, които живеят в пренаселени жилища в Малта - едва 4%, в Кипър и Ирландия - по 6 на сто, в Белгия - 8%, в Холандия и Испания - по 10% и др. \r\nНа другия полюс по този показател са били Румъния - 65%, България - 62%, Унгария - 57%, Хърватия - 55%, Полша и Латвия - по 50% и др. Т.е. близо една четвърт от държавите-членки са имали процент на пренаселване за младите хора през 2017 г., който е бил по-висок от средния за ЕС (27%). \r\n  \r\nСред тях Словакия, Латвия, Полша, Хърватия, Унгария, България и Румъния са имали данни за повече от половината от младото население, което е живяло в пренаселени домакинства. \r\n  \r\nСпоред показателите на Евростат, човек се счита за пребиваващ в пренаселено домакинство, ако домакинството не разполага с минимален брой стаи, които да съберат под един покрив следните варианти: по една стая за домакинство, по една стая за лице над 18 години, по една стая за две деца под 12 години, както и по една стая за две лица от един и същи пол между 12-17 години, уточнява анализът на Евростат. \r\n \n\t\t\t\t\t\t", "date": "2018.12.13", "title": "2/3 от младите българи живеят в пренаселени жилищни условия"}
{"url": "http://www.bnews.bg/article/253578-kade_sa_izcheznalite_paveta_za_remont_na_stolitsata", "text": "\n Столичната община ще обяви до дни резултат от проверка къде се съхраняват паветата, премахнати от улиците на града при ремонти. Проверката е назначена още миналата година - по думите на кметицата Йорданка Фандъкова. Темата обаче е актуална отново, защото резултат още няма, а и двама общински съветници от десницата - Иво Божков и Марта Георгиева, подадоха сигнал в прокуратурата.  \r\n\r\n В сигнала се твърди, че има данни за изчезнали 8000 тона павета при ремонтите в София. \r\n\r\n \"Внесохме сигнал до Софийска градска прокуратура за констатирани липси на 8000 тона павета, демонтирани от софийските улици между 2007 и 2017 г., които към ноември 2017 не са налични в депата за съхранение на територията на Столичната община. Престъпна безстопанственост и ограбване на културното историческо наследство на София\", коментира Божков във фейсбук. \r\n\r\n Той призовава прокуратурата да направи сериозна проверка, а гражданите, които имат повече информация или данни, да допълват сигнала. \r\n\r\n   \r\n \n\t\t\t\t\t\t", "date": "2018.12.13", "title": "Къде са изчезналите павета за ремонт на столицата?"}
{"url": "http://www.bnews.bg/article/253581-skok_na_tsenite_na_mesnite_produkti_sled_nova_godina_s_kolko", "text": "\n Месните продукти ще поскъпнат след Нова година с около 4-5%, заяви Атанас Урджанов, председател на Асоциацията на месопреработвателите. „15% от нашите производствени разходи са електроенергия. Няма как при предстоящото повишаване - от 80 лв. в момента ще стане 105 – 110 лв. след Нова година – няма как да не поскъпнат“. \r\n\r\n Урджанов подчерта, че и към момента в бранша се стремят да свият разходите. Все пак той се надява да няма фалити на фирми: „За нас е важно да няма шокови и непредвидени поскъпвания. За нас това са непредвидени разходи. Очаква ни една тежка и непредвидима година, ако продължаваме по същия начин. То не е само тока, очакваме цената на газа, тол тaкси, винетки и какво ли още не“, каза той пред БНР. \r\n\r\n На този етап не е обсъждан протест на месопреработвателите. \"Чака ни изключително тежка година, пълна с предизвикателства\", каза също и Марияна Кукушева - председател на Националния браншови съюз на хлебарите и сладкарите. Производителите казват, че именно те ще усетят най-сериозния удар. 10% от стойността на всяка закуска и всеки хляб е електрическа енергия. \r\n\r\n „При всички случаи, даже поглеждайки върху Бюджет 2019, където има заложена около 4% инфлация, става ясно, че стандартът на живот в България от гледна точка на цените ще продължи да гони европейските такива. Въпросът е ние да удържим като бизнес и да се опитваме да покачваме заплащането на работниците. \r\n\r\n Независимо, че хлебарите се превърнаха в защитена професия, желаещи да работят в бранша трудно се намират“, заяви тя. Кукушева подчерта, че тази година цената на брашното се е повишила с 35%“ „Цената на енергията ще се отрази и при мелничарите и тези 35% към днешна дата очакваме да бъдат коригирани с посока нагоре от 1 януари.  Тя също се надява да няма фалити на бранша. По думите й едва ли ще има и протести.   \r\n  \r\n \n\t\t\t\t\t\t", "date": "2018.12.13", "title": "Скок на цените на месните продукти след Нова година! С колко?"}
{"url": "http://www.bnews.bg/article/253580-boyko_nalya_oshte_100_miliona_v_garloto_na_lakomiya_karakachanov_za_faliralata_armiya", "text": "\n Правителството отпусна 113 млн. лева на Министерството на отбраната, като тези пари заедно със сумата от 134 млн. лева, гласувана на предишно заседание, ще бъдат разходвани за възстановяване на летателната годност на самолетите МиГ 29 и Су 25, за поддръжка на вертолетите Кугър, както и на танковете на армията. \r\n\r\n Това се случва на фона на изнесените скандални данни за източени 31 млн. лева за храна на армията, без обществена поръчка.  \r\n\r\n \r\n  \r\n  \r\n \n\t\t\t\t\t\t", "date": "2018.12.13", "title": "Бойко наля още 100 милиона в гърлото на лакомия Каракачанов за фалиралата армия"}
{"url": "http://www.bnews.bg/article/253571-mlad_lekar_e_otkriyat_martav_turist_v_stara_planina", "text": "\n Издирваният в Стара планина турист, който бе открит мъртъв вчера следобяд, е 26-годишният лекар от столичната Александровска болница - д-р Марио Шкодров, съобщиха от лечебното заведение. \r\n\r\n Над 30 планински спасители търсиха младия лекар два дни в планината по билото между хижа \"Добрила\" и хижа \"Амбарица\", при видимост до 40 метра и бурен вятър. Последният контакт с д-р Шкодров бил около 19 часа на 10 декември. \r\n\r\n \"На път за хижа Амбарица, където е редовен посетител и познава района, в отлична физическа форма, Марио попада в клопката на Балкана. Мъгла, снеговалеж и силен вятър по тъмно го дезориентират. След дългите часове ходене, натрупаната умора и премръзването го карат да спре. За последно\", написаха във Фейсбук от екипа на хижата. \r\n\r\n От Александровска болница съобщиха, че в неделя - 16 декември д-р Шкодров е трябвало да навърши 27 години. \r\n\r\n \"Останал без родители, д-р Шкодров завършва образованието си в Медицински университет - София като стипендиант по програмата на ФПББ „Готови за успех”, в подкрепа на отлични ученици и студенти, загубили единия или и двамата си родители. Той е един от малкото лекари, които избират трудна специалност, каквато е \"Спешната медицина\", въпреки възможностите, които има като сирак и отличен студент. Много пъти участва доброволно и безвъзмездно в прегледите на възрастни хора от Северозападна България, организирани от Фондация \"Направи добро - Александровска\" и партньори, съобщи Дир. бг. \r\n\r\n От тази година, младият лекар започна да специализира „Спешна медицина“ и бе част от екипа на Спешното отделение в УМБАЛ „Александровска“. Въпреки краткия му житейски и професионален път, ще запомним д-р Шкодров с неговата усмивка, с голямото му сърце, кураж и желание да откликва на всеки зов за помощ, винаги готов да се себераздава и да твори добро…. Горди сме, че имахме честта да го познаваме!\", написаха още от екипа на лечебното заведение. \r\n\r\n Загиналият в Стара планина 26-годишен лекар Марио Шкодрев е подценил условията в планината и надценил собствените си възможности. Това е мнението на директора на Планинската спасителна служба Емил Нешев в ефира на bTV.   „Знам, че е направил грешка, като е тръгнал много късно – около 16 ч. в понеделник, по маршрут, който трае между 3 и 4 часа в зависимост от атмосферните условия. Въпреки предупрежденията на хижаря на хижа „Добрила”, той си е предприел това, което си е наумил”, посочи Нешев.  \r\n\r\n По думите му през цялото време на акцията във високите части на планината температурите са били доста под нулата, със силен вятър и гъста мъгла, а от северната страна снежната покривка е 30-50 см. Нешев допълни, че това е била една от най-тежките акции за спасителните през този сезон, с много неясни моменти, малко информация и тежки условия в планината. „Сигналът постъпи при нас в 19:30 ч. в понеделник. Единствената информация, която имахме, беше, че момчето е тръгнало неизяснено точно откъде в началото в посока хижа „Амбарица”. \r\n\r\n Постепенно успяхме да съберем повече информация, включително и чрез мобилните оператори. Когато ни подадоха сигнала, че той бедства в планината, на практика имаше един контакт с него около 22:30 ч. чрез 112. При много лоша връзка успяхме да разберем само, че е добре, че не мръзне и не е мокър. Дадохме му съвет какво да прави, след което връзката прекъсна и така и не получихме повече възможността да говорим с него”, разказа Нешев. „Във вторник по обяд успяхме да достигнем до информация, че всъщност е тръгнал от хижа „Добрила”, което беше изненада за нас, защото ние знаехме, че е тръгнал от Карлово, през хижа „Хубавец”. \r\n\r\n Това ни насочи в друга посока. Междувременно получихме информация и от мобилните оператори къде последно е засичан телефонът му. Така насочихме усилията си в нов район, който на практика ни доведе до намирането на тялото му”, каза още директорът на Спасителната служба. „Това, което ни забави и затрудни, беше, че от една страна, имахме информация, че се намира от северната страна на билото, от друга страна, последният му есемес до хижарката показваше, че е бил от южната страна на билото. Наложи се да разделим екипите – едните от юг, другите – от север, което до голяма степен забави операцията”, отбеляза той. \r\n  \r\n \n\t\t\t\t\t\t", "date": "2018.12.13", "title": "Млад лекар е открият мъртъв турист в Стара планина"}
{"url": "http://www.bnews.bg/article/253572-povreda_v_el_instalatsiya_ugasi_ochite_na_tsar_samuil", "text": "\n Очите на Цар Самуил угаснаха окончателно заради неизправност в електрическата система на паметника. \r\n\r\n Още при поставянето на монумента имаше спор дали те въобще трябва да светят. \r\n\r\n От Столичната община отказват да го ремонтират. За подмяната на диодите в очите на паметника са нужни около 3 хил. лв. \r\n\r\n „Всички бяха изненадани от тази непредвидена в проекта инсталация. Затова сега ние не можем да поддържаме система, която не е узаконена по съответния ред“, обяви зам.-кмета по култура на София Тодор Чобанов. \r\n\r\n Авторът на монумента – Александър Хайтов, смята, че хората искат очите на паметника да светят. „Ако искат да светят очите, просто трябва да ги направят да светят 20 години, това е възможно”, коментира пред bTV Хайтов. \r\n \n\t\t\t\t\t\t", "date": "2018.12.13", "title": "Повреда в ел.инсталация угаси очите на Цар Самуил"}
{"url": "http://www.bnews.bg/article/253544-totsa_poludya_ot_revnost", "text": "\n Паника е обзела Мис България 2009 Антония Петрова. Бременната блондинка се страхува, че съпругът й Ивайло Батинков може да й кръшне с някоя по-млада девойка. \r\n\r\n Неслучайно Петрова е залепена за мъжа си като ваденка и го следва навсякъде, пише „Галерия“. Въпреки напредналата си бременност, миската обикаля България заедно с Батинков, който често е по командировки. Познавайки миналото му на кръшкач и женкар, Антония искала да е неотлъчно до съпруга си, вардейки го да не кривне. \r\n\r\n Покрай бременността и хормоните, Петрова станала много емоционална и постоянно вдигала на Батинков скандали от ревност. Миската се смятала за крайно непривлекателна заради наедрелия си корем и параноясвала, че съпругът й ще потърси удоволствие извън брачното легло. \r\n \n\t\t\t\t\t\t", "date": "2018.12.13", "title": "Тоца полудя от ревност"}
{"url": "http://www.bnews.bg/article/253589-pocherpenata_radina_chestiti_pobedata_na_golyamata_si_lyubov_uosh_ms", "text": "\n Радина Кърджилова честити на бившия си любим Уош МС победата в „Биг Брадър”. Актрисата, която бе първата му любов, не пропусна да го поздрави за успеха. В специално видео, в което взе участие и настоящия й мъж Деян Донков, Радина се включи в социалните мрежи, за да покаже радостта си от първото място на музиканта. \r\n„Стефооо, браво, бравоооооо!”, крещеше ентусиазирано актрисата, а Донков не изоставаше в пригласянето, пише „България днес”. Видеото на актьорското семейство предизвика доста коментари, а много фенове заподозряха, че двамата не са особено трезвени. \r\nПреди да се събере с Деян Донков, Радина неведнъж е признавала, че Стефан е голямата й любов. \r\n \n\t\t\t\t\t\t", "date": "2018.12.13", "title": "Почерпената Радина честити победата на голямата си любов Уош МС "}
{"url": "http://www.bnews.bg/article/253575-stolichna_obshtina_pusna_kalkulator_za_danak_na_avtomobila", "text": "\n По предложение на Столична община, \"Информационно обслужване\" АД изработи електронен калкулатор, чрез който всеки собственик на моторно превозно средство в София може да изчисли какъв данък МПС ще дължи за 2019 г. Това съобщиха от пресцентъра на Столична община.  \r\n\r\n Новата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата.  \r\n\r\n В калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г. \r\n\r\n Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон (за по-новите МПС) или в големия талон (за МПС, регистрирани по-отдавна): \r\n\r\n Под индекс В е записана годината на първа регистрация, по която се изчислява възрастта на колата. \r\n\r\n Индекс P.2 e за мощността на автомобила в киловати. \r\n\r\n Срещу индекс V.9 e записан екологичният стандарт на колата (от Евро 2 до Евро 6). При най-старите коли такъв екостандарт обикновено няма и срещу този индекс в документите на колата не пише нищо.  \r\n\r\n В момента калкулаторът може да бъде намерен на адрес: https://cartax.uslugi.io/#София/СТОЛИЧНА . Той ще бъде достъпен и на страницата на Столична община, след като се влезе в раздел „Справка за задължения и плащания“ - https://szp.sofia.bg/OnlineReportWSClient/pages/login.jsf. \r\n\r\n Чрез калкулатора всеки собственик може да се ориентира какви стойности на данък МПС се получават за автомобила му. На две от снимките е посочено къде в документите на колата са записани трите компонента, от които се формира данъкът. На третата е самият калкулатор.  \r\n\r\n   \r\n \n\t\t\t\t\t\t", "date": "2018.12.13", "title": "Столична община пусна калкулатор за данък на автомобила"}
{"url": "http://www.bnews.bg/article/253617-pravitelstvoto_na_frantsiya_prizova_zhaltite_zhiletki_da_ne_protestirat_prez_uikenda", "text": "\n Френското правителство призова демонстрантите, известни като \"жълтите жилетки\", да не протестират този уикенд след нападението на коледен базар в Страсбург, предаде ДПА, цитирана от БТА. \"Решихме да не забраняваме демонстрациите в събота\", каза правителственият говорител Бенжамен Гриво. Той заяви, че решението да няма протести е оставено на демонстрантите. По думите му е по-добре хората да се погрижат за своите задачи преди края на годината. Според него няма да е разумно да се налага забрана, защото това няма да предотврати плячкосването и безредиците. \r\n\r\n Протестите започнаха в средата на ноември и първоначално бяха срещу планираното увеличаване на данъка върху горивата. След три седмици демонстрации и две поредни съботи, в които имаше бунтове в Париж, френският президент Еманюел Макрон призна, че не е действал достатъчно бързо, за да повиши покупателната способност на работещите след избирането си миналата година. \r\n\r\n В реч по телевизията той обеща бонусите в края на годината да не се облагат с данъци, а заплащането за извънреден труд напълно да бъде освободено от данъци и социални удръжки. Въпреки тези отстъпки много \"жълти жилетки\", интервюирани от френски медии, заявиха, че смятат да продължат да протестират. Жертвите от нападението в Страсбург станаха три, а един е в мозъчна смърт, съобщи прокуратурата. \r\n \n\t\t\t\t\t\t", "date": "2018.12.13", "title": "Правителството на Франция призова \"жълтите жилетки\" да не протестират през уикенда"}
{"url": "http://www.bnews.bg/article/253542-meril_striyp_shte_stava_baba", "text": "\n Една от най-обичаните и успешни актириси в Холивуд - Мерил Стрийп, догодина ще бъде баба. Дъщеря й Мейми Гъмър, която също е в актьорския бранш, е бременна с първото си дете и вече не може да скрие порасналото си коремче. \r\n\r\n Мейми и бащата на детето й - сценариста Мехар Сети, се сгодиха през август тази година. Много е вероятно актрисата вече да е била в очакване, имайки предвид напредналата бременност, в която се намира, пишат от MissBloom. \r\n\r\n Въпреки че това ще бъде първото дете на Мейми, тя вече има един брак зад гърба си. От 2011 до 2013 година 35-годишната актриса бе омъжена за актьора Бенджамин Уокър. \r\n\r\n Колкото до Мерил Стрийп, идната година е много вълнуваща за нея. Не само, че на бял свят ще се появи първото й внуче, но и следващото лято актрисата празнува своя 70-и юбилей. \r\n \n\t\t\t\t\t\t", "date": "2018.12.13", "title": " Мерил Стрийп ще става баба"}
{"url": "http://www.bnews.bg/article/253570-oblachno_no_s_polozhitelni_temperaturi", "text": "\n До сутринта облачността над страната ще намалее, в повечето райони до предимно ясно. В Северна България ще духа умерен вятър от запад-северозапад и там температурите ще са малко по-високи, докато в котловините, защитени от вятър, ще е по-студено. Минималните температури ще са между минус 5° и 0°. През деня ще е предимно слънчево. \r\n\r\n След обяд от югозапад облачността ще започне да се увеличава, като отначало ще е средна и висока. Ще се задържи почти без валежи. Вятърът постепенно ще се ориентира от запад-югозапад и ще слаб до умерен. Максималните температури ще са между 3° и 8°. Това сочи прогнозата на дежурния синоптик Георги Цеков в сайта на НИМХ. Атмосферното налягане ще се задържи малко по-високо от средното за месеца. \r\n\r\n Преди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°. \r\n\r\n Над Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°. \r\n  \r\n \n\t\t\t\t\t\t", "date": "2018.12.13", "title": "Облачно, но с положителни температури"}
