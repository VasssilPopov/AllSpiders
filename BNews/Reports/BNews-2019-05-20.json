{"url": "http://www.bnews.bg/article/260943-zelenski_razpusna_predsrochno_ukrainskiya_parlament", "text": "\n Новият украински президент Володимир Зеленски заяви в слово при встъпването си в длъжност, че разпуска парламента и свиква предсрочни избори, без да изчаква вота, който би трябвало да се състои през октомври, предаде БТА. \r\n\r\n \"Разпускам парламента\", заяви той пред депутатите и делегациите от чужбина, събрани на тържествено заседание на Върховната рада.  \r\n\r\n Украинският министър на отбраната Степан Полторак подаде оставка, след като новият президент призова членовете на правителството да \"освободят място за бъдещите поколения\". \r\n\r\n \"Задължавам се с всички свои дела да отстоявам суверенитета и независимостта на Украйна, да се грижа за благото на Отечеството и за благосъстоянието на украинския народ, да отстоявам правата и свободите на гражданите, да спазвам Конституцията на Украйна и законите на Украйна, да изпълнявам задълженията си в интерес на всички сънародници, да повишавам авторитета на Украйна в света\", каза новият държавен глава, цитиран от БТА. \r\n\r\n Зеленски заяви, че негова първа задача на президентския пост ще бъде прекратяването на огъня в Източна Украйна. Той призова украинците да се връщат в страната. \r\n \n\t\t\t\t\t\t", "date": "2019.05.20", "title": "Зеленски разпусна предсрочно украинския парламент"}
{"url": "http://www.bnews.bg/article/260941-turtsiya_bombardira_severen_irak", "text": "\n Турски изтребители бомбардираха цели в Северен Ирак. Това се казва в съобщение на министерството на отбраната, цитирано от БГНЕС. \r\n\r\n При въздушните удари бяха унищожени бази и складове, използвани от бойците на Кюрдската работническа партия ПКК в региона на Хакурк. \r\n\r\n Конфликтът с кюрдите продължава повече от 30 години. Той е отнел живота на приблизително 40 хиляди души, включително на жени и деца. ПКК е смятана за терористична организация от Анкара. Тя е включена в списъка на терористичните организации от САЩ и редица страни от ЕС. \r\n \n\t\t\t\t\t\t", "date": "2019.05.20", "title": "Турция бомбардира Северен Ирак!"}
{"url": "http://www.bnews.bg/article/260940-neizvestni_raniha_s_nozh_chetirima_dushi_v_kafene_v_sankt_peterburg", "text": "\n Полицията в Санкт Петербург издирва извършители на атака с нож срещу  четирима посетители на питейно заведение. Това съобщиха от вътрешното министерство на федерацията, цитирани от ТАСС. \r\n\r\n Криминалното деяние е извършено в неделя вечерта, а при него са ранени четирима мъже на възраст 24, 32 и 33 години, допълниха от полицията. \r\n\r\n От руското Министерството на вътрешните работи обясниха още, че  след конфликта нападателите избягали от мястото с две коли. Двама от пострадалите са хоспитализирани с различни наранявания.  \r\n \n\t\t\t\t\t\t", "date": "2019.05.20", "title": "Неизвестни раниха с нож четирима души в кафене в Санкт Петербург"}
{"url": "http://www.bnews.bg/article/260932-sagata_bratya_galevi_prodalzhava_v_sada_prez_septemvri", "text": "\n Делото за конфискацията на имуществото на \"братя Галеви\" продължава на 30 септември. В съдебното заседание днес беше поискано да не се дава ход на делото заради неспазен срок от вещите лица при изготвянето на допълните задачи към счетоводно-икономическата експертиза по делото.  \r\nИзслушани обаче бяха възражения по една от страните в делото - Капка Гергинова, представител на фирма \"Макса Лимитид\", регистрирана на Британски вирджински острови, и ответник по делото. Според нея вещите лица не са изпълнили една от задачите, предаде БТА.  \r\nСъдебният процес е заведено от Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества и е по реда на Закона за отнемане в полза на държавата на имущество, придобито от престъпна дейност.  \r\nИскът е на обща стойност 4 250 189 лева и касае луксозни автомобили, недвижими имоти и дялове от фирми. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководене на престъпна група. \r\n \n\t\t\t\t\t\t", "date": "2019.05.20", "title": "Сагата \"братя Галеви\" продължава в съда през септември"}
{"url": "http://www.bnews.bg/article/260942-strogi_merki_za_sigurnost_za_derbito_levski_tsska", "text": "\n Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с дербито \"Левски\"-ЦСКА на 21 май /вторник/ от 18.00 часа на Националния стадион ”Васил Левски”. \r\n\r\n Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет. \r\n\r\n Униформените ще следят за недопускане на зрители във видимо нетрезво състояние, както и за носене на забранени предмети и вещи - огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри. \r\n\r\n Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  \r\n\r\n Вратите на стадиона за посетители ще бъдат отворени в 16.00 часа. В деня на провеждане на футболния мач, билети на касите на Национален стадион „Васил Левски“ няма да се продават. \r\n\r\n Във връзка с провежданото спортно мероприятие, в следобедните часове  е възможно  да възникне временно затруднение в движението в централната градска част. \r\n \n\t\t\t\t\t\t", "date": "2019.05.20", "title": "Строги мерки за сигурност за дербито \"Левски\" - ЦСКА"}
{"url": "http://www.bnews.bg/article/260939-shumenets_namushka_mayka_si_s_nozh", "text": "\n Мъж от Шумен намушка с нож майка си. От полицията съобщават, че на 19 май в апартамента им на ул. \"Колю Фичето“ 36-годишен мъж с нож е наранил в корема 60-годишната си майка, съобщава \"Дарик нюз\". \r\n\r\n Жената е откарана от екип на центъра за спешна медицинска помощ в МБАЛ-Шумен и настанена за лечение. \r\n36-годишният мъж е задържан за срок до 24 часа.  \r\n\r\n Източник: dariknews.bg \r\n \n\t\t\t\t\t\t", "date": "2019.05.20", "title": "Шуменец намушка майка си с нож"}
{"url": "http://www.bnews.bg/article/260934-strashna_burya_s_gradushka_udari_severozapadna_balgariya_video", "text": "\n Мощна буря с градушка удари Северозападна България. Леден дъжд с размерите на лешник падна в района на Монтана. За момента не е ясно колко и какви щети са нанесени. \r\n\r\n Кадри на бедствието бяха публикувани в социалните мрежи. Синоптиците предупреждават, че опасният фронт се придвижва към плевенска и ловешка области. \r\n\r\n Facebook страницата “Meteo Balkans” публикува кадри от опутошителната градушка край село Долна Вереница, на няколко километра от Монтана. \r\n\r\n \r\n\r\n   \r\n \n\t\t\t\t\t\t", "date": "2019.05.20", "title": "Страшна буря с градушка удари Северозападна България! (ВИДЕО)"}
{"url": "http://www.bnews.bg/article/260931-gramnal_boyler_butna_dve_steni_na_zhilishten_blok_v_plovdiv", "text": "\n Взрив на бойлер унищожи апартамент в центъра на Пловдив. Инцидентът е станал тази нощ, около 4 часа. След късо съединение, електроуредът се е взривил, съобщава ТrafficNews. \r\n\r\n Ударната вълна е била толкова силна, че две от стените в жилището са паднали, прозорците са се изкъртили и изхвърчали, както и стъклата на междуетажните стълбища. \r\n\r\n По време на тежкия инцидент обитателите на жилището са спели. Двете жени са били събудени от силния трясък. Благодарение на друг електроуред една от изкъртените стени не е успяла да се стовари върху пловдивчанките. Те са без наранявания, но със силна уплаха. \r\n\r\n Собственичката на апартамента през сълзи разказа, че в момента на взрива тя и снаха й са спели, а синът й бил нощна смяна на работа. \r\n\r\n \"Целият блок се разтресе. Чуха се стъклата как падат и алармите на колите. Хората от входа се показахме на терасите, но в онзи момент нищо не разбрахме. Едва след пристигането на пожарните научихме за самия инцидент\", разказа пред наш репортер жител на квартала. \r\n\r\n Съседи на потърпевшото семейство цяла нощ не са мигнали. Те са оказали съдействие на двете жени. \r\n\r\n \"Като бомбардировка. Силен гръм и всичко се тресеше. Познаваме хората, много добро семейство. Преди няколко седмици им се случи и друга неприятна случка. Тяхна близка е в кома след тежко ПТП\", добави съседка на жените. \r\n\r\n На място е извършен оглед от полицията. Паркингът зад блока е покрит със стъкла, парчета дограма и мазилка. При инцидента са пострадали и две коли - \"Мерцедес\" и \"Форд\". На двете превозни средства задните обзорни стъкла са строшени от падналите парчета дограма. \r\n\r\n Сигналът за инцидента е подаден в 4:40 часа през нощта. На място са изпратени два екипа огнеборци. Не е имало възпламеняване, както и пострадали. Констатирани са сериозни материални щети. \r\n \n\t\t\t\t\t\t", "date": "2019.05.20", "title": "Гръмнал бойлер бутна две стени на жилищен блок в Пловдив"}
{"url": "http://www.bnews.bg/article/260925-zasichat_samnitelni_transaktsii_po_smetkite_na_tramp_i_zet_mu", "text": "\n Експерти по борба с прането на пари на Дойче банк (Deutsche Bank) са препоръчали през 2016 и 2017 г. многобройни трансакции, включващи дружества под контрола на президента Доналд Тръмп и зет му Джаред Къшнър, да бъдат докладвани на федерален регулатор за борба с финансовите престъпления. Това съобщи в. \"Ню Йорк таймс\" вчера, предаде Ройтерс, цитирана от БТА. Вестникът се позовава на петима настоящи и бивши служители на Дойче банк, която е отпуснала кредити за милиарди долари на компании на Тръмп и Къшнър. Финансовата институция обаче е пренебрегнала съвета на служителите си и такъв доклад никога не е бил отправен към американските власти, посочва изданието. \r\n\r\n Според \"Таймс\" трансакциите, някои от които са били свързани с вече фалирала фондация на Тръмп, са привлекли вниманието на компютърна система, разработена с цел да открива незаконна дейност, според бивши банкови служители. След това експертите, отговарящи за спазването на регулаторните изисквания, прегледали трансакциите и изготвили т. нар. доклад за подозрителна дейност, който според тях трябвало да бъде изпратен до отдел на министерството на финансите, занимаващ се с финансови престъпления. \r\n\r\n Според служителите решението за трансакциите така и да не бъде съобщено е резултат от небрежен подход към законите за борба с прането на пари. По думите им в банката има установен модел ръководството да отхвърля доклади, за да защити отношенията с перспективни клиенти. \r\n\r\n През февруари зетят Джаред Къшнър, който е близък съветник на американския президент Доналд Тръмп изгуби достъпа си до най-високото ниво на класифицирана информация с гриф \"строго секретно\", съобщиха \"Вашингтон пост\" и Би Би Си. Адвокат на Къшнър по-късно потвърди новината за \"Политико\". \r\n\r\n През юли 2017 година стана ясно, че Къшнър случайно пропуснал да съобщи за над 70 имота, на стойност най-малко 10,6 милиона долара, предаде Асошиейтед прес, цитирана от БТА.  \r\n \n\t\t\t\t\t\t", "date": "2019.05.20", "title": "Засичат съмнителни трансакции по сметките на Тръмп и зет му"}
{"url": "http://www.bnews.bg/article/260935-vei_proizvoditeli_zaplashvat_s_blokada_na_granitsi", "text": "\n Производители на зелена енергия заплашват да блокират гранични контролно-пропускателни пунктове и да унищожат една от малките ВЕИ централи. Според тях имало злоупотреби в сектора на енергетиката, а двойният стандарт водел до многократно увеличение на цените за крайния потребител. От ресорното министерство отговориха, че причини за недоволството им няма. \r\n\r\n „Този тип производители на електрическа енергия са ползвали двойно финансиране – веднъж от държавен фонд „Земеделие” и веднъж – финансиране чрез диференциална цена за произвежданата от тях електрическа енергия. ЕК счете, че това на практика представлява свръх субсидиране”, заяви енергийният министър Теменужка Петкова. \r\n\r\n „Няма двойно финансиране. Европа отдавна ни е чула. Смятаме да затваряме пътища, които водят към границите”, заяви Тихомир Тошев, оглавяващ щаба на протестиращите. \r\n \n\t\t\t\t\t\t", "date": "2019.05.20", "title": "ВЕИ-производители заплашват с блокада на граници"}
{"url": "http://www.bnews.bg/article/260929-fenove_oplyuha_pravopisa_na_debora", "text": "\n Почитатели на певицата Дебора скочиха срещу нея и оплюха правописа й, видя HotArena. „Защо пишеш толкова неграмотно“, чудят се част от меломаните, които изненадващо бързо получиха отговор от звездата на „Ара“. \r\n„Защото съм неграмотна, как защо? За разлика от тебе, за да ми задаваш грамотния си въпрос, сигурно пишеш, бавно, не шофираш, нямаш бебе и много свободно време! Еми аз правя всички тези неща и затова отговарям неграмотно в бързината“, сопва се брюнетката цитирана от „Телеграф“. Любопитна подробност е, чер дори и в отговора си допуска грешки – няколко сбъркани запетаи, пропуснати букви и излишни интервали. \r\n \n\t\t\t\t\t\t", "date": "2019.05.20", "title": "Фенове оплюха правописа на Дебора!"}
{"url": "http://www.bnews.bg/article/260926-ivan_tomov_shte_bade_pogreban_pod_vrah_lhottse", "text": "\n Загиналият алпнинист Иван Томов ще остане завинаги в Хималаите. Той ще бъде погребан в скален процеп под връх Лхотце, който покори без кислород. Това заявиха от туристическото дружество, в което е членувал алпинистът. \r\n\r\n Мечтата на Иван Томов била да изкачи всички 14 осемхилядника в света без кислород, разказват приятелите му от туристическо дружество \"Приста\". Прави го три пъти, но слизането от връх Лхотце се оказва фатално. \r\n\r\n \"Той искаше да се изкачва по най-честния начин, а най-честният начин е без да ти помагат, без кислород - да кажем така, от хората, които се занимават с алпинизъм знаят, е вид допинг\", разказа пред БНТ неговият приятел Теодор Кисимов. \r\n\r\n Тялото на Иван Томов ще остане в Хималаите не само защото няма как да се организира спускането му от 7800 метра височина, но и защото такова е желанието на баща му, а и вероятно на самия Иван. Такава е традицията, прави се и в други подобни случай, казват приятелите му. В негова памет те ще засадят бял дъб и ще го нарекат Дървото на Иван. \r\n\r\n \"Дъбът е \"благун\", най-големият, тия големите дъбове, които растат самотни в полето. Мисля, че това му отива. Иван наистина се извиси много над всички нас като постижения\", поясни председателят на туристическо дружество \"Приста\" Сашо Попов. \r\n \n\t\t\t\t\t\t", "date": "2019.05.20", "title": "Иван Томов ще бъде погребан под връх Лхотце"}
{"url": "http://www.bnews.bg/article/260927-narodat_izgoni_kato_kuche_dzhendara_dzhambazki_ot_dobrich_toy_se_uplashi_i_vikna_politsiya_da_go_pazi", "text": "\n Със скандал и арести на мирни граждани завърши предизборно мероприятие на пишман политика водача на листата на ВМРО Ангел Джамбазки в Добрич. \r\n\r\n Жители на града бяха дошли с плакати, на които изразяват недоволството си от позицията на евродепутата при гласуването на Истанбулската конвенция в Брюксел. Там той не е гласувал против този документ. Затова и надписите бяха „Браним България от Джамбазки и такива като него!”, „Не посягай на децата, Джамбазки. Те са само два пола” и др.  \r\n\r\n Полицията в Добрич се намеси в събитието и отведе в районното управление недоволните от Джамбазки хора. Те се оплакаха, че с тях са се държали грубо, някои имат синини по ръцете, защото са били дърпани насила. Местните жители коментираха, че това е абсурдно и недопустимо- държавата да пази от народната „любов” кандидат за Европейския парламент. Нарушение на Конституцията е и забраната българите да изразяват публично своята гражданска позиция по важни за обществото теми, говореха добричлии, станали свидетели на срамната случка! \r\n\r\n   \r\n \n\t\t\t\t\t\t", "date": "2019.05.20", "title": "Народът изгони като куче джендъра Джамбазки от Добрич! Той се уплаши и викна полиция да го пази!"}
{"url": "http://www.bnews.bg/article/260923-proliven_dazhd_i_salzi_za_sbogom_s_golyamata_legenda_na_partizan", "text": "\n Голямата легенда на сръбския гранд Партизан - изигра последния си двубой за тима в първенството. \r\n\r\n Това бе мач №602 на Илич за тима, като той води убедително във вечната класацията на \"гробарите\". \r\n\r\n Илич дебютира през далечната 1996-а, когато е на 18 и слага край на кариерата си на 41. \r\n\r\n 23 сезона, от които прекарва 18 в Партизан. Халфът играе oще за Галатасарай, Залцбург, Селта и Леванте. \r\n\r\n Отбелязва 160 гола в тези 602 мача за Партизан и печели 11 тилит и 6 Купи на Сърбия. \r\n\r\n Има 37 мача за националния тим, с който участва на Мондиала през 2006-а в Германия. \r\n\r\n Вчерашната победа на Партизан над Пролетер бе финалният му мач. За \"гробарите\" предстои финал за Купата срещу звезда в четвъртък, но Илич заяви, че ще бъде на резервната скамейка и ще влезе само в краен случай. \r\n\r\n Въпреки силният дъжд над Белград и незавидното трето място на тима, над 15 000 се събраха, за да изпратят легендата си. \r\n\r\n Те не спираха да скандират името му, а когато Илич бе сменен в 82-ата минута, феновете трудно сдържаха сълзите си. \r\n\r\n Илич бе заменен от младия Лазар Павлович, роден през 2001-а, когато Саша вече имаше 152 мача за Партинан. \r\n\r\n   \r\n \n\t\t\t\t\t\t", "date": "2019.05.20", "title": "Проливен дъжд и сълзи за сбогом с голямата легенда на Партизан"}
{"url": "http://www.bnews.bg/article/260924-v_ispaniya_razbiha_kanal_za_nezakonni_tsigari_s_balgarski_tyutyun", "text": "\n Неутрализирана е международна престъпна организация за незаконно производство на цигари, ръководена от българи. Това съобщиха от пресцентъра на МВР. \r\n\r\n Изяснено е, че тютюнът е внасян от България без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали \"изпирани\" чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения. \r\n\r\n В хода на съвместното разследване са установени складови помещения на престъпната група в Барселона и гр. Константи, провинция Тарагона, където криминалистите предположили, че се осъществява нелегалното производство на цигарите. Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. \r\n\r\n Така изградената структура била високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност. \r\n\r\n При работа в екип, след като са установени достатъчно факти и обстоятелства за престъпната дейност, в началото на април т.г. в Испания е проведена полицейска организация. В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес. \r\n\r\n На територията ѝ са задържани 15 украински и един молдовски гражданин - работници, както и българин, контролирал работния процес. \r\n\r\n Вътрешността на склада, където е била изградена нелегалната фабрика, е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре затворени и без мобилни телефони. Някои от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна. \r\n\r\n При по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт. \r\n\r\n Според испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки (общо 13), произвеждани на едно място. \r\n\r\n Намерени и иззети са 1 000 000 кутии цигари под търговските марки на 3 известни производителя и други (от общо 13 различни марки) на обща стойност 4,5 млн. евро, както и голямо количество тютюн, консумативи, пълна поточна линия за първичната фаза (смесване и обработка на тютюните) и вторична фаза (производство и пакетиране на готовите изделия). \r\n\r\n Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер от над 5,1 млн. евро. Съвместната работа по случая продължава. \r\n\r\n Разработката е на отдел \"Контрабанда\" към \"Митнически режими, данъчна и осигурителна система\", който е разкрил международната престъпна организация за незаконно производство на цигари на територията на Испания, с последващо разпространение в страни от ЕС. Работата по случая започнала през 2017 г., след информация от ГДБОП към испанската Главна дирекция \"Криминална полиция\" за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво. \r\n \n\t\t\t\t\t\t", "date": "2019.05.20", "title": "В Испания разбиха канал за незаконни цигари с български тютюн"}
{"url": "http://www.bnews.bg/article/260928-sotir_tsatsarov_apartamentat_mi_e_kupen_ne_e_daren", "text": "\n Главният прокурор Сотир Цацаров е готов отново да покаже документите за покупката на апартамент в Пловдив, информира lupa.bg. Това се посочва в изявление, разпространено от пресслужбата на прокуратурата по повод на публикация в \"Бивол\" от вчера и изявление на бившия вътрешен министър Христо Иванов тази сутрин. \r\n\r\n Главният прокурор е готов да предостави за публичен достъп нотариален акт, удостоверения от Служба по вписванията, фактура за покупка на имота и др. документи, които вече са представени от него още през ноември 2012 година, когато е направено проверка на ВСС. \"Готов съм да представя и допълнителни такива, защото нямам какво да крия. Всички имотни сделки са декларирани по съответния законов ред, като в годишните ми имотни декларации са посочени действителните цени на придобиването им\", заявява Цацаров. \r\n\r\n \"За мен са ясни както целите, така и сценаристите на тези публикации. Статията от 19.05.2019 г. няма автор, освен безадресното \"Биволъ\". Така единственото неясно и неразбрано от мен е липсата на доблест от страна на нейния действителен автор да застане с името си зад това, което е написал\", посочва още главният прокурор. \r\n\r\n Публикацията от \"Бивол\" твърди за изчезването на името на Цацаров след затварянето на имотния регистър и обвързва сделката с \"Мултак №1\". Публикацията припомня и твърдението си, че в края на 2012 година отново е била извършена подмяна със задна дата в Търговския регистър. През почивните дни сайтът на Агенцията беше със спрян достъп поради технически причини. \r\n\r\n Сотир Цацаров напомня, че тези неистини са разпространени за първи път през 2012 година отново по време на процедурата по избор на главен прокурор. Още тогава в хода Етичната комисия на ВСС е извършила проверка на медийните публикации, а за нуждите й Сотир Цацаров е представил подробни писмени становища /на 26.11.2012 г. и на 07.12.2012 г./, придружени с необходимите документи, сред които нотариален акт, удостоверения от Агенция по вписванията, фактура, издадена от дружеството - продавач и др. Етичната комисия не откри нарушения.Въпроси, свързани с публикациите на \"Биволъ\" и на други медии в тази насока, са му били поставяни и при откритите изслушвания в комисията, а и по време на избора, предаван пряко по националната телевизия. \r\n\r\n Така още в края на 2012 г. е станало ясно, че семейството ми не е надарено, а е закупило апартамент в гр. Пловдив, със застроена площ от 55,50 кв. м., за сумата от 21 120 евро, при данъчна оценка от 25,382,32 лв, посочва Сотир Цацаров. \r\n \n\t\t\t\t\t\t", "date": "2019.05.20", "title": "Сотир Цацаров: Апартаментът ми е купен , не е дарен"}
{"url": "http://www.bnews.bg/article/260914-bolni_detsa_poluchavat_po_niska_pensiya_ot_zdravi_vazrastni", "text": "\n Наредбата за отпускане на инвалидни пенсии не е адекватна срещу злоупотребите с фалшиви диагнози. В  същото време орязва пенсиите на хиляди истински болни. Така коментираха хора с увреждания, адвокати и лекари разследването на NOVA за неверните епикризи, довели до отпускането на процент инвалидност на здрав човек. Вижте коментари, въпроси и отговори след поредните разкрития на NOVA. \r\n\r\n В  разследването ни  „Глухият пациент” излъчено вчера и днес в две части очертахме схемите, по които може да се достигне до фалшиво ТЕЛК-решение чрез посредник с цел инвалидна пенсия. За злоупотреби с фалшиви диагнози като показаните в Хасково, потвърди и доктор от заснетите в схемата  джипито Нина Манафъкова. Тя обяснява, че цяла махала са на медикамента за гърчове депакин, обаче не го вземат. \r\n\r\n Историята ни показа, че фалшификации с измислени болести стават основно на етапа по набиране на документи преди явяването на пациента пред ТЕЛК. Самата комисия не носи отговорност за документите, които с които се явява при тях, но и не преглежда обстойно с апаратура здравното състояние на място. От това биха могли да пострадат истинските инвалиди, коментира адвокат Георги Коев. „Те не носят отговорност за тези документи, защото не са ги съставили те. защото вършат една бумащина”, обясни юристът. \r\n\r\n Така в идеята си да се бори срещу злоупотребите, системата в момента вреди на истинските инвалиди, твърди и Тони Маринова, майка на дете със синдром на Даун и председател на фондация на страдащите от Даун. Основният проблем според нея е терминът „водещо заболяване”, което при децата с Даун носи само 30 процента инвалидност. „Съгласете се, че с 30% ти си извън борда на социалните услуги. Това означава, че сме орязвани от всичко, до което евентуално можем да се доберем по линия на държавата”, коментира тя. \r\n\r\n Междувременно прокуратурата се самосезира и вече разследва порочната схема. \r\n \n\t\t\t\t\t\t", "date": "2019.05.20", "title": "Болни деца получават по-ниска пенсия от здрави възрастни"}
{"url": "http://www.bnews.bg/article/260938-arestuvaha_dvama_mazhe_prevozvali_18_bezhantsi_na_am_maritsa", "text": "\n Полицаи задържаха двама мъже, превозвали 18 мигранти на магистрала „Марица”. \r\n\r\n Около 5,40 часа в събота униформените служители са спрели за проверка лек автомобил, шофиран от 38-годишен жител на хасковското село Нова надежда. В колата са установени 7 мъже без документи за самоличност. Органите на реда са подали сигнал със стоп палка и на  друго превозно средство. Водачът му обаче не е спрял и продължил движението си. \r\n\r\n Това накарало служителите на реда да тръгнат след него със служебен автомобил със включени звукови и светлинни сигнали. Малко по-късно 39-годишният водач е спрял, а в колата са открити 11 чужденци, също без документи. Мъжете са доведени в харманлийското управление.  По информация на местните полицаи, превозваните мигранти са от Афганистан и са на възраст между 16 и 25 години. Шофьорите на автомобилите са познати на органите на реда и са задържани до 24 часа, а мигрантите са отведени в Центъра за настаняване в Харманли. По случая е образувано досъдебно производство. \r\n \n\t\t\t\t\t\t", "date": "2019.05.20", "title": "Арестуваха двама мъже, превозвали 18 бежанци на АМ \"Марица\"!"}
{"url": "http://www.bnews.bg/article/260913-bum_na_karlezhite_v_sofiya", "text": "\n За бум на нахапани от кърлежи в София сигнализират зрители на bTV. \r\n\r\n Една от потърпевшите е Марияна Тавлеива, която се е сблъскала с неприятното насекомо пред блока си в столичния ж.к. „Младост”. \r\n\r\n „Ненадейно усетих сърбеж по корема и на следващия ден реших да проверя и забелязах кърлеж”, разказа жената. \r\n\r\n Ухапването не е безобидно, казват лекарите. Попаднал върху човешкото тяло, кърлежът първо търси място къде да се забие. След 8-12 часа започва активно кръвосмучене. \r\n\r\n От община „Младост” заявиха, че до края на май всички тревни площи ще бъдат окосени и обработени с препарати – стига времето да позволи.  \r\nЗа да намалим риска от ухапване, лекарите съветват да избягваме неокосени тревни площи и да носим дълги дрехи. \r\n \n\t\t\t\t\t\t", "date": "2019.05.20", "title": "Бум на кърлежите в София"}
{"url": "http://www.bnews.bg/article/260916-preduprezhdenie_za_silni_buri", "text": "\n През следващите часове над северозападната половината от страната ще се развиват купесто-дъждовни облаци. Ще има валежи, придружени с гръмотевици. Има условия и за градушки.  Най-силни ще се явленията в централната част от Дунавската равнина.   \r\nЗа областите Враца, Плевен, Ловеч, Габрово, Велико Търново и Русе важи код жълто за интензивни валежи, гръмотевични бури и градушки днес до полунощ. \r\n\r\n Максималните температури днес ще са между 23° и 28°, в северозападните райони температурите ще се понижат. \r\n\r\n Места с бури и валежи ще има и през следващите дни, включително на 24 май. \r\n \n\t\t\t\t\t\t", "date": "2019.05.20", "title": "Предупреждение за силни бури"}
{"url": "http://www.bnews.bg/article/260915-turtsiya_bombardira_severen_irak", "text": "\n Турски изтребители бомбардираха цели в Северен Ирак. Това се казва в съобщение на министерството на отбраната, цитирано от БГНЕС. \r\n\r\n При въздушните удари бяха унищожени бази и складове, използвани от бойците на Кюрдската работническа партия ПКК в региона на Хакурк. \r\n\r\n Конфликтът с кюрдите продължава повече от 30 години. Той е отнел живота на приблизително 40 хиляди души, включително на жени и деца. ПКК е смятана за терористична организация от Анкара. Тя е включена в списъка на терористичните организации от САЩ и редица страни от ЕС. \r\n \n\t\t\t\t\t\t", "date": "2019.05.20", "title": "Турция бомбардира Северен Ирак"}
{"url": "http://www.bnews.bg/article/260918-razbiha_mezhdunarodna_prestapna_organizatsiya_rakovodena_ot_balgari", "text": "\n Разкрита е международна престъпна  организация за незаконно производство на цигари на територията на Испания, с последващо разпространение в страни от ЕС. Операцията е проведена в тясно  сътрудничество  и непрекъснат обмен на информация между испанската Национална полиция и ГДБОП – сектор „Контрабанда“ към отдел „Митнически режими, данъчна и осигурителна система“, съобщават от МВР. \r\n\r\n Работата по случая започнала през 2017 г., след  информация от ГДБОП към испанската Главна дирекция „Криминална полиция“  за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво. \r\n\r\n Изяснено е, че тютюнът е внасян от България, без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали „изпирани“ чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения. \r\n\r\n В хода на съвместното разследване са установени складови помещения на престъпната група в Барселона и Константи, провинция Тарагона, където криминалистите предположили, че се осъществява нелегалното производство на цигарите. Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. Така изградената структура била високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност. \r\n\r\n   \r\n\r\n В началото на април т.г. в Испания е проведена полицейска организация. В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес. На територията й са задържани 15 украински и един молдовски гражданин – работници, както и българин, контролирал работния процес. Вътрешността на склада, където е била изградена нелегалната фабрика е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре затворени и без мобилни телефони. Някои  от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна. \r\n\r\n При по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт. \r\n\r\n Според испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки /общо 13/, произвеждани на едно място. \r\n\r\n Намерени и иззети са 1 000 000 кутии цигари под търговските марки на 3 известни производителя и други /от общо 13 различни марки/ на обща стойност 4,5 млн. евро, както и голямо количество тютюн, консумативи, пълна поточна линия за първичната фаза  /смесване и обработка на тютюните/ и вторична фаза /производство и пакетиране на готовите изделия/. \r\n\r\n Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност  над 6,5 млн. евро, което е данъчна измама в размер  от над 5,1 млн. евро. \r\n\r\n Съвместната работа по случая продължава. \r\n \n\t\t\t\t\t\t", "date": "2019.05.20", "title": "Разбиха международна престъпна организация, ръководена от българи "}
{"url": "http://www.bnews.bg/article/260919-teglim_vse_poveche_malki_krediti", "text": "\n Кредитите за малки суми стават все по-популярни и се увеличават в България с над 10 на сто за последните 5 години, показват цитирани от БТА анализи на Асоциацията за защита на потребителите според регистрите на БНБ. На този фон, растат необслужваните вземания, а колекторските фирми продължават да изкупуват рекордни по обем задължения, докато оперират без достатъчно законови гаранции за защита на потребителите, предупреждават експерти. \r\n\r\n Над половината от всички средства, които са отпуснати, са за суми до 1000 лева. Този вид кредити са заемали дял от 44,3 процента от всички отпуснати кредити в началото на 2014 г., а през тази година нарастват до 53,9 на сто от всички заеми за граждани. \r\n\r\n За същия период, общата сума по заемите скача с близо 20 на сто, от 18,5 млрд. лева през 2014 г. до 22,1 млрд. лева през 2019 г. Към края на март на тази година кредитите за суми до 1000 лева са общо 1 585 490, като това е ръст от 12.5 на сто на годишна база (+176 хил. броя). За сравнение, броят на всички заеми на граждани у нас отчита годишен ръст от 11,8% (+309 хил.), достигайки до 2 940 674 броя. \r\n\r\n От Асоциацията за защита на потребителите определят като изключително тревожни данните за средния размер на дълга, който през 2018 г. се доближава до средната брутна работна заплата и достига 1161 лв. на потребител, в сравнение със 775 лв. за 2017 г. \r\n\r\n Организацията предупреждава, че голяма част от лошите кредити отиват в колекторски фирми, чиято дейност не е регламентирана у нас. Очаква се и 2019 г. да е рекордна за този бранш с изкупени кредити за над 2,5 млрд. лв., а необслужваните вземания има вероятност да надхвърлят 60%. \r\n\r\n Страната ни трябва да синхронизира законодателството си с ЕС, за да се дадат повече права на потребителите от неравноправни клаузи в договорите с монополни дружества, колектори, бързи кредити, банки и кредитни институции, призовават от асоциацията. \r\n \n\t\t\t\t\t\t", "date": "2019.05.20", "title": "Теглим все повече „малки” кредити"}
{"url": "http://www.bnews.bg/article/260917-shveytsartsite_kazaha_da_na_po_strogite_pravila_za_orazhiyata", "text": "\n Швейцария одобри на референдум по-строги закони за притежанието на огнестрелно оръжие в съответствие с европейските изисквания. \r\n\r\n Почти 64 на сто от гражданите са подкрепили новите ограничения за автоматичните и полуавтоматични оръжия, показват окончателните резултати. \r\n\r\n Швейцария не е член на Европейския съюз, но рискуваше да загуби достъпа си до Шенгенското пространство, ако не приеме мярката. \r\n\r\n Близо половината домакинства в алпийската страна притежават огнестрелни оръжия. \r\n \n\t\t\t\t\t\t", "date": "2019.05.20", "title": "Швейцарците казаха „Да” на по-строгите правила за оръжията"}
{"url": "http://www.bnews.bg/article/260922-v_es_i_sasht_treperyat_ot_kitayskite_investitsii", "text": "\n Китайските преки инвестиции предизвикват безпокойство в САЩ и Европа, сочи изследване на германския институт за икономическо развитие Ифо (Ifo), цитирано от ДПА. \r\n\r\n Проучването обхваща 1012 анализатори в 81 държави. \r\n\r\n Две трети от анкетираните в Европейския съюз намират китайските инвестиции за леко или отявлено отрицателни, а в САЩ този дял е 78 процента, отчита мюнхенският институт. \r\n\r\n Негативните нагласи преобладават в близо три четвърти от страните в изследването. Като причини се посочват изтичането на технологии и страхът от влияние, упражнявано от китайското правителство. \r\n\r\n Световното икономическо изследване на Ифо се прави всяко тримесечие и включва мненията на академичните среди, банкови икономисти и експерти, припомня ДПА. \r\n \n\t\t\t\t\t\t", "date": "2019.05.20", "title": "В ЕС и САЩ \"треперят\" от китайските инвестиции"}
{"url": "http://www.bnews.bg/article/260920-shvedskata_prokuratura_poiska_arest_na_asandzh_po_podozrenie_v_iznasilvane", "text": "\n Шведските прокурори подадоха официално искане за задържане на Джулиан Асандж по подозрение в изнасилване - първа стъпка към искането му за екстрадиране в Швеция, предаде БГНЕС. В момента Асандж е във Великобритания, където беше осъден на 50 седмици затвор за нарушаване на британското право. \r\n\r\n Задържането на някого в негово отсъствие е стандартна част от шведската съдебна процедура, ако заподозреният е извън страната или не може да бъде открит. \r\n\r\n \r\nИскането последва възобновеното разследване за изнасилване миналата седмица, а шведският заместник-директор на прокуратурата Ева-Мари Персън добави, че след като съдът удовлетвори искането, тя ще поиска от британските власти да прехвърлят Асандж в Швеция. \r\n\r\n \"Ако съдът разреши задържането му, ще издам европейска заповед за арест относно предаването му на Швеция\", каза Персон. \r\n\r\n Австралиецът, който се бе укрил в еквадорското посолство в Лондон в продължение на седем години, за да избегне екстрадиране в Швеция, беше арестуван от британската полиция на 11 април, след като Еквадор го предаде. \r\n \n\t\t\t\t\t\t", "date": "2019.05.20", "title": "Шведската прокуратура поиска арест на Асандж по подозрение в изнасилване"}
{"url": "http://www.bnews.bg/article/260912-noi_vrashta_chasovnika_nazad_za_7707_kandidat_pensioneri", "text": "\n НОИ ще върне часовника назад за 7707 кандидат-пенсионери. Толкова са хората подали заявление за пенсиониране от началото на годината до 7 май когато стана ясно, че коефициентът, по който се определя размерът на пенсията, може да се определя по старата и по новата методика. \r\n\r\n Те са и първите, които ще избират между изчисляване на базата на три последователни години с висок доход и осигурителни вноски, или на основата на доходите, които са получавали след 2000 година, коментират от НОИ, пред \"Монитор\". \r\n\r\n До тази ситуация се стига, след като се прие промяна в Кодекса за социално осигуряване, според която от 1 януари 2019 г. пенсиите се определят само по доходите след 2000 година. Това обаче предизвика протести и в крайна сметка се реши да се даде гратисен период от три години-до края на 2021 г., в който хората ще имат възможността да направят избор на по-благоприятния за тях вариант. Въпросните 7707 кандидат-пенсионери ще имат възможност да подадат заявления за преизчисляване на пенсията в шестмесечен срок. \r\n\r\n НОИ отвори мобилни приемни, в които експерти на института консултират кандидат-пенсионерите да могат да направят правилния избор. На експертите се налага да решават много и различни казуси, установява проверка. Често при тях идват бъдещи пенсионери с липсващи документи или с неяснота как да си подредят стажа. Когато заявлението се подаде в съответната териториална дирекция на НОИ, ако има несъответствия, срокът за оправяне на документите за пенсиониране е един месец. \r\n\r\n Изнесените приемни помагат тези несъответствия да се предвидят и да се отстранят преди подаване на заявлението. Тъй като новият Закон за защита на личните данни не допуска заявлението за пенсиониране да се подава по пощата, а само лично, приемните спестяват и пътуването до областния град. \r\n\r\n Опитът от приемните показва, че не са малко хората, на които години от стажа им се губят по различни причини. Най-често това се случва при ликвидиране или приватизация на предприятията. Принципно, ведомостите от закритите дружества се съхраняват в архива на НОИ. При подаване на заявление за пенсиониране те се изискват от териториалната дирекция с протокол. Имало случаи обаче, в които документацията не е водена коректно и в нея има празноти. \r\n\r\n В някогашните земеделски структури на АПК и ТКЗС например се водели партидни книги, в които са отразени планираните работни дни, но те не винаги са отработени. На места пък били записани само сумите, но не и работните дни. В трети случаи в някогашните предприятия жените в майчинство се записвали в отделна ведомост, която нерядко липсва и няма как да се докажат годините, прекарани в майчинство. Месеци се губят и от това, че парите за майчинство често са изплащани накуп за три месеца. \r\n\r\n Експертите са установявали и не малко опити за злоупотреби, в които се представят стари документи с печат и подпис на лице, което не може да носи отговорност. Затова внесените документи за отпускане на пенсия задължително се сравняват с тези в архивите. \r\n\r\n Според експертите на НОИ, новата методика с определяне на коефициента по доходите след 2000 година е въведена точно заради неточните данни и за да се избегнат злоупотреби. От 1998 г. до 2000-а персоналният регистър на НОИ е бил експериментален. През тези години част от данните са на хартиен носител, а други са били въвеждани в онлайн масива. След Милениума регистърът вече работи и цялата информация е въведена в него. \r\n\r\n Почти всички, които са ползвали досега услугите на мобилните приемни на НОИ, настояват да им се направят прогнозни изчисления и по двете методики, за да могат да преценят коя е по-благоприятна за тях, обясниха експерти. Досегашната практика сочи, че тези, които не са прекъсвали трудовия си стаж, предпочитат старата методика и те за момента са по-голямата част от кандидат-пенсионерите. Хората, които по различни причини имат дупки в стажа, се ориентират към новата. Когато празнотите са под 5 години, те си заплащат стажа, каквато възможност дава нормативната уредба. \r\n \n\t\t\t\t\t\t", "date": "2019.05.20", "title": "НОИ връща часовника назад за 7707 кандидат-пенсионери"}
{"url": "http://www.bnews.bg/article/260902-signal_za_bomba_zatvori_sadebnata_palata", "text": "\n Сигнал за бомба затвори Съдебната палата, съобщава БГНЕС. Районът е отцепен и има полиция. \r\n\r\n Сградата на Съдебната палата е една от най-честите мишени на \"телефонните терористи\". До момента взривно вещество не е откривано там. \r\n\r\n ОЧАКВАЙТЕ ПОДРОБНОСТИ!  \r\n \n\t\t\t\t\t\t", "date": "2019.05.20", "title": "Сигнал за бомба затвори Съдебната палата"}
{"url": "http://www.bnews.bg/article/260904-mariya_hvarli_pachka_s_pari_za", "text": "\n Фолкпевицата Мария отново ще бори конкуренцията със скъп проект. \r\n\r\n Тя засне пореден видеоклип в чужбина, Този път е покаже забележителна гледка от Монако.  Интересен факт е, че снима по време на Формула 1. А заглавието на песента е \"Престъпно твоя\".  \r\n\r\n Певицата е отседнала с целия си екип в емблематичния хотел Hermitage. Тя направи съпричастни на работния процес и феновете си като сподели  вдъхновяващ кадър от снимачната площадка. \r\n  \r\n \n\t\t\t\t\t\t", "date": "2019.05.20", "title": "Мария хвърли пачка с пари за..."}
{"url": "http://www.bnews.bg/article/260907-avariya_ostavi_bez_tok_tunel_zheleznitsa", "text": "\n\r\nАвария остави без електрозахранване тунел \"Железница\", съобщават от Агенция \"Пътна инфраструктура\".\r\n\r\nОт агенцията съветват шофьорите да се движат с повишено внимание при км 370 на път I-1 Благоевград - Симитли.\r\n\r\nТова е поредният подобен инцидент за последните месеци. В края на април отново имаше проблем с осветлението. \n\t\t\t\t\t\t", "date": "2019.05.20", "title": "Авария остави без ток тунел \"Железница\""}
{"url": "http://www.bnews.bg/article/260936-mestyat_natsionalniya_stadion_vasil_levski", "text": "\n Столичната община търси ново място, на което да премести националния стадион „Васил Левски“. Това обяви главният архитект на София Здравко Здравков, цитиран от БГНЕС. \r\n\r\n „Разгледахме няколко варианта, преди повече от 2 месеца, заедно със спортния министър Красен Кралев. Едното предложение беше свързано с терени, които са собственост на Министерството на отбраната, в местността „Къро“. Става дума за зоната срещу зала \"Арена Армеец\", която може да бъде обслужена с третата метролиния, предвидена по проект. Друг вариант е да се направи реконструкция на някой от съществуващите стадиони, например „Славия“. Обсъждали сме и възможности на изнасяне на стадиона извън града, по периферията, както е в Мюнхен“, обясни Здравков. Следващият възможен терен се намира в район “Връбница”, където първоначално била идеята да се построи зала “Арена Армеец”. Според Здравков обаче теренът на бул. “Ломско шосе” е общински, но не е добре обезпечен транспортно, защото се намира далеч от метрото. \r\n\r\n По думите на архитекта преместването на стадиона е наложително, защото мястото му не е в центъра на града. Освен това е важно да се изгради стадион, който да отговаря на всички изисквания на УЕФА за достъпност и добра среда. \r\n\r\n „От тези четири предложения няма избрано ново място все още“, уточни Здравков и добави, че спортното министерство има последната дума. \r\n\r\n Главният архитект коментира и изразената в четвъртък позиция на Кралев, който преди дни съобщи, че не е съгласен с новия подробен устройствен план за Борисовата градина. Кралев дори заплаши да съди Столичната община, ако не се съобразят със забележките му. \r\n\r\n „Планът е подложен на обществено обсъждане и ако министерството има предложения по отношения на техните бази, нека да ги представи в графичен вид“, каза главният архитект и допълни, че не вижда причини да се съдят. \r\n\r\n Попитан какво се случва със сградата на „Артекс“ „Златен век“ в кв. „Лозенец“, Здравков заяви, че чака решението на съда. „Има заповед от ДНСК, която подлежи на съдебен контрол. Тя е обжалвана от „Артекс“ пред съда. Очакваме решението, след което ще мога да коментирам изказванията на строителите, че скоро ще продължи строителството им“, обясни главният архитект. \r\n \n\t\t\t\t\t\t", "date": "2019.05.20", "title": "Местят Националния стадион \"Васил Левски\"!"}
{"url": "http://www.bnews.bg/article/260906-natsionalizam_li_e_da_si_postroish_sgrada_varhu_teren_na_vmro_i_da_se_protyagash_varhu_chetiri_terasi", "text": "\n Днес във Фейсбус попаднахме на коментар на журналиста Иво Димитров по повод гостуване на Джамбазки и Каракачанов в Нова телевизия. Вижте какво написа той в личният си профил в социалната мрежа.  \r\n\r\n \r\n\r\n Каракачанов и Джамбазки щели да обясняват по Нова дали щяло да има български националисти в следващия европарламент. Знам, че водещите няма да ги накарат да се почувстват неудобно и не биха им задали следните въпроси: \r\n\r\n Търговията с български паспорти национализъм ли е? Да не гласуваш против Истанбулската конференция в Брюксел национализъм ли е? Да предадеш българските интереси при преговорите с Македония, признавайки македонски език, македонска писменост и македонска история национализъм ли е? \r\n\r\n Да се правиш на борец против циганизацията във Войводино, а преди това да черпиш с кебапчета и бира, за да гласуват 60 на сто от местните цигани за ВМРО национализъм ли е? \r\n\r\n Национализъм ли е да превърнеш армията в пародия, а парадът на 6-и май в комедиен скеч? И накрая национализъм ли е да си построиш сграда върху терен на ВМРО и да се протягаш върху четири тераси? \r\n \n\t\t\t\t\t\t", "date": "2019.05.20", "title": "Национализъм ли е да си построиш сграда върху терен на ВМРО и да се протягаш върху четири тераси?"}
{"url": "http://www.bnews.bg/article/260921-iznesli_sme_okolo_10_000_tona_pchelen_med_v_es", "text": "\n България е изнесла за страни от ЕС приблизително около 10 000 тона пчелен мед, а за страни извън ЕС - около 4 тона мед, показват данни на Евростат за износа и вноса на естествен пчелен мед от 28-те членки на ЕС през 2018 г. \r\n\r\n Повод за изследването е днешния Световен ден на пчелите. \r\n\r\n В същото време страната ни е внесла около 12 тона пчелен мед от страни извън ЕС и 3,5 тона мед от страни на ЕС, показва европейската статистика. \r\n\r\n Страната ни е важен износител на качествен мед за Германия, Австрия, Италия, Франция, САЩ, Норвегия и др., като напоследък изнасяме мед и за страни от Близкия изток (без Турция), обясни председателят на Обединения български пчеларски съюз инж. Михаил Михайлов, цитиран от БТА.   \r\n\r\n Пазарният дял на износа ни за ЕС е около 1 процент, но за сметка на това компенсираме с качествена продукция, подчерта инж. Михайлов. \r\n\r\n Като проблем пред бранша е липсата на българска марка пчелен мед, с която родните пчелари да се наложат на европейските пазари, коментира още инж. Михайлов. \r\n\r\n Според него не на последно място е и проблемът със смъртността при пчелите през последния месец поради пръскане на земеделски площи с пестициди. В някои райони на Северна България и в района на Гоце Делчев има регистрирана почти 100-процентова смъртност на пчели, при среден показател от 10 на сто за отделен пчелин, според експерта. \r\n\r\n В началото на месеца производители предупредиха за масов мор на пчелите у нас. Те излязоха на протест с призив за законодателни промени и ефективни наказания за земеделците, които пръскат културите с пестициди. След апела на пчелари от няколко населени места държавата започна проверка.  \r\n \n\t\t\t\t\t\t", "date": "2019.05.20", "title": "Изнесли сме около 10 000 тона пчелен мед в ЕС"}
{"url": "http://www.bnews.bg/article/260911-barekov_istinata_za_kostinbrodskata_izmama_na_gerb_skoro_shte_izleze_nayave", "text": "\n Днес във Фейсбук попаднахме на коментар на бившия евродепутат Николай Бареков по повод сагата с Костинброд. Вижте пълното съдържание на коментара му, публикуван в личният му профил в социалната мрежа! \r\n\r\n \r\n\r\n Ето и последният ни кратък клип. Сега за #Костинброд, който не слиза от устата на Борисов:  \r\nКрадецът вика дръжте крадеца или На страха очите са големи? Кое от двете. Или и двете. За нов Костинброд не мога да знам. Знам само, че ГЕРБ сами си копаят гроба с всички крадливи схеми във властта, чийто #АПАРТАМЕНТГЕЙТ е само върхът на айсберга. Истината за Костинброд от 11 май 2013 година я знаят Най-добре сегашните приятели на премиера (трета цедка). \r\n\r\n Те го заловиха, те го покриха, те го държат за топките барабар с неговия аватар Цветанов. Аз само оповестих пред народа това, което видях с очите си и чух с ушите си. \r\n\r\n Същите днешни, повтарям “днешни и временни” приятели на Борисов, унищожиха мен и ББЦ, за да го добутат за втори път на власт, изтъкана от нишките на тоталните зависимости. От кого се страхува сега премиерът Борисов - от тях ли? Сигурен съм, че зловещата схема за фалшифициране на вота на гражданите може да бъде родена само в главата на гений на злото без човешки и граждански морални ценности като Цветан Цветанов. \r\n\r\n Знам само, че фалшификация и подмяна на волята на един народ е най-голямото престъпление и нарушаване на човешки права по Конституцията! Заради мащаба на престъплението истината за Аферата “Костинброд” може да бъде крита и замазвана известно време, но не и вечно. Като аферите “Драйфус” и “Уотъргейт” Костинбродската истина ще излезе наяве и ще остане завинаги емблема на едно престъпно управление. Политическата мафия може да бъде ударена единствено от целокупния народ, това не е дело по силите на един човек. \r\n\r\n \r\n\r\n   \r\n \n\t\t\t\t\t\t", "date": "2019.05.20", "title": "Бареков : Истината за Костинбродската измама на ГЕРБ скоро ще излезе наяве!"}
{"url": "http://www.bnews.bg/article/260909-zelenski_razpusna_predsrochno_ukrainskiya_parlament", "text": "\n Новият украински президент Володимир Зеленски заяви в слово при встъпването си в длъжност, че разпуска парламента и свиква предсрочни избори, без да изчаква вота, който би трябвало да се състои през октомври, предаде БТА. \r\n\r\n \"Разпускам парламента\", заяви той пред депутатите и делегациите от чужбина, събрани на тържествено заседание на Върховната рада.  \r\n\r\n Украинският министър на отбраната Степан Полторак подаде оставка, след като новият президент призова членовете на правителството да \"освободят място за бъдещите поколения\". \r\n\r\n \"Задължавам се с всички свои дела да отстоявам суверенитета и независимостта на Украйна, да се грижа за благото на Отечеството и за благосъстоянието на украинския народ, да отстоявам правата и свободите на гражданите, да спазвам Конституцията на Украйна и законите на Украйна, да изпълнявам задълженията си в интерес на всички сънародници, да повишавам авторитета на Украйна в света\", каза новият държавен глава, цитиран от БТА.„ \r\n\r\n Зеленски заяви, че негова първа задача на президентския пост ще бъде прекратяването на огъня в Източна Украйна. Той призова украинците да се връщат в страната. \r\n \n\t\t\t\t\t\t", "date": "2019.05.20", "title": "Зеленски разпусна предсрочно украинския парламент"}
{"url": "http://www.bnews.bg/article/260937-venetsiya_shte_globyava_prostitutki_i_piyani_turisti", "text": "\n Градският съвет на Венеция одобри правила за решаването на проблема с проституцията в града. Глоби ще бъдат налагани освен на проститутките, и на хора, които пият алкохол извън заведенията през нощните часове, както и на туристи, които се гмуркат в каналите или ходят разголени из града, съобщава Ройтерс. \r\n\r\n Според новите правила, проститутките ще бъдат глобявани с до 500 евро за „злоупотреба с общественото пространство” и заради затрудняване на трафика, докато преговарят с клиенти. В случаите на непристойно поведение от страна на туристи може да се стигне и до изгонване от града. \r\n\r\n Италианският град е посещаван от около 25 млн. туристи всяка година, като 14 млн. от тях  пристигат на еднодневно посещение и препълват алеите на града. \r\n\r\n „Туристът във Венеция трябва да се отнася с уважение и да е наясно, че в случай на лошо поведение ще бъде изгонен от града”, каза кметът Луиджи Бруняро. \r\n\r\n Населението на Венеция е намаляло от около 175 хил. души след Втората световна война до 50 хил. днес. Жителите се оплакват, че градът им е претъпкан с туристи, а в същото време те са тези,които плащат данъци. Градският съвет гласува през февруари такса от 3 евро за еднодневни посещения, които ще се използват за поддръжката на града. От началото на 2020 г. таксата ще се увеличи и ще бъде между 6 и 10 евро в зависимост от туристическия сезон. \r\n \n\t\t\t\t\t\t", "date": "2019.05.20", "title": "Венеция ще глобява проститутки и пияни туристи"}
{"url": "http://www.bnews.bg/article/260896-11_ubiti_v_braziliya_sled_napadenie_v_bar", "text": "\nГрупа от въоръжени мъже откри огън срещу граждани в бар в Бразилия. \r\n\r\n\"Клането\" е потвърдено от държавните институции и служители, пише Guardian. \r\n\r\nМестни медии съобщават, че при нападението са загинали 11 души. Те били нападнати от 7 въоръжени с огнестрелни оръжия мъже. Атаката е била е град Белем, намиращ се в северната провинция Пара. \r\n\r\nСъобщава се, че мъжете пристигнали в бара с 3 коли и 1 мотор. Първоначално те убили 6 жени и 1 мъж. Почти всички били простреляни в главата, информира секретарят по публична сигурност в провинцията Уаламе Мачадо. \r\n\r\n\"Водим разследването по няколко линии, които засега са поверителни. Всички версии ще бъдат анализирани внимателно, много стриктно\", каза Мачадо на извънреден брифинг. \r\n\r\nКъм момента мотивът за нападението остава неясен. \r\n\r\n\r\nИзданието припомня, че в края на месец март федералното правителство е изпратило военни в Белем от Националната гвардия за 90 дни, за да се подсили сигурността. \r\n\r\nСтатистиката сочи, че за 2017 година в страната броят на убийствата е рекорден - 64 000 души са били убити, а 70% от смъртните случай са възникнали вследствие на нападение с огнестрелно оръжие. \r\n\r\nГоляма част от убийствата в латиноамериканската държавата са свързани с престъпните групировки. \r\n\r\nВ най-големия град Рио де Жанейро престрелките между бандитски съперници са ежедневие. \n\t\t\t\t\t\t", "date": "2019.05.20", "title": "11 убити в Бразилия след нападение в бар"}
{"url": "http://www.bnews.bg/article/260898-dazhd_gramotevitsi_i_opasnost_ot_gradushki_prez_novata_sedmitsa", "text": "\n Обширна зона с ниско атмосферно налягане ще определя времето над Централна и Източна Европа в следващите дни. България попада в нейната периферия и няма да усетим цялата й ярост, която вече удари части от Сърбия, Румъния, Италия и Германия. \r\n\r\n Днес до обяд облачността ще е разкъсана до слънчево време. Очакваме валежите да започнат по-късно след обяд от запад на изток. Ще обхванат последователно Западна България, а след това и централните райони на Дунавската равнина. Има условия за бурна гръмотевична активност и градушки. Температурите през деня – от 23 до 28 градуса. \r\n\r\n Вятърът ще е със скорост около 20-30 километра в час в източна България. Около обяд ще се усили в югоизточна България със скорост до 40-50 километра в час. Рискът от поройни наводнения е малък, но все пак го има по притоците на Огоста, нейното долно течение около Козлодуй, както и по долните течения на реките Вит и Осъм. \r\n\r\n По Черноморието ще е без валежи. Облачността – разкъсана до слънчево време. Температурите – между 22 и 26 градуса. В планините на Западна България ще е облачно с валежи в следобедните часове. Ще има и гръмотевични бури. \r\n\r\n До края на седмицата очакваме превалявания с гръмотевици в понеделник и вторник. Вторник ще са по-значителни в Източна България. Кратко затишие в сряда със слънчево време. След това – около и на празника 24 май ще е дъждовно. Дневните температури малко ще се понижат, но все така ще се колебаят около 23-24, до 25 градуса. \r\n\r\n Страната ни продължава да е в плен на пясъка от Северна Африка. Концентрацията му ще се увеличи в понеделник и вторник. Според прогнозите на гръцките метеоролози облакът трябва да се изтегли до 23 май. Дотогава по колите, прането, балконите ще има повече прах, а дъждовете ще са кални. \r\n\r\n   \r\n \n\t\t\t\t\t\t", "date": "2019.05.20", "title": "Дъжд, гръмотевици и опасност от градушки през новата седмица"}
{"url": "http://www.bnews.bg/article/260905-minimalen_progres_za_grisho", "text": "\n Най-добрият ни тенисист Григор Димитров се изкачи с едно място в световна ранглиста и е вече е под номер 47. 28-годишният българин преодоля квалификациите на турнира от категория АТР 250 в Женева и тази вечер ще се изправи срещу аржентинеца Делбонис в първия кръг на основната схема в Швейцария. \r\n\r\n Димитър Кузманов, който вчера завоюва в Анталия 18-ата си титла от серията \"Фючърс\", отстъпи две позиции и вече е №330 в класацията на АТР. \r\n\r\n В челото на световната ранглиста няма промени. Лидер е Новак Джокович, следван от шампиона в Рим Рафаел Надал и Роджър Федерер. \r\n\r\n   \r\n \n\t\t\t\t\t\t", "date": "2019.05.20", "title": "Минимален прогрес за Гришо"}
{"url": "http://www.bnews.bg/article/260901-hora_na_korneliya_ninova_zaplashvat_s_ubiystva_vav_feysbuk", "text": "\n Брутални закани за убийство отправи лидерът на партия \"Възраждане\" Костадин Костадинов към български гражданин посредством социалната мрежа Фейсбук, видя ПИК. \r\n\r\n Припомняме, че Костя Копейкин, както е по-известен Костадинов, се смята за приближен до Корнелия Нинова. Двамата са заедно на всеки протест срещу властта и рамо до рамо се опитват да свалят легитимно избраното правителство у нас. \r\n\r\n Явно нервите на Костадинов са силно опънати преди предстоящите европейски избори и той е решил да излее гнева си в социалната мрежа. Допълнителна предпоставка за избухването на Копейкин са и последните социологически проучвания на водещите агенции, които дават преднина на ГЕРБ пред БСП на изборите. \r\n\r\n Лошото стечение на обстоятелствата за лидера на \"Възраждане\" доведоха до страшен скандал, който той сътвори във Фейсбук. Костадинов изпусна нервите си и започна да обижда друг потребител, многократно наричайки го \"мангал\". \r\n\r\n Вербалната агресия на приближения до Нинова обаче не спира дотук. В един от многобройните си коментари той дори заплашва с убийство. \r\n\r\n Публикуваме скандалните коментари на Костадин Костадинов без редакторска намеса! \r\n \n\t\t\t\t\t\t", "date": "2019.05.20", "title": "Хора на Корнелия Нинова заплашват с убийства във Фейсбук "}
{"url": "http://www.bnews.bg/article/260897-izgorya_tezhkotovaren_avtomobil_na_am_trakiya", "text": "\n Тежкотоварен автомобил се запали в движение и изгоря на АМ „Тракия”. \r\n\r\n Инцидентът е станал при 55-ти км на магистралата, в посока София. Сигналът към МВР е подаден малко преди 6 часа сутринта. \r\n\r\n Шофьорът опитал да гаси сам тежкотоварния автомобил, но без успех. Няма пострадали. Движението по магистралата не е спирано, камионът е в аварийната лента, където е ограден.  \r\n\r\n Трафикът се регулира от „Пътна полиция”. \r\n \n\t\t\t\t\t\t", "date": "2019.05.20", "title": "Изгоря тежкотоварен автомобил на АМ „Тракия”"}
{"url": "http://www.bnews.bg/article/260900-11_i_den_prodalzhava_aktsiyata_v_kostenets", "text": "\n Акцията по издирването на беглеца в Костенец продължава. Вече 11-ти ден полицията не успява да открие Стоян Зайков. \r\n\r\n В събота беше намерено вероятното оръжие на едно от убийствата. Продължава обхождането на местността. В изидрването  е включен целият ресурс на МВР- кучета, дронове, термовизионни камери и високопроходими автомобили. Но засега резултати няма.  \r\n \n\t\t\t\t\t\t", "date": "2019.05.20", "title": "11-и ден продължава акцията в Костенец"}
{"url": "http://www.bnews.bg/article/260908-zasileni_merki_za_sigurnost_za_stolichnoto_futbolno_derbi_utre", "text": "\nСДВР предприема засилени мерки за охрана на обществения ред във връзка с предстоящата футболна среща на столичните футболни клубове \"Левски\"\r\n\r\nи ЦСКА. Мачът ще се проведе утре, 21 май, от 18 часа на Националния стадион \"Васил Левски\".\r\n\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града, уверяват от МВР.\r\n\r\nНа изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.\r\n\r\nЩе се предприемат стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет. \r\n\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи - огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри. \r\n\r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. \r\n\r\nПри дейността си те ще бъдат подпомагани от полицейски служители, които ще се намесват при възникнала необходимост. \r\n\r\nЗа да бъде избегнато струпване, полицията приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 16 часа. \r\n\r\nВ деня на провеждане на футболния мач билети на касите на Национален стадион \"Васил Левски\" няма да се продават. \n\t\t\t\t\t\t", "date": "2019.05.20", "title": "Засилени мерки за сигурност за столичното футболно дерби утре"}
{"url": "http://www.bnews.bg/article/260930-osadiha_publichen_izpalnitel_ot_varna_rabotil_za_misho_birata", "text": "\n Състав на Върховния касационен съд остави (ВКС) в сила осъдителната присъда от 1 година лишаване от свобода с 3-годишен изпитателен срок, постановена от Апелативния съд във Варна, на Недрет Н., публичен изпълнител в Агенцията за държавни вземания - Варна. Това съобщиха от Апелативна прокуратура-Варна.  \r\nНедрет Н. нарушил служебните си задължения, като прекратил с разпореждане изпълнително производство, образувано за принудително събиране на дължими от дружество \"Евродринкс\" АД на бизнесмена Михаил Михов държавни вземания, при положение че задължението не било погасено изцяло.  \r\nТака с деянието си осъденият публичен изпълнител причинил на държавата значителни вредни последици. Според съдебно-счетоводната експертиза по делото стойността им възлиза на почти половин милион лева /498 728,68 лева/.  \r\nТова станало възможно чрез ръчни записи от идентифициран потребител с потребителското име на осъдения Недрет Н. В деловодната система на Агенцията за държавни вземания по изпълнителното дело срещу дружеството-длъжник \"Евродринкс\" АД ръчно била вписана промяна на размера на дължимите лихви и на част от главниците по несъбраните вземания. \r\n\r\n Първоначално Варненският окръжен съд признал за невиновен публичния изпълнител. Оправдателната присъда била потвърдена от Апелативния съд във Варна през декември 2016 г. Последвал протест на прокуратурата и въззивното решение на Апелативния съд било отменено от ВКС, а делото - върнато за ново разглеждане от друг състав на въззивната инстанция. \r\n\r\n След връщането на делото за ново разглеждане в Апелативния съд във Варна била постановена нова въззивна присъда, с която била отменена оправдателната присъда на Варненския окръжен съд и подсъдимият Недрет Н. бил признат за виновен. Наложено му е наказание лишаване от свобода за срок от една година, изтърпяването на което било отложено с изпитателен срок от три години. \r\n\r\n Решението на Върховния касационен съд е окончателно и не подлежи на обжалване. \r\n\r\n Припомняме, че камериерка на хотела намерила Михов да лежи безжизнен на кревата, когато дошла да почисти стаята. Инцидентът стана в хоел \"Правец Ризорт\" на 30 март 2011 година. \r\n \n\t\t\t\t\t\t", "date": "2019.05.20", "title": "Осъдиха публичен изпълнител от Варна, работил за Мишо Бирата"}
{"url": "http://www.bnews.bg/article/260903-68_godishen_mazh_pochina_pri_pozhar_v_doma_si", "text": "\n 68-годишен мъж загина в дома си при пожар в град Кубрат, съобщиха от полицията в Разград, цитирано от БНР. \r\n\r\n Към органите на реда постъпил сигнал около 8.20 часа тази сутрин. Според сигнала от покрив на къща в град Кубрат излизал пушек. \r\n\r\n На място са изпратени екипи на пожарната и полицията. \r\n\r\n След подушването на огъня огнеборците открили в къщата тялото на мъжа, който живеел сам в къщата и бил трудно подвижен. \r\n\r\n Предполага се, че пожарът е тръгнал от неизгасена цигара. \r\n\r\n На мястото се прави оглед. \r\n \n\t\t\t\t\t\t", "date": "2019.05.20", "title": "68-годишен мъж почина при пожар в дома си"}
{"url": "http://www.bnews.bg/article/260899-poredna_eskalatsiya_na_naprezhenieto_mezhdu_vashington_i_teheran", "text": "\n Поредна ескалация на напрежението между Вашингтон и Техеран. Доналд Тръмп отправи остро предупреждение като заяви, че Иран ще бъде унищожен, ако се стигне до въоръжен конфликт между двете страни. \r\n\r\n \"Ако Иран иска да се бие, това ще бъде официалният край на Иран. Никога повече не заплашвайте Съединените щати\", написа Тръмп в Twitter. В събота командващият корпуса на гвардейците на революцията заяви, че Иран не иска война, но и не се страхува от война. \r\n \n\t\t\t\t\t\t", "date": "2019.05.20", "title": "Поредна ескалация на напрежението между Вашингтон и Техеран"}
