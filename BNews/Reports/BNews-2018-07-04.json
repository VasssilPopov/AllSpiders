{"url": "http://www.bnews.bg/article/244710-angela_merkel_govori_pred_bundestaga_za_migratsionnata_politika", "text": "\n Първа реч пред Бундестага на германския канцлер Ангела Меркел, след Срещата на върха на Евросъюза за миграцията, информира NOVA. \r\n\r\n Ден след като управляващата коалиция се запази, Ангела Меркел защити пред депутатите идеята си за транзитни центрове, за кандидатите за убежище по границата с Австрия. \r\n\r\n Канцлерът обясни, че общоевропейското решение на бежанската криза включва споразумения с държавите от Африка и подкрепа за Либийската бреговата охрана, която трябва да спре притока на мигранти. \r\n\r\n „Моето твърдо убеждение и твърдото убеждение на много други е, че начинът, по който се справим с проблема с мигрантите, ще определи дали Европа ще устои. Тъй като това е доста труден въпрос е много важно да имаме такова споразумение”, заяви германският канцлер Ангела Меркел. \r\n \n\t\t\t\t\t\t", "date": "2018.07.04", "title": "Ангела Меркел говори пред Бундестага за миграционната политика"}
{"url": "http://www.bnews.bg/article/244707-borisov_spira_miliardite_za_dzhobovete_na_patriotite_besen_e", "text": "\n Премиерът Бойко Борисов силно вбесен от коментарите в последните дни и най-вече от обвиненията в лобизъм, дошли от коалиционните партньори от \"Обединени патриоти\", съобщи, че е разпоредил на Цветан Цветанов да се оттегли проектът за нов акциз на бездимните цигари. \r\n\r\n Той се закани на \"патриотите\", които скоро ще започнат с претенциите за бюджета за догодина, че ще удържа пари по пера, след което нарече всички намеци за защита на интереси на \"депутати, бизнесмени\" не просто фалшива и жълта новина, а огромна лъжа, пише Клуб \"Z\". \r\n\r\n Ето какво каза Борисов на летището в Солун днес: \r\n\r\n \" \" \r\n\r\n Премиерът заяви, че се е наслушал на глупости по темата с промяната в Закона за акцизите, внесена от ГЕРБ и депутати от НФСБ, с която налогът върху бездимните цигари да се изравни с този на обикновените от 1 октомври тази година. Това значи цената на стиковете за устройството iQOS, което е единственото за пушене на негорящи цигари в момента на пазара, да скочи двойно. В момента цената им е сравнима с тази на конвенционалните цигари. Борисов обаче не се е ядосал толкова на коментарите от опозицията и от анализатори, а на критика, дошла от депутати от \"Обединени патриоти\". Представители на ВМРО обявиха проекта за лобистки и защитаващ определени интереси. \r\n\r\n \" \", възмути се Борисов. \r\n\r\n И продължи с повече конкретика: \r\n\r\n \" \" \r\n\r\n Премиерът обяви, че Българското председателство на Съвета на ЕС е свършило, а с това и толерантността му:  \r\n\r\n \" \" \r\n\r\n Борисов се впусна в разсъждения как у нас данъците били най-ниски в Европа - 10% върху печалбата и доходите, имали сме най-ниско ДДС от 20% (ако първото е вярно, то за ДДС много може да се спори - б.р.). След това изчисли как растат постоянно разходите - 30 милиона лева \"загуби\" от бездимни цигари, иновативните лекарства досега стрували 60 млн. лв. и т.н.  \r\n\r\n \", каза още Борисов \r\n\r\n След това дойде финансово признание от премиера:  \r\n\r\n \" \".  \r\n\r\n Николай Бареков също направи коментар по темата. Доста по-кратък, но съдържателен. Безпощаден и обективен, той не изневери на стила си и написа следното: \r\n\r\n \" \" \r\n \n\t\t\t\t\t\t", "date": "2018.07.04", "title": "Борисов спира милиардите за джобовете на патриотите! Бесен е!"}
{"url": "http://www.bnews.bg/article/244708-aresti_v_evropa_razbiha_mezhdunarodna_mrezha_za_kontrabanda_na_antiki", "text": "\n Карабинерите обявиха, че са разбили международна мрежа за контрабанда на антики. \r\n\r\n Властите успяха да изземат над 3000 артефакта на стойност над 20 милиона евро. Те били откраднати при незаконни археологически разкопки в Сицилия, се казва в съобщението. \r\n\r\n Разследването на карабинерите е започнало през 2014 г. По думите им, арестите са помогнали на агенциите на ЕС \"Европол\" и \"Евроюст\". \r\n \n\t\t\t\t\t\t", "date": "2018.07.04", "title": "АРЕСТИ В ЕВРОПА: Разбиха международна мрежа за контрабанда на антики"}
{"url": "http://www.bnews.bg/article/244698-ekshan_v_silistra_politseyski_otryad_za_barzo_reagirane_natrashka_beglets_ot_zatvora_narkobos_i_terorist", "text": "\n Само за половин час тактическият отряд за бързи действия на силистренската полиция залови избягал затворник, с помощта на обучено куче обезвреди и арестува наркобос и унищожи терорист, нападнал охранявана ВИП-персона. Това съобщи кореспондент на Булфото. \r\n\r\n Всичко това стана пред очите на стотици деца, дошли на един от стадионите в града за участие в празника по повод утрешния професионален празник на полицията.   \r\n\r\n На стадиона бе показана специализирана полицейска техника, оръжие, помощни средства и друго оборудване. Децата с интерес разгледаха мобилната криминалистична лаборатория, където им снеха отпечатъци. Пожарникарите също се включиха в инициативата и показаха техника за справяне с пожари, аварии и катастрофи. Най-голям интерес предизвикаха бойните оръжия на полицията – пушка-помпа, снайперска пушка, пистолет и другите помощни средства. \r\nС демонстрация в празника участваха и състезателите от Карате-клуб „Шото - Витяз“. Всички деца се включиха в забавни състезателни игри, награди за които осигури Спортният клуб и синдикалните организации на дирекцията. \r\nИзточник: БЛИЦ \r\n  \r\n \n\t\t\t\t\t\t", "date": "2018.07.04", "title": "Екшън в Силистра: Полицейски отряд за бързо реагиране натръшка беглец от затвора, наркобос и терорист!\r\n"}
{"url": "http://www.bnews.bg/article/244699-mazh_skochi_ot_8_miya_etazh_na_blok_pred_ochite_na_mayki_s_detsa", "text": "\n Жестока драма се е разиграла рано тази сутрин пред бл. 36 в жк “Зорница”, предава Флагман.бг. \r\n\r\n Около 08:00 ч., бургазлията Тодор Пулев излязъл на терасата на апартамента си на 8-ия етаж на жилищната сграда. Мъжът погледнал надолу, след което полетял от балкона, разказаха очевидци на инцидента. \r\n\r\n В този момент мястото било пълно от майки, които разхождали децата си с колички. При вида на размазания мъж, жените започнали да пищят от ужас. На място веднага пристигнала линейка и полиция, които обаче само констатирали смъртта на Тодор. \r\n\r\n Съседи на загиналия възрастен мъж разказаха, че той има психични проблем, но въпреки това бил кротък и не притеснявал никого. Дори отказал помощ от комшиите, които опитали да се погрижат за него, тъй като преди около година останал сам, след като майка му починала. \r\n\r\n Хората смятали да настанят Тодор в дом, където да се грижат за него, но бургазлията изпреварил събитията и тази сутрин решил да сложи край на живота си, пише. \r\n \n\t\t\t\t\t\t", "date": "2018.07.04", "title": "Мъж скочи от 8-мия етаж на блок пред очите на майки с деца"}
{"url": "http://www.bnews.bg/article/244700-seriya_ot_zemetreseniya_uplashi_albaniya", "text": "\n Серия земетресения засегна Албания, причинявайки материални щети и паника сред населението, пише Дарик. \r\nСпоред Рапо Ормени от Сеизмологичния институт в Тирана, след първия трус, усетен в 11:02 ч. до 12 ч. са усетени 46 труса с различна сила. По данни на Европейския сеизмологичен център, земетресенията са по-малко, а най-силното е било 4,9 по скалата на Рихтер. \r\n„Първият трус е бил на 31 км северозападно от Тирана, в района на залива Лалзит при Драч, на дълбочина от 10 км. Възможни са и още трусове с по-малка сила, докато земята не се успокои“, каза Ормени. \r\nПоради паниката много граждани са извън домовете си. Институциите не са работели повече от един час, тъй като служителите са били навън, а телефонната мрежа е била прекъсната. Засега няма информация за пострадали, но има доста нанесени щети на сгради. \r\nЗеметресението е усетено в Македония, Черна гора и Косово. Албанското министерство на отбраната откри специална телефонна линия, на която гражданите могат да се обаждат за всякаква информация или нужда от помощ. \r\n \n\t\t\t\t\t\t", "date": "2018.07.04", "title": "Серия от земетресения уплаши Албания"}
{"url": "http://www.bnews.bg/article/244701-otpuskat_5_760_000_lv_za_zakupuvane_na_protivogradovi_raketi", "text": "\n Правителството одобри допълнителни разходи в размер на 5 760 000 лв. по бюджета на Министерство на земеделието, храните и горите за 2018 година. Със средствата ще бъдат закупени противоградови ракети, във връзка с усложнената метеорологична обстановка в страната. Това съобщават от правителствената информационна служба.  \r\n\r\n Изпълнителна агенция „Борба с градушките“ извършва дейности по защита на земеделската продукция от градушки в областите Видин, Монтана, Враца, Плевен, Пазарджик, Пловдив, Стара Загора и Сливен на площ от 17 милиона декара. \r\n\r\n В началото на 2018 г. Агенцията „Борба с градушките“ разполага с 3608 броя противоградови ракети, които са остатък от предходната 2017 г. Съгласно действащ договор през месец април 2018 г. са заявени и доставени за дозареждане 5000 броя ракети, като общата наличност към началото на активния сезон е 8608 броя. През месеците май и юни е извършена доставка на още 6000 ракети.  \r\n\r\n От началото на активния сезон по градозащита за 2018 г. - 24.04.2018 г., до 22.06.2018 г. са осъществени 194 активни въздействия. Обработени са 1009 градоопасни облака и са изстреляни 9785 ракети. Към настоящия момент изпълнителната агенция разполага с 4823 броя ракети, пише NOVA. \r\n \n\t\t\t\t\t\t", "date": "2018.07.04", "title": "Отпускат 5 760 000 лв. за закупуване на противоградови ракети"}
{"url": "http://www.bnews.bg/article/244684-matska_varti_oralna_lyubov_vav_fuchashto_iz_sofiya_polo_snimki_18", "text": "\n  Голяма простотия с елементи като от порно филм втрещи столичани. Във фесйбук групата „забелязано в София“ бяха публикувани две снимки на бяло Поло, което шпори по столичен булевард. До тук нищо ново, странно или необичайно. Да, но при по-внимателно вглеждане в снимките се вижда как… пътничката до шофьора задоволява сексуалните му мераци в движение, пише Блиц.  \r\n\r\n „Какво ли му говори момичето?“, пита на шега мъжът, уловил любовния момент.  Коментарите под скандалните снимки бяха в двете крайности. Едни одобряваха проявата на интимни ласки, а други осъждаха остро случилото се: „Какво лошо има – обичат се“;, „Налегнал ги е нагона и чакане няма!“; „Горките – нямат ли си дом, че в колата, при това в движение“, „Тия луди ли са. То вярно, че е кеф, ама като нищо ще направи някоя катастрофа, а после ходи се обяснявай защо“; „Идиоти, нали може някое дете да ги види“. Снимки вижте  \r\n \n\t\t\t\t\t\t", "date": "2018.07.04", "title": "Мацка върти орална любов във фучащо из София Поло (Снимки 18+)"}
{"url": "http://www.bnews.bg/article/244703-chelen_udar_mezhdu_dve_koli_vkara_v_bolnitsa_tsyalo_semeystvo", "text": "\n Инцидентът е станал около 11.30 часа на 4 юли до маслобойната в Самуил. “Фолксваген Голф”, управляван от 20-годишната И.А. от село Владимировци, пътува в посока от Разград към Самуил. \r\n\r\n На влажен пътен участък, опитвайки се да избегне животно, навлиза в лентата за насрещно движение и удря движещия се в обратна посока “Фолксваген Голф”, шофиран от 52-годишния Г.С. от село Голям извор. \r\n\r\n Във Фолксвагенът е пътувало четиричленно семейство – водачът, 44-годишната му съпруга и двамата им сина единия е на 20г., а другият едва 16-годишен. \r\n\r\n Семейство е откарано в МБАЛ-Разград, където в момента се изяснява състоянието и травмите им. \r\n\r\n В колата на 20-годишната шофьорка със стаж 3 месеца се е возела 52-годишната й майка И.Х., която след преглед в болницата е освободена без сериозни наранявания. \r\n\r\n Продължава работата по изясняването на случая, пише novinite.eu \r\n \n\t\t\t\t\t\t", "date": "2018.07.04", "title": "Челен удар между две коли вкара в болница цяло семейство"}
{"url": "http://www.bnews.bg/article/244711-es_planira_po_dalgi_sanktsii_sreshtu_rusiya", "text": "\n ЕС планира да удължи санкциите срещу Русия с още 6 месеца, предават световни медии. \r\n\r\n Очаква се решението да бъде взето в четвъртък и да бъде въведено в понеделник. \r\n\r\n Информацията е от източници в ЕС. Санкциите бяха наложени, след като Русия анексира Кирм от Украйна. \r\n\r\n Санкциите бяха въведени през 2014 г.. и от тогава периодично се удължават. Русия отрича да има логика в доводите за въвеждането на санкции, пише БЛИЦ. \r\n  \r\n \n\t\t\t\t\t\t", "date": "2018.07.04", "title": "ЕС планира по-дълги санкции срещу Русия\r\n\r\n"}
{"url": "http://www.bnews.bg/article/244663-niki_iliev_prizna_za_razdyalata_sas_sanya_prichinite_shte_vi_shokirat", "text": "\n „Със Саня към момента не сме заедно, но не мис е иска да коментирам личния си живот. За мен сега по-важни са професионалните ми ангажименти. Те са на първа линия сега“. \r\n\r\n Това призна Ники Илиев, един от най-успешните млади режисьори и продуценти у нас. От 29 юни Ники е в Италия заедно с Орлин Павлов и Башар Рахал. Там те представят филма „Нокаут, или всичко, което тя написа“. \r\nНапоследък работохолизма е завладял битието на актьора след раздялата му със Саня Илиева. Десетгодишната им връзка се разпадна, макар че всички ги смятаха за идеално семейство. Двамата работеха заедно и печелеха добре от филмите, които той режисираше, а тя обикновено блестеше в главната роля. Наричаха ги Барби и Кен и сякаш бяха родени един за друг. \r\nГовори се, че отдавна нещата помежду им не вървят. Заяжданията им прераствали в скандали от най-дребния повод. Саня била обичайния инициатор за раздорите, смятат техни близки. Ревнувала неконтролируемо мъжа си и когато пътувал му звъняла десетки пъти. Крещяла му, обиждала го и му правела сцени навсякъде. \r\nНики се надявал, че с годините характерът на Саня ще улегне, но промяната не дошла. Още в началото на годината се заговори за раздяла, което се потвърди в телевизионно предаване, което излъчи скандал между двамата, а Ники се опитваше да успокои разплаканата Саня, пише „България днес“. \r\n \n\t\t\t\t\t\t", "date": "2018.07.04", "title": "Ники Илиев призна за раздялата със Саня, причините ще ви шокират"}
{"url": "http://www.bnews.bg/article/244706-pechalna_novina_ot_poslednite_minuti_nameriha_tyaloto_na_izcheznaliya_vodolaz", "text": "\n Намериха тялото на водолаза, който се удави в река Искър край Мездра на 30 юни при подготовката на приключенския многобой, организиран по случай 5-ия рожден ден на Археологически комплекс „Калето”, пише medianews.bg. \r\n\r\n Безжизненият труп на 39-годишния столичанин Петър Христов, спелеолог от Пещерен клуб \"Хеликтит\" - София, е било открито днес около 17:00 часа в района на ВЕЦ \"Царевец” в землището на мездренското село Царевец. \r\n\r\n В момента криминалисти от Районното управление на полицията в Мездра извършват оглед на тялото, след което ще бъде транспортирано за аутопсия в съдебна медицина. Издирването на удавника, в което се включиха и водолази от „Гражданска защита” - Монтана, продължиха близо четири дни. \r\nТрагичният инцидент стана в събота следобед в участъка между бента и стария мост при Археологически комплекс \"Калето\", където в неделя трябваше да се проведе екстремното събитие \"Приключенски многобой - Мездра 2018\". Около 17:00 часа четирима спелеолози от Пещерен клуб \"Хеликтит\" - София тръгнали да прекосят реката с дървен сал. От буйните води салът се преобърнал и всички паднали във водата. Бързото течение повлякло един от мъжете - Петър Христов, а опитите на неговите колеги да го настигнат с моторна лодка и да му помогнат останали неуспешни. \r\n\r\n През почините дни водолазни екипи от \"Гражданска защита\" - Монтана и пещерняци от Спелеоклуб - Мездра издирваха удавника, но не успяха да намерят тялото му. Усилията на екипиte бяха съсредоточени в района на бетонната стена на десния бряг на реката, срещу градския стадион, където е потънал мъжът. Впоследствие издирването на удавника временно беше преустановено заради неблагоприятните метеорологични условия, но вчера отново беше възобновено, пише БЛИЦ. \r\n  \r\n \n\t\t\t\t\t\t", "date": "2018.07.04", "title": "Печална новина от последните минути! Намериха тялото на изчезналия водолаз \r\n\r\n"}
{"url": "http://www.bnews.bg/article/244705-uzhas_v_sofiya_gradushka_i_moshten_poroy_otnesoha_druzhba_i_darvenitsa", "text": "\n Лятна буря удари столицата. Няма и помен от сутрешното хубаво време и високи температури.  За броени минути небето над София притъмня. Започна да гърми и светка, а малко по-късно не закъсня и дъжда.  \r\n\r\n Очевидци съобщават, че жесток порой се е изсипал в кв. Дървеница, като е преминал и в градушка. Жители на \"Дружба\" също сигнализират за силна градушка. \r\n\r\n Според други очевидци порой се излива и над бул. \"Цариградско шосе\". \r\n\r\n В социалните мрежи потребители започнаха да публикуват и снимки и видеа от различни части на града, пише БЛИЦ. \r\n\r\n Припомняме, че преди няколко седмици при лятна буря столицата буквално бе блокирана заради наводнения.  \r\n  \r\n \n\t\t\t\t\t\t", "date": "2018.07.04", "title": "Ужас в София! Градушка и мощен порой отнесоха \"Дружба\" и \"Дървеница\" \r\n\r\n"}
{"url": "http://www.bnews.bg/article/244695-chetiri_miliona_mladi_evropeytsi_sa_bezrabotni", "text": "\n Повече от 4 милиона млади европейци не са успели да си намерят работа през 2016 г., а процентът за дългосрочната безработица остава висок. Това сочат данните, събрани в сборник, изготвен от Контактния комитет на върховните одитни институции в ЕС. \r\n\r\n Сборникът „Младежката безработица и интеграцията на младите хора на пазара на труда“ се основава на одитни доклади на българската Сметна палата и на Върховните одитни институции в още 12 държави членки на ЕС, информира NOVA. \r\n\r\n Сред изводите и констатациите, цитирани в сборника, се посочва, че извършваните проучвания за реализацията и миграцията на завършилите висше образование у нас не са ефективни поради няколко причини, сред които липсата на ясни цели и на регламентирани функции за събиране на информация. \r\n\r\n Младежката безработица е сред челните задачи на повечето държави членки на ЕС и европейските институции. Поддържането на високо ниво на заетост е ключова цел от стратегията „Европа 2020“ на Европейския съюз и държавите членки, които инвестират средства в откриването на работни места. Тези инвестиции се подпомагат със средства от фондовете на ЕС. \r\n\r\n Сборникът разкрива още допълнителна информация относно последните тенденции в младежката безработица в Европа и ролята на ЕС за борбата с нея. \r\n \n\t\t\t\t\t\t", "date": "2018.07.04", "title": "Четири милиона млади европейци са безработни"}
{"url": "http://www.bnews.bg/article/244620-revnivo_gadzhe_glezi_natali_trifonova_v_gartsiya", "text": "\n Любовният романс на сексапилната синоптичка Натали Трифонова и гаджето й Доан Хосан продължава. \r\n\r\n Влюбените гълъбчета за пореден път избраха да почиват през лятото в Гърция. И двамата са запленени от красивите плажове на Егейско море и всеки път сменят дестинацията, за да могат да посетят колкото се може повече места. \r\nДългокраката красавица и мъжът на мечтите й отседнаха в един от най-тузарските комплекси на остров в южната ни съседка. Те са в компанията на близки приятели и от сутрин до вечер са плажа, където прекарват времето си в шеги и закачки. Натали за пореден път демонстрира секси изваяното си тяло. Формите на изкусителката са блян за всеки мъж, но сърцето на русата фурия отдавна е заето. \r\nПо цял ден Натали и гаджето й Доан се гушкат под чадъра и си обясняват колко се обичат и как не могат един без друг. Русото изкушение на Би Ти Ви се разхлажда от жегите в Гърция с плодове и ледени коктейли. Тя гаврътва редовно по няколко нискоалкохолни питиета, за да утоли жаждата си, пише \"България днес\". \r\nГаджето на Натали и за миг не я изпуска от поглед. Близки до двойката са категорични, че Доан е много ревнив и следи изкъсо половинката си. Въпреки това Трифонова е луда по приятеля си, с когото са заедно от дълги години. Тя вече няма търпение гаджето й да й предложи брак, тъй като е готова да създаде семейство. След като приключат със събирането на тен и къпането в морето, Натали и Доан се отдават на време за тях. Блондинката и избраникът й си правят романтична вечеря всеки ден, а след нея се отдават на разходка, в която отново разкриват чувствата си един към друг. \r\n \n\t\t\t\t\t\t", "date": "2018.07.04", "title": "Ревниво гадже глези Натали Трифонова в Гърция"}
{"url": "http://www.bnews.bg/article/244712-izvanredno_ot_berlin_arestuvaha_balgarski_grazhdanin_iznasilil_i_udushil_mlada_zhena", "text": "\n Полицията задържа 38-годишен мъж в Испания, който е заподозрян, че през май е удушил млада жена в Берлин. Това съобщи прокуратурата в германската столица, цитирана от ДПА. \r\n\r\n Мъжът който е от България, бе арестуван вчера, явно на базата на доказателства от ДНК експертиза. Смята се, че е удушил 30-годишната Мелани Рехбергер, за да прикрие опит за изнасилване. \r\n\r\n Според репортаж, излъчен по германска телевизия, жертвата е излязла от дома си в Берлин следобед на 25 май, за да си почине от работа. Тя е била консултант в областта на социалните мрежи и е работила включително от дома си. Отишла е да постои на слънце и да почете на усамотено място край влакови релси. Тялото й е намерено два дни по-късно. Следователите изразиха увереност, че са открили извършителя, който е пребивавал в Берлин, но не е имал там постоянно местожителство, съобщава БЛИЦ. \r\n\r\n \r\n  \r\n \n\t\t\t\t\t\t", "date": "2018.07.04", "title": "Извънредно от Берлин! Арестуваха български гражданин, изнасилил и удушил млада жена!\r\n\r\n"}
{"url": "http://www.bnews.bg/article/244702-uchitelka_ot_veliko_tarnovo_prezhivya_nay_golemiya_si_koshmar_v_zhivota_zaradi_300_leva_i_malko_zlato", "text": "\n „Това бе най-черният и злокобен петък в моя живот – пребиха ме и разпиляха дома ми за малко злато, 300 лева, дрехи и други вещи. Бях сама, болна съм, посред нощ и някой ме удря по главата, после всичко потъна в тъмнина …“, започва своя сърцераздерателен разказ в писмо до редакцията на \"Борба\" Стефка Трифонова. Тя е на 86 години, била е 38 години начален учител по математика в Лясковец. Живее във Велико Търново на една от главните улици в многоетажен блок. Той се заключва отдолу, а нейният апартамент е барикадиран с железни врати и 7 ключалки! Въпреки това нощни апаши са успели да извадят вратата от пантите и да влязат в апартамента. И после да го оберат! \r\nПрез това време старицата спи в леглото си, защото е 2 часа след полунощ и в просъница чува говор. Започва да вика за помощ, но няма кой да я чуе. После някой я халосва по главата силно и тя припада. Когато се свестява за малко, вижда как всички стаи и гардероби са обърнати с краката нагоре . Открива, че й няма 75 грама златни накити – пръстени, огърлици, кръстчета, халка. Изчезнали са и всичките й пари – 300 лева. Задигнато е новото й бельо, кътано години и с етикетите от магазина. Отмъкнати са и други вещи, събирани години и чисто нови. \r\n\r\n „Домът ми бе заприличал на бойно поле, беше ограбен, потъпкан и печален. Никой не може да си представи да ограбиш стара и болна учителка, а тя да изгуби съзнание и после близо месец да е в амнезия“, през сълзи разказа още вчера Стефка Трифонова \r\nТЯ Е ПРАТИЛА ПИСМОТО СИ ДО „БОРБА“ ВЧЕРА, а зловещата история се е разиграла в нощта срещу 26 май. Болната старица твърди, че е изпаднала в амнезия и е решила да поиска „обнародване“ на драмата си едва сега, когато се съвзела. Не е викала полиция – нито тя, нито някой от близките й. Казва, че не вярва на МВР, но иска хората да научат какво зло я е сполетяло. Извикала е обаче майстор, който да подсили входната врата, за да не може повече да се извади с пантите, както е със седем ключалки. \r\n„Полицията не може да ми помогне, но и аз след удара по главата съм спала непробудно цели два дни. Ставала съм насън да пия вода и да ям. След това всичко ми се губи допреди няколко дни. И сега обаче, като ме питате за оная нощ, се притеснявам и всичко пак ми става в мъгла. Но съм оцеляла. Дано на никого такова нещо да не се случва”, нарежда на изпроводяк Стефка Трифонова. \r\nСъседите от големия блок пък не бяха чули нищо и научиха от нас. Дори повечето от тях не познаваха старата учителка. За съжаление, в България все по-често става така. Що се отнася до полицията, баба Стефка не е права, защото при зов за помощ, тя реагира светкавично на такива драми и вероятно е можела да залови нощните нападатели. \r\nИзточник: БЛИЦ \r\n  \r\n \n\t\t\t\t\t\t", "date": "2018.07.04", "title": "Учителка от Велико Търново преживя най-големия си кошмар в живота заради 300 лева и малко злато!\r\n\r\n"}
{"url": "http://www.bnews.bg/article/244686-s_golyamata_koshnitsa_slagat_etiketi_na_imitirashtite_produkti_da_ne_ostane_samo_pozhelanie", "text": "\n Имитиращите продукти вече ще се намират на специално обособени щандове и ще бъдат само предварително опаковани. Това изискване беше прието от кабинета с промени в Наредбата за специфичните изисквания към млечните продукти. \r\n\r\n Целта е да се въведат допълнителни изисквания, както по отношение условията и начините на предлагане на „имитиращите продукти“, така и за предоставяне на повече информация относно техните характеристики. \r\n\r\n Според измененията имитиращите продукти, съдържащи в състава си мляко, трябва да бъдат предлагани в обектите за търговия с храни само предварително опаковани, на отделни щандове или обособени за целта места, отделени по подходящ начин или различни от тези, на които се предлагат млечните продукти, съобщи БТВ. \r\n\r\n Отделните щандове или обособените за целта места трябва да са ясно обозначени с надписа „Имитиращи продукти“. \r\n\r\n Министерството на земеделието предвижда редица инициативи и мерки, които целят да се засили търсенето на пазара и потребителския интерес към различните видове млечни продукти. \r\n \n\t\t\t\t\t\t", "date": "2018.07.04", "title": "С голямата кошница: Слагат етикети на имитиращите продукти, да не остане само пожелание..."}
{"url": "http://www.bnews.bg/article/244691-komisiya_spira_pesenta_za_teb_balgariyo", "text": "\n Съдбата на песента е като тази на човека. На някои им провървява бързо, на други - не. Понякога дори талантливите не успяват. Или трябва да извървят дълъг и тежък път, докато ги срещне фортуната. В същото време по-посредствените вече са дръпнали далеч напред. Но в крайна сметка всичко си идва на мястото. Правдата и талантът възтържествуват. Или поне на това се надяваме. \r\n\r\n “За теб, Българийо!” е една от най-популярните български песни в последните близо тридесет години. Пеят я и стари, и млади. На концерти изпълнението й е винаги хорово т.е. с участието на цялата зала. В началото социалистите се опитаха да си я присвоят и направят свой партиен химн. Може би имаха и някакви основания за това: песента бе любима на тогавашния им млад лидер, а и композиторът, и авторът на текста, и изпълнителят бяха от тяхната кръвна група. Червените меломани се екзалтираха, докато я слушат. Те не пропускаха да го правят винаги, когато партията ги призове, независимо дали на събор на „Бузлуджа“, на конгресите си или на най-обикновена сбирка на клубовете.  \r\n\r\n Бързо обаче се разбра, че такава една песен, не може да бъде само на една партия, пък била тя и Столетница. Защото не са толкова много стиховете, посветени на България, които са така въздействащи и силни. Така с днешна дата песента е тотален хит. \r\n\r\n Но далеч преди да се изкачи на върха и блесне като чудо под прожекторите, „За теб, Българийо“ среща хладнокръвното отрицание на комисията, която трябва да я благослови и отвори пътя й към зрителите и радиослушателите. Това се случва още по времето на социализма, тогава музиката е на Александър Бръзицов. Обяснения не са дадени. Просто тази песен няма да види бял свят, отсичат корифеите и връщат ръкописа на поета. Казват, че имали съображения или може би искат да ми пречат, заключава той. И така песента потъва, затворена в папката на поета Михаил Белчев, забравена от Бог и Цар.  \r\n\r\n Но не е било писано така безславно да завърши живота й. Един ден, големият Тончо Русев се обръща към Мишо с молба да напише нещо, посветено на България. И така, сигурно е било 1992 година, красивият патриотичен текст отново се измъква от затвора си. Песента е готова. И двамата автори предчувстват успеха й. Пред тях обаче е дилемата кой да я изпее. Късметът е на Веселин Маринов. Всъщност този избор е късмет за всички. И най-вече за песента и зрителите. Но това едва ли би се случило без прекрасния аранжимент на Красимир Гюлмезов.  \r\n\r\n И това, което се случва още при първото изпълнение, се повтаря до днес. Веско Маринов пее на живот и смърт, а публиката скача на крака още при първите акорди. Това изненадва дори и хората, които са сътворили неофициалния химн „За теб, Българийо“, пише БЛИЦ. \r\n\r\n   \r\n \n\t\t\t\t\t\t", "date": "2018.07.04", "title": "Комисия спира песента „За теб, Българийо“\r\n\r\n"}
{"url": "http://www.bnews.bg/article/244696-dimitar_bayraktarov_izpravi_na_nokti_tsveta_karayancheva_poiska_da_si_predstavi_fishovete_ot_zaplatite_snimka", "text": "\n Днес журналистът Димитър Байрактаров буквално изправи на нокти председателя на Народното събрание Цвета Караянчева. \r\n\r\n Свидетели разказаха, че рано сутринта пред народното събрание Димитър Байрактаров е връчил на Караянчева документ, от \r\nкойто лицето и буквално посиняло. Потърсихме журналиста за коментар. \r\n\r\n \r\n\r\n  Господин Байрактаров, вярно ли е, че рано сутринта сте връчили документ на Цвета Караянчева и какво е неговото съдържание? \r\n\r\n  Да, вярно е. Това е заявление за достъп до публична информация. Както знаете преди три дена вдигнаха цената \r\nна електричеството, парното и топлата вода, а преди няколко месеца повишиха цената и на студената вода. В същото време доходите на \r\nхората не мърдат, подиграха се и с пенсионерите с мижавото увеличение на пенсиите им. Затова поисках от Цвета Караянчева да ми предостави \r\nфишовете си за изплатените заплати, за да могат хората да видят с колко се е увеличила нейната заплата. Поисках да предостави информация и  \r\nза други благинки, за които хората не знаят, но ще цъфнат, ако Караянчева спази закона и предостави исканата от мен информация. За да няма спекулации \r\nви предоставям заявлението.  \r\n  \r\n \n\t\t\t\t\t\t", "date": "2018.07.04", "title": "Димитър Байрактаров изправи на нокти Цвета Караянчева! Поиска ѝ да си представи фишовете от заплатите! (СНИМКА)"}
{"url": "http://www.bnews.bg/article/244709-golemiyat_kiril_kadiyski_razmaza_s_edna_bukolika_proekta_georgi_gospodinov_vizhte_podrobnosti", "text": "\n \"Използвал съм всеки повод, който случайността ми е предоставяла, да кажа, че Георги Господинов е явление в българската литература. Да го похваля и да пожелая на колегите му - съмишленици и опоненти - да вземат пример от него и да се стараят. \r\n\r\n И сред живите, нине действащи и здравстващи писатели, а и в един по-голям времеви отрязък, той няма равен на себе си. Нека почитателите му не прибързват да ликуват, нито критиците му да се мръщят - не говоря за качествата на произведенията му, те не ме вълнуват и не ми дават повод за размисли. Впечатлен съм от феномена Господинов; от волята и възможностите, разбира се, да пласира всичко, което произведе. Нещо, което е липсвало и липсва на повечето български писатели и което в крайна сметка се отразява и на самата родна литература. \r\n\r\n Георги Господинов е като един овчар, който се грижи много добре за стадото си (някой заядливо може да подхвърли питането дали то е от най-качествените породи овце, но това няма значение за феномена, който ни вълнува), осигурява му винаги най-тучна паша и то не само по нашите високопланински пасбища, но и в Алпите, а сега се видя, че е стигнал и до Скалистите планини в Новия свят. Тия, които \"ирландската пастирка\" се опита преди време да пробута на чуждестранните туроператори като българска атракция. \r\n\r\n Но да се върнем на нашия \"духовен пастир\". Той дои постоянно овчиците си и след като продаде млякото (прясно и кисело), от останалото приготвя сирене и балкански кашкавал, които пласира също на добра цена. От остатъка прави извара, а суроватката я бутилира и предлага като полезен био-продукт. Този субпродукт, известен и като цвик, се цени много сред \"умните и красивите\". Вероятно поради това, че възстановява мозъчните клетки и овлажнява кожата на лицето. \r\n\r\n Казахме пасе стадото си, но вече и това като че ли не прави сам - цяла сюрия едри рунтави каракачанки завръщат и пазят овцете, да мируват на правилното място, докато нашият човек грее на благосклонното божие слънце голите си изранени крака или наобикаля да види как върви градежът на параклиса на неговия патрон. Злите езици обаче говорят, че параклисът щял да бъде наречен на него, понеже той пък се бил борил и се очаквало да срази ламята на \"организираната посредственост\". \r\n\r\n А на два пъти бил замятал копие и срещу един друг змей - Тръмп. Е, по-отдалече, разбира се, под формата на безкомпромисна позиция срещу опитите \"толкова лесно и бързо... да се сменят базисни ценности\" от някакви случайни победители. Пак за Тръмп иде реч... \r\n\r\n Всичко това обаче не би било възможно без една масирана реклама. Господинов я има, понеже е допаднал с проектите си - и най-вече с правилното попълване на формулярите - на съответните фондации, отпускащи помощи на предприемчиви труженици. \r\n\r\n Запролети ли се, Господинов стриже овцете си и добре изпраната вълна също отива на пазара. Може да тегли ножа и на някое шиле, но никога няма да изтича и да каже: - Войводо, турците идат, давай парите! Защото го е нарекъл за курбан на творческата свобода, пък и хайванчето явно е било закелявело. Топлата и все още кървава кожа ще хариже, за да наложат с нея някой негов събрат, пребит при подялбата на литературната бащиния. \r\n\r\n Накрая ГГ мълчаливо събира барабонките (хем и почиства по тоя начин къшлата), разпределя ги в найлонови торбички, етикетира ги и ги предлага на борсата за цветя - висококачествената овча тор адски се търси от домакини, които отглеждат по балконите си литературни цветя в саксии. \r\n\r\n На нещо подобно прилича и последната му книга със свръхкратки разкази. \r\n\r\n След такава книга е съвсем логично да ти се мълчи и може би на него - да не стои празен пазара - ще му се прииска да издаде и книга само с бели страници. Само че тая книга вече сме я чели - и на френски, и на английски. \r\n\r\n А в това време някои негови колеги крещят: Хей пролет иде, вдигат се мъглите!... Налей, обеснико, дружина чака... И едва дочакали юсчето, гаврътват го и хукват с оръжие в ръка по \"Възвишенията\" на времето, под ехидните погледи на внуците на Мазната, да гонят раздигащите се вече мъгли... \r\n\r\n Бедний, бедний Русков, защо не умря на Гредетин!\" \r\n\r\n \r\n\r\n Източник: frognews.bg \r\n\r\n   \r\n \n\t\t\t\t\t\t", "date": "2018.07.04", "title": "Големият Кирил Кадийски размаза с една буколика \"проекта\" Георги Господинов! Вижте подробности!"}
{"url": "http://www.bnews.bg/article/244704-izvanredno_avtomobil_se_vryaza_v_spirka_v_sofiya_vizhte_podrobnosti", "text": "\n Лек автомобил се вряза в спирката срещу \"Южен парк\" преди броени минути. \r\n\r\n Изглежда, шофьорът на превозното средство е изгубил контрол и се озовал в спирката, където по това време за щастие нямало чакащи. \r\n\r\n Според очевидци пострадали няма, а състоянието на водача е стабилно. Щетите са само материални. Колата е потрошена, спирката също. \r\n\r\n БиНюз продължава да следи случая! \r\n\r\n \r\n \n\t\t\t\t\t\t", "date": "2018.07.04", "title": "ИЗВЪНРЕДНО! Автомобил се вряза в спирка в София! Вижте подробности! "}
{"url": "http://www.bnews.bg/article/244666-borislav_chuchkov_zatochete_suzanita_i_bashta_y_v_sibir", "text": "\n \r\n\r\n 43-годишният мъж, който българите още помнят като изпълнителя на детската песничка “Дъга“ през далечната 1984 година, сподели претеснението си, че децата му могат да станат жертва на подобен стил музика. Той изрично уточни, че няма нищо против Азис и Глория, която дори му била братовчедка, но недоразумения като Сузанита трябва да бъдат пратени в Сибир, а Чучков обеща лично да снабди младата певица в палатка, в която да се приюти в далечната руска степ. Повод за острите думи стана споменаването на хита „Шушана“, който също възмущава Чучков. Той получи безрезервна подкрепа на певицата Мария Илиева, която бе категорична, че продуцентът има пълно право да се гневи срещу чалгата, пише Хотнюз. \r\n  \r\n \n\t\t\t\t\t\t", "date": "2018.07.04", "title": "Борислав Чучков: Заточете Сузанита и баща й в Сибир!"}
{"url": "http://www.bnews.bg/article/244676-ombudsmanat_vnese_iska_sreshtu_kevr_v_prokuraturata", "text": "\n Омбудсманът Мая Манолова внесе иск във Върховната административна прокуратура срещу решенията на Комисията за водно и енергийно регулиране за поскъпване на цените на тока и парното от 1 юли 2018 г. \r\nГражданите да могат да оспорват цените на тока, парното и газа, иска омбудсманът \r\n  \r\n„Когато има незаконно събрани суми, надвзети суми, правото би следвало да възстанови справедливостта. Тоест всичко, което е взето над законно определеното, да бъде възстановено на този, който го е дал. В случая на гражданите“, каза Манолова. \r\n  \r\n„Защо, след като в края на миналата година, в резултат на намаляването на цената на природния газ с 7.29%, не последва никаква корекция надолу в цената на парното или тока и този буфер не беше използван сега“, пак припомни омбудсманът. \r\n \n\t\t\t\t\t\t", "date": "2018.07.04", "title": "Омбудсманът внесе иска срещу КЕВР в прокуратурата"}
{"url": "http://www.bnews.bg/article/244677-detentse_se_udavi_bashta_mu_si_kupuval_tsigari", "text": "\n Тригодишно момченце, син на козар се удави в пълноводната река Тунджа край курортното градче Павел баня, трагичният инцидент е станал следобяд във вторник докато таткото си купувал цигари от близка бензиностанция на подбалканския път, съобщи \"Монитор\". \r\n\r\n Малчуганът бил оставен сам край фургона, наоколо е нямало други хора, детето е паднало от брега, който е доста стръмен на това място, уточни кметът на общината Станимир Радевски. Тепърва ще се изяснява защо невръстното момченце е било с баща си, а не в семейното жилище. \r\n\r\n Трупчето било извадено от притекли се на помощ работници от бензиностанцията, извикана била и линейка, но дежурният екип само констатирал смъртта на детето. \r\n \n\t\t\t\t\t\t", "date": "2018.07.04", "title": "Детенце се удави, баща му си купувал цигари"}
{"url": "http://www.bnews.bg/article/244678-targovtsite_na_goriva_protestirat_sred_tyah_ni_v_klin_ni_v_rakav_romi_i_wc_ministara", "text": "\n Търговците на горива и представители на малки търговци на горива излязоха на протест пред Министерски съвет по време на правителственото заседание, съобщава Би Ти Ви. Това е втората им акция в последните две седмици. \r\n\r\n Протестиращите се обявиха против Закона за административното регулиране на икономическите дейности, свързани с нефт и нефтени продукти. Там се предвижда търговците на горива да блокират сериозни суми под формата на банкови гаранции, както и да имат определен капитал, за да продължат да работят. \r\n\r\n Търговците настояват да не бъдат слагани под общ знаменател с големите вериги. Според тях така на пазара ще останат само големите вериги, а цената на горивото ще скочи. \r\n\r\n Сред протестиращите обаче бяха забелязани далеч не-търговци на горива - ромски групи, някои от тях с плакати, но други изобщо не знаеха за какво са там - за горивата ли, за тока ли... \r\n\r\n Не пропусна да блесне политически и тоалетния министър, който се възползва от протестиращите, за да каже, че ги подкрепя, че малко да лъсне пробития си имидж. \r\n\r\n   \r\n \n\t\t\t\t\t\t", "date": "2018.07.04", "title": "Търговците на горива протестират, сред тях ни в клин, ни в ръкав роми и WC министъра..."}
{"url": "http://www.bnews.bg/article/244636-galena_stana_barmanka_naliva_pitieta_po_zavedeniyata", "text": "\n Галена от години е сочена за двигател на купона в нощните заведения. Управители на чалга кръчми са категорични, че е единствената, която си заслужава високия хонорар. \r\nЗа разлика от колежките си, Галена не стои статична на сцената, а се раздава на максимум, Освен това непрекъснато се шегува с хората, което предразполага за щуро парти. Като запазена марка на Галена й остава хоби то да пее зад бара. На едно от последните си участия тя отново влезе в роля и смени барманките, наливайки питиета на вперилите погледи в нея студенти. Разбира се, не изневери на себе си и наля няколко шота афтър шок, които изпи с най-шумната компания. С непринуденото си поведение и тоталните хитове Галена няма конкуренция. Това я прави най-исканата чалга дива по дискотеките. \r\n33-годишната изпълнителка обаче е семейна жена с две деца и е взела категоричното решение да намали участията си. Затова се е договорила с продуцентите си да пее в четвъртък, петък и събота, а понякога и сряда. По този начин няма да лиши почитателите си от своето присъствие, но ще й остане време и за семейството, пише ШОУ. \r\n  \r\n \n\t\t\t\t\t\t", "date": "2018.07.04", "title": "Галена стана барманка, налива питиета по заведенията "}
{"url": "http://www.bnews.bg/article/244680-danachnite_v_lyatna_kampaniya_na_more_sanktsiite_zapochnaha", "text": "\n Данъчни инспектори под прикритие атакуваха базар за български стоки в центъра на Бургас и запечатаха половината павилиони. \r\n\r\n От днес започна лятната кампания на приходната агенция по Черноморието.  \r\n\r\n Шест обекта принудително затвориха, след като данъчни инспектори в ролята на таен клиент установиха, че не издават касов бон. \r\n\r\n Санкцията е запечатване за две седмици, което означава, че те на практика няма да отворят въобще, тъй като временният базар е в Бургас за още няколко дни. \r\n\r\n „Няма значение дали покупката е за 1 лев, за 10 лева или за повече. Касовата бележка трябва да се издава не когато клиентът поиска, тя просто трябва да се издава!”, подчерта говорителят на бургаските данъчни Христо Узунов, предаде БТВ. \r\n \n\t\t\t\t\t\t", "date": "2018.07.04", "title": "Данъчните в лятна кампания -  на море, санкциите започнаха"}
{"url": "http://www.bnews.bg/article/244690-spirat_toplata_voda_v_nyakolko_kvartala_v_sofiya_za_profilaktika_vizhte_koi_rayoni_sa_zasegnati", "text": "\n Топлата вода в кварталите „Лозенец”, „Дианабад”, „Изток”, „Изгрев”, „Гео Милев”, „Яворов” и Зоологическа градина спира от 3 до 20 юли заради профилактични ремонти, съобщиха от „Топлофикация – София”. \r\n\r\n На няколко улици в „Лозенец”, на ул. „Иван Асен II” и кварталите „Подуяне – център” и „Редута” няма да бъде спирано топлоподаването, тъй като има възможност те да бъдат захранвани от друг източник, пише бТВ. \r\n\r\n От 2 юли до 2 август ще бъдат подменени топлопроводите по ул. „6-ти септември”. В този период топлата вода няма да има към 72 сгради в района. \r\n\r\n По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години, което е близо до показателите на ЕС. \r\n\r\n „Ремонтите се правят в интерес на нашите потребители. Така ще намалеят авариите през зимата. Екипите ни полагат максимални усилия да приключат ремонтите по-бързо и да възстановят топлоподаването преди обявените срокове. Повече потребители ще могат да ползват топла вода по време на профилактиката, благодарение на нововъведенията, които направихме напоследък”, обясниха  „Топлофикация София” ЕАД. \r\n\r\n Оттам напомниха, че за времето на ремонтите на клиентите без топла вода няма да бъдат начислявани сметки и това ще бъде отразено на отделен ред в месечните съобщения. \r\n \n\t\t\t\t\t\t", "date": "2018.07.04", "title": "Спират топлата вода в няколко квартала в София за профилактика! Вижте кои райони са засегнати!"}
{"url": "http://www.bnews.bg/article/244689-toksichen_razliv_v_cherno_more_vlastite_malchat", "text": "\n Инцидент на платформата за добив на газ \"Галата\" е довел до разливане на токсична хидравлична течност във водите на Черно море, а властите няколо месеца не информирали за случая. \r\n\r\n Това показва разследване на \"Дневник\", според което инцидентът е потвърден от Министерството на околната среда и водите. Аварията е станала на 30 януари, като първата официална информация за нея е оповстена едва през юни, след като от изданието отправили запитване.  \r\n\r\n От получената информация става ясно, че изпълнителната власт не разполага с информация по случая и три различни министерства предоставят разминаващи се твърдения.  \r\n\r\n От отговора на екоминистерството става ясно, че проверка за инцидента е била назначена едва след като от \"Дневник\" изпратили запитването си по случая. Проверката установила, че риболовен кораб с името Tais е навлязъл в забранения 500-метров периметър около сондажа и тръбопроводите. Тралът на кораба е разкъсал т.нар. контролна линия на дънните кранове на инсталацията за добив на газ, което е предизвикало загуба на налягане и теча на хидравлична течност. Според МОСВ вследствие на аварията в морето са се излели \"не повече от 3 л.\"  \r\n\r\n Направена на 6 февруари подводна снимка обаче показва друго - течът продължава седмица след инцидента. Според анонимен източник става въпрос за изливане на течност с обем 200 и 300 л на ден. \r\n\r\n Собственик на платформата \"Галата\" е регистрираното в Люксембург дружество Petroceltic Resources SARL. От там не са уведомили властите за инцидента, става ясно от отговора на МОСВ.  \r\n\r\n Според официалната информация на екоминистерството хидравличната течност, използвана в инсталацията на Petroceltic, е Transaqua HT2. Съгласно информационния лист на нейния производител \"препаратът\" не бил опасен за водни организми. \r\n\r\n Проверката в документацията за характеристиките на течността обаче показва друго. Тя е достъпна онлайн и в нея е записано, че Transaqua HT2 е класифициран като опасен препарат, че е токсичен при поглъщане, че се разтваря във вода и може да причини увреждане на очите, бъбреците и централната нервна система. \r\n\r\n   \r\n \n\t\t\t\t\t\t", "date": "2018.07.04", "title": "Токсичен разлив в Черно море! ВЛАСТИТЕ МЪЛЧАТ!"}
{"url": "http://www.bnews.bg/article/244681-shofyorka_zabi_kolata_si_v_tir_i_zagina_pri_katastrofa_na_izhoda_na_plovdiv", "text": "\n Жена е загинала при тежка катастрофа на изхода на Пловдив. \r\n\r\n Сигналът за пътния инцидент е подаден около 11.40 часа, съобщиха от полицията в града под тепетата. \r\nКатастрофата е станала на източнообходния път на Пловдив, в участъка между надлез Скобелева майка и разклон за село Скутаре. По първоначални данни фолксваген навлязъл в насрещната лента и се ударил в ТИР. \r\n  \r\nНа място загинала шофьорката на колата. Пътят е затворен, полицейски екипи насочват автомобилите по обходен маршрут.  \r\n \n\t\t\t\t\t\t", "date": "2018.07.04", "title": "Шофьорка заби колата си в ТИР и загина при катастрофа на изхода на Пловдив"}
{"url": "http://www.bnews.bg/article/244662-sinat_na_sofka_stana_blondin", "text": "\n Синът на Софи Маринова се изруси! Нещо повече, той смело се раздели с дългата си коса, която не бе рязал доста отдавна и която бе стигнала буквално под раменете му. \r\n\r\n Наследникът на ромската перла се опитва да прави музикална кариера и уверено върви по пътя на гласовитата си родителка. Той е близък приятел и със сина на другото чалга величие Тони Стораро - малкия Емрах. \r\n\r\n \"Крайно време беше да разкараш тая четина! Така си идеален\", правят му комплименти в социалните мрежи. \r\n\r\n   \r\n\r\n   \r\n \n\t\t\t\t\t\t", "date": "2018.07.04", "title": "Синът на Софка стана блондин "}
{"url": "http://www.bnews.bg/article/244693-izvanredno_razkriha_ekzekutorite_na_danachniya_shef_ivo_stamenov", "text": "\n Специализираната прокуратура повдигна обвинения на четирима участници в организирана престъпна група за рекет, действала на територията на София и други градове в страната от март 2016 г  и поръчала следене и побой над застрелян в София данъчен служител.  \r\n\r\n Трима от обвинените, в т.ч. ръководителят на групата (който е брат на народен представител), бяха задържани на 3 юли 2018 г. при специализирана операция на ГДБОП и Специализираната прокуратура в София, Приморско и Белово. Четвъртият участник в момента е в Бургаския затвор, където изтърпява присъда за незаконно притежание на оръжие. \r\n\r\n Според събраните доказателства групата е решавала чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за „наказателни акции“ срещу конкретни хора, или е възлагала изпълнението им на трети лица. \r\n\r\n Събрани са доказателства, че групата е възлагала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов. \r\n\r\n Сред основните задачи на разследващите дейността на престъпната група е да установят дали нейни участници, или лица, на които са възлагани поръчки за насилствени действия, имат връзка с покушението над данъчния служител. \r\n \n\t\t\t\t\t\t", "date": "2018.07.04", "title": "ИЗВЪНРЕДНО! Разкриха екзекуторите на данъчния шеф Иво Стаменов!"}
{"url": "http://www.bnews.bg/article/244668-denyat_broi_trupove_udaven_samozapalil_se_skochil_ot", "text": "\n На ужасяваща находка се натъкнали случайни хора във видинското село Арчар. Труп на мъж е изплувал от водите на Дунав, съобщиха от пресцентъра на областната дирекция на МВР. \r\n\r\n Свидетелите съобщили в полицията за случилото се. Тялото на удавника изплувало близо до бившата помпена станция в землището на селото. \r\n\r\n Разследващите не са констатирали следи от насилствена смърт. Установена била самоличността на мъжа – 61-годишен видинчанин. \r\n\r\n Това е третият смъртен случай днес -  момче от Симеоновград се самозапали след битов скандал, а рано тази сутрин мъж с психични проблеми се хвърли от 11-ия етаж в Бургас. \r\n\r\n 29-годишният мъж се е самозапалил и е с опасност за живота при битов скандал в Симеоновград, съобщи ОДМВР - Хасково. Инцидентът е станал снощи в 21,40 часа. \r\n\r\n Тогава на спешния телефон е получен сигнал от 24-годишна жена, която съобщила за разпра между нея и мъжа, с когото съжителства. Заради свадата между тях, жената не го допускала в дома им на улица \"Цар Асен\". Той заплашвал, че ако не му отключи, ще се запали. \r\n\r\n Започнал да пръска с носената от него бутилка с бензин, а накрая се залял с остатъка от запалимата течност и щракнал със запалката. Мъжът е в критично състояние и е бил транспортиран в МБАЛ - Пловдив. Заведено е било досъдебно производство. \r\n\r\n   \r\n \n\t\t\t\t\t\t", "date": "2018.07.04", "title": "Денят брои трупове: Удавен, самозапалил се, скочил от ...."}
{"url": "http://www.bnews.bg/article/244685-zapochna_se_targovets_na_el_energiya_darpa_shaltera_na_umbal_plovdiv", "text": "\n Търговец на свободния пазар е поискал \"Електроразпределение Юг\" да изключи захранването на УМБАЛ Пловдив, считано от 9 юли за натрупани задължения за електроенергия. Това съобщиха от пресцентъра на енергийната компания и уточняват, че съгласно Закона за енергетиката дружеството е задължено да изпълни заявката. \r\n\r\n Искането е постъпило на 27 юни тази година, като търговецът е декларирал, че неговият клиент - УМБАЛ Пловдив е уведомен за това ден по-рано. \r\n\r\n От \"Електроразпределение Юг\" уточняват, че болничният комплекс получава енергията си от търговец на свободния пазар. Енергийната компания няма информация за размера на дълга, срокове и начини на плащане, договорена цена на енергията, се казва още в съобщението. \r\n\r\n От болницата уточниха, че ръководството е предприело всички необходими мерки, за да не допусне неприятната ситуация. Това, по думите на изпълнителния директор д-р Иво Мильотев включва и информиране на Министерство на енергетиката и Министерство на здравеопазването, откъдето въпросът е бил внесен спешно за разглеждане на днешното заседание на Министерския съвет. \r\n\r\n Имаме уверението, че определена сума ще ни бъде изпратена за погасяване на част от задължението, а остатъкът да бъде доизплатен на 25 юли, допълни д-р Мильотев, пише Дир.бг. \r\n \n\t\t\t\t\t\t", "date": "2018.07.04", "title": "Започна се: Търговец на ел.енергия дърпа шалтера на УМБАЛ Пловдив!"}
{"url": "http://www.bnews.bg/article/244670-koalitsiyata_razbita_na_parcheta_ot_zakona_za_vdigane_aktsiza_na_bezdimnite_tyutyunevi_izdeliya", "text": "\n \r\nБез аргументи се оказа председателят на бюджетната комисия Менда Стоянова в опита си да защити лобисткия закон, с който над 60 депутати от ГЕРБ внесоха предложения за вдигане на акциза на бездимните тютюневи изделия, така че да ги изхвърлят от пазара. \r\n\r\n Стоянова заяви, че не я интересува дали производителите ще могат да подържат конкурентни цени при новите акцизи, както и дали вдигане на цената няма да бъде проблем за потребителите, тъй като те не били „социално слаби хора“. \r\n\r\n Стоянова заяви, че в момента бюджетът дотира тези потребители, тъй като не взимал достатъчно акциз от тях и от производителите. Стоянова дори стигна дотам, че поиска дебат за забрана на бездимните тютюневи изделия на обществени места и заведения. \r\n\r\n В същото време предложението на ГЕРБ спешно да се измени акцизът за т.нар бездимни цигари и така те да бъдат приравнени на конвенционалните стана повод за размяна на обвинения в лобизъм на най-различни нива – вътре в „Обединени патриоти”, в рамките на управляващата коалиция, между парламентарните групи в Народното събрание и даже между експерти. \r\n\r\n В студиото на „Тази сутрин” Александър Иванов от ГЕРБ посочи, че бюджетът тази година е по-социален и с по-голям акцент върху образованието и сигурността, като 15-те милиона лева, които биха дошли от корекцията на акциза ще бъдат полезни именно в тази посока. \r\n\r\n Той подчерта, че не става дума за повишение, а „да изравним цената на едни тютюневи изделия към цената на другите”. \r\n\r\n Бившият му съпартиец и настоящ кадър на ВМРО Александър Сабанов обаче директно заклейми законопроекта като лобистки: „Той е толкова пролобистки към бюджета, колкото и нейното (на председателя на бюджетната комисия Менда Стоянова – б.р.) предложение миналата година за намаляване на кешовите плащания – всички знаем кой защитава този закон. Хората не са толкова неосведомени, че да не знаят чии интереси защитава. \r\n\r\n На коренно противоположно мнение са хората на тоалетния министър.  Борис Ячев от НФСБ е беше категоричен: „Приходите в бюджета трябва да са приоритет за всеки представител на управляващото мнозинство. Управлението не е само да имаш министри и вицепремиери”. По думите му няма нито едно категорично доказателство, че нагреваемите продукти са по-безвредни от останалите видове цигари. \r\n\r\n Той подчерта, че с колегите си от тази част на „Обединени патриоти” са подписали „без никакви пазарлъци и извиване на ръце”. \r\n\r\n Проф. Румен Гечев от БСП запита защо толкова много се бърза да се променят акцизите при положение, че ЕС в момента прави проучване, на база на което ще променя директиви. Освен това, според него, промяната на закон от преди 8 месеца заради грешни разчети показва лоша работа на парламента. \r\n\r\n Кръстина Таскова от „Воля” също запита защо се променя фискалната политика в средата на годината. Нейната партия иска законът все пак да влезе в комисия, за да бъдат всички видове тютюневи изделия „адекватно регулирани”. \r\n\r\n ДПС не изпрати свой представител с мотива, че все още няма позиция. „Нямам съмнение как ще гласува ДПС, защото реално законът обслужва част от техните интереси”, заяви Александър Сабанов. \r\n\r\n   \r\n\r\n   \r\n \n\t\t\t\t\t\t", "date": "2018.07.04", "title": "Коалицията разбита на парчета от закона за вдигане акциза на бездимните тютюневи изделия"}
{"url": "http://www.bnews.bg/article/244694-fatalna_razvrazka_pochina_23_godishniyat_mototsikletist_koyto_katastrofira_bez_kaska_vav_varna", "text": "\n Тази сутрин 23-годишен моторист, който беше настанен в болница в тежко състояние след катастрофа във Варна, е починал. Това съобщиха от полицията в морския град. \r\n\r\n Вчера, около 10:40 часа, на ул. «Янко Мустаков» във Варна, 23-годишен мъж, управляващ мотоциклет «Кавазаки» без предпазна каска, по време на движението си, губи контрол над превозното средство и се блъска в задната част на микробус «Форд», който завива наляво. \r\n\r\n При удара е пострадал А.П. (водач на мотоциклета), който е настанен в Реанимацията на МБАЛ «Св. Анна» за наблюдение и лечение с множество фрактури и рани по цялото тяло. Там е настъпила смъртта му тази сутрин. \r\n\r\n По случая е образувано досъдебно производство. При инцидента леко е пострадал и водачът на микробуса (61 г.). \r\n\r\n Пак вчера, около 11:00 часа, в гр. Провадия, на ул. «Трети февруари», водачът на«Фиат» В.М. (81 г.) от с. Снежина, по време на движение назад, не се е убедил, че пътят е свободен и затиска жена, намираща се зад автомобила. Вследствие на инцидента 75-годишната пешеходка получава контузни наранявания, прегледана е и освободена, без опасност за живота. \r\n\r\n По-късно, около 17:10 часа, на пътя с. Кичево – гр. Аксаково, водачът на «Фиат» Р.В. (42 г.) от Варна, по време на движението си, застига и блъска «БМВ», което се движи отпред. Вследствие на инцидента е пострадал 53-годишният водач на втория автомобил, който получава контузни наранявания, прегледан е и освободен, без опасност за живота, предава petel.bg \r\n \n\t\t\t\t\t\t", "date": "2018.07.04", "title": "Фатална развръзка: Почина 23-годишният мотоциклетист, който катастрофира без каска във Варна"}
{"url": "http://www.bnews.bg/article/244682-izvanredno_prokuraturata_i_nap_po_finansovite_diri_na_kiril_domuschiev_ivo_prokopiev_i_ivan_kostov", "text": "\n Кирил Домусчиев, Иво Прокопиев и Иван Костов са част от специалната проверка на прокуратурата и НАП, която нищи произхода на парите на най-богатите родни богаташи, научи ПИК от свои източници в данъчните власти. Припомняме, че от обвинението преди седмица съобщиха, че се захващат с акцията, която цели да установи дали разходите на топ баровците у нас отговарят на приходите им. Ако има разминаване, това означава, че се пестят данъци и се прикриват пари от сивата икономика. \r\n\r\n В проверката влизат над 300 родни богаташи, научи още ПИК. Председателят на КРИБ Кирил Домусчиев е в списъка и името му изплува като проверяван в част от медиите на обвиняемия олигарх Иво Прокопиев. Те обаче услужливо са пропуснали да отбележат, че и самият той е обект на вниманието от страна на прокуратурата, която ще провери какъв е произходът на парите му. \r\n\r\n Бившият премиер Иван Костов, чието семейство има куп фирми с многообразен предмет на дейност и върти милиони, също е в списъка на обвинението за проверка на доходите. Припомняме, че името му бе замесено в аферата КТБ, когато лъсна, че той и дъщерите му имат авоари там. \r\n\r\n Данъчните и прокуратурата ще изследват източниците на доходи в семействата на проверяваните, както и издръжката на домакинствата и разходите им. Ако бъдат установени несъответствия между имущество и доходи, ще бъдат възложени данъчни ревизии за последните 5 години. \r\n \n\t\t\t\t\t\t", "date": "2018.07.04", "title": "Извънредно: Прокуратурата и НАП по финансовите дири на Кирил Домусчиев, Иво Прокопиев и Иван Костов!"}
{"url": "http://www.bnews.bg/article/244692-glavniyat_prokuror_sotir_tsatsarov_s_oshte_edin_zamestnik", "text": "\n Шефът на Специализирантата прокуратура Иван Гешев е новият, пети заместник на главния прокурор Сотир Цацаров. Прокурорската колегия към Висшия съдебен съвет гласува единодушно в подкрепа на кандидатурата му. \r\n  \r\nТя бе предложена преди дни от самия Цацаров, въпреки че месеци по-рано той твърдеше, че няма нужда от повече заместници. \r\n\r\n Гласуването и дебатите в колегията продължиха около 30 секунди, а Гешев бе избран с пълно единодушие от 9 гласа, съобщава Дарик. \r\n  \r\nТака той става петият заместник на главния и третият към ВКП. Ресорът му най-вероятно ще бъде ,,Антикорупция''. В момента заместници на главния прокурор при ВКП са Мария Шишкова и Пенка Богданова. Заместник на главния прокурор при Върховна административна прокуратура е Ася Петрова. Борислав Сарафов е директор на Национална следствена служба (НСлС) и заместник на главния прокурор по разследването. \r\n \n\t\t\t\t\t\t", "date": "2018.07.04", "title": "Главният прокурор Сотир Цацаров с още един заместник"}
{"url": "http://www.bnews.bg/article/244626-dano_elvisa_pee_v_prazna_kebapchiynitsa", "text": "\n Цецо Елвиса пее в полупразна кръчма в най-големия курортен комплекс по Черноморието - Слънчев бряг, предава Флагман.БГ. Невзрачното заведенийце се намира на ъгъл в близост до мола и в края на уличката на художниците в комплекса. Под пушека на скарата изнесена на тротоара певецът се раздаваше за десетина туристи в кръчмето. Усилията му бяха възнаградени, след като от околните маси решиха да се включат в „Елвис шоу”. Туристките, видимо впечатлени от неговите песни, не спряха да се мятат в ритъм рокендрол около изпълнителя и попречиха на репортера ни да го фотографира по-прецизно. Какво прави изпълнител, като Елвиса на такова място остава загадка? Дали пък не е на път втори наследник, който да утежни семейния бюджет. \r\n  \r\n \n\t\t\t\t\t\t", "date": "2018.07.04", "title": "ДЪНО! Елвиса пее в празна кебапчийница"}
{"url": "http://www.bnews.bg/article/244659-ubiha_sina_na_lidera_na_islyamska_darzhava", "text": "\n Син на лидера на джихадистката групировка \"Ислямска държава\" Абу Бакр ал Багдади е бил убит в Хомс в Централна Сирия, съобщи агенция, близка до групировката, и цитирана от ДПА. \r\n  \r\n\"Синът на халифа - Худайфах ал Бадри, е убит при операция срещу Нусайриях (дума, с която в ИД обикновено се наричат силите на сирийския режим, лоялни на президента Башар Асад) и срещу руснаците край топлоелектроцентралата в Хомс\", предаде агенция Нашир. \r\n  \r\nАгенцията е качила на сайта си и снимка на момче с пушка и във военна униформа, но не се дават подробности кога е бил убит синът на Ал Багдади. \r\n  \r\nПрез 2014 г. Ал Багдади обяви в голямата джамия Ал Нури в Мосул създаването на халифат, обхващащ обширни територии от Сирия и Ирак. Той смята себе си за пряк наследник на пророка Мохамед и претендира за титлата халиф - лидер на всички мюсюлмани. \r\n  \r\nМиналия месец Ирак съобщи, че е убил най-малко 45 екстремисти от ИД при въздушен удар в сирийския град Хаджин. Изтребителите Ф-16 нанесли удара по време на среща на висши лидери на ИД на сирийска територия Сред убитите тогава терористи бе назован и пратеникът на Абу Бакр ал Багдади на срещата, но не бяха дадени повече подробности. \r\n \n\t\t\t\t\t\t", "date": "2018.07.04", "title": "Убиха сина на лидера на Ислямска държава!"}
{"url": "http://www.bnews.bg/article/244661-glavsekat_na_mvr_se_hvali_s_uspehi_byagstvoto_na_pelov_problem_na_tsacheva", "text": "\n Във вторник ГДБОП е разбила престъпна група, занимаваща се с лихварство и рекет. \r\n\r\n \"Провежда се такава реализация. Тя е свързана с група, която се занимава с лихварство, съответно лихварството е придружено с насилствени действия – там, където има проблеми с връщането на дадената сума пари. Безцеремонно се разправят с тези, които не връщат парите… Въобще – сериозна група\", каза главният секретар на МВР Младен Маринов пред БНР. \r\n\r\n Той коментира и друга разбита от МВР престъпна група, чиято цел е била да малтретира служители на реда: \r\n\r\n \"Ние си вадим извода, че това е следствие от непрекъсната преса, която се упражнява върху тежкия криминален контингент. Естествено, най-вероятно това е породило и желанието да бъдат преследвани служители и да бъдат заплашвани, да бъдат нанасяни телесни повреди и заплахи срещу живот. /.../ Имало е набелязани хора от МВР и прокуратурата, които е трябвало да бъдат малтретирани. /.../ Всичките са си вършили перфектно работата по определени досъдебни производства, прокурорите са си поддържали обвиненията и са работили в посока доказване на престъпленията. Най-вероятно това е породило тези действия\".  \r\n\r\n В интервюто не бе подмината и темата с бягството на Владимир Пелов.  \r\n\r\n По случая \"Владимир Пелов\" проблемът реално е бил в друга система, коментира Маринов. Според него в МВР са работили \"целенасочено и всички действия, които можеха да бъдат предприети, бяха предприети\". \r\n\r\n \"Много беше стеснен към края кръгът около Пелов. Виждате и последващата операция с групичката около него, която също беше задържана. Не бих обвинил никого от колегите, които са работили по случая. Дори не бих ги обвинил, че не са били инициативни. При всеки един сигнал сме реагирали възможно най-бързо\". \r\n\r\n Толкова бързо, че го откриха убит. Не стана ясно към днешната дата кой повече се е страхувал - хората да кажат на МВР къде е Пелов, или полицията реално да го търси. \r\n\r\n   \r\n \n\t\t\t\t\t\t", "date": "2018.07.04", "title": "Главсекът на МВР се хвали с успехи, бягството на Пелов - проблем на Цачева!"}
{"url": "http://www.bnews.bg/article/244674-pravitelstvoto_razvarza_kesiyata_dade_milioni_na_bdzh_i_za_raketi_sreshtu_gradushkite", "text": "\n Холдинг БДЖ получи близо 104 млн. лв. финансова помощ, за да погаси задължения към облигационери, решиха министрите днес. \r\n\r\n Закъсалата железопътна компания беше изправена пред риска да загуби сградата на своята централа, както и голямо количество вагони – последна стъпка преди да бъдат отнети и ключови за съществуването й единици от подвижния състав. \r\n\r\n Гласуваната днес сума, 103 728 000 лв., трябва да бъдат възстановени от холдинга до 28 декември 2020 г. \r\n\r\n Средствата се предоставят на холдинга за погасяване на задълженията по Втория облигационен заем, сключен през 2007 г. \r\n\r\n Правителството одобри също допълнителни разходи в размер на 5 760 000 лв. по бюджета на Министерство на земеделието, храните и горите за 2018 година. Със средствата ще бъдат купени противоградови ракети, във връзка с усложнената метеорологична обстановка в страната. \r\n\r\n Изпълнителна агенция „Борба с градушките“ извършва дейности по защита на земеделската продукция от градушки в областите Видин, Монтана, Враца, Плевен, Пазарджик, Пловдив, Стара Загора и Сливен на площ от 17 милиона декара. \r\n \n\t\t\t\t\t\t", "date": "2018.07.04", "title": "Правителството развърза кесията - даде милиони на БДЖ и за ракети срещу градушките"}
{"url": "http://www.bnews.bg/article/244660-ot_mvr_za_ekshana_v_slanchaka_piyani_polyatsi_se_mlatili_dvama_sa_leko_postradali", "text": "\n След като бе съощбено от местни медии, че има клане между двама поляци, от полицията пуснаха официална информация. \r\n\r\n На 03/04.07.т.г. в Районно управление - Несебър е получено съобщение за скандал, прераснал в сбиване в района пред комплекс «Изола» в Слънчев бряг  между две групи компании, едната от полски туристи, съобщиха от ОДМВР-Бургас. \r\n\r\n Констатирано е, че в резултат на инцидента пострадали двама от полските туристи на 19 и 21 години, които получили прорезни рани от остър предмет, вероятно нож, използван от човек от другата компания. \r\n\r\n Двамата потърпевши са без опасност за живота. \r\n\r\n Към момента се уточнява самоличността на останалите участници в сбиването, възникнало след употреба на алкохол. \r\n\r\n По случая е образувано досъдебно производство. \r\n \n\t\t\t\t\t\t", "date": "2018.07.04", "title": "От МВР за екшъна в Слънчака: Пияни поляци се млатили, двама са леко пострадали"}
{"url": "http://www.bnews.bg/article/244675-pak_se_predstavihme_interpol_tarsi_dvamata_nashentsi_za_brutalnoto_iznasilvane_na_13_godishnoto_momiche_v_germaniya", "text": "\n Двама от осемте български тийнейджъри, заподозрени в групово изнасилване на 13-годишно момиче в Германия, са избягали в България и се издирват с помощта на Интерпол, казаха официални източници, предаде ДПА. \r\n\r\n Изнасилването е извършено на 21 април, но от прокуратурата обясниха, че информацията не е била оповестена публично заради жертвата и психическото й състояние. \r\n\r\n На въпросната дата 13-годишното момиче е било с приятелка на открит обществен басейн в парк във Фелберт. Там била и групата българи. Те започнали да закачат двете приятелки. Малко по-късно, когато ученичката си тръгнала към вкъщи, била пресрещната в гората от момчетата. Двама от тях я изнасилили, а останалите снимали случващото се с телефоните си. Момичето било изнасилвано многократно. \r\n\r\n Случайно минаваща жена се притекла на помощ на ученичката и подала сигнал в полицията. \r\n\r\n Според документ на Министерството на вътрешните работи на провинция Северен Рейн-Вестфалия шестима от тийнейджърите вече са в полицейски арест, а за двама се предполага, че са заминали за България със семействата си. \r\n\r\n Заради възрастта на жертвата делото срещу тийнейджърите ще се гледа при закрити врата. \r\n \n\t\t\t\t\t\t", "date": "2018.07.04", "title": "Пак се представихме: Интерпол търси двамата нашенци за бруталното изнасилване на 13-годишното момиче в Германия"}
{"url": "http://www.bnews.bg/article/244664-sponsorat_na_penka_karibskoto_tyalo_s_nova_izgora", "text": "\n Бизнесменът Даниел Петров, който е бивш спонсор на Пенка Карибското тяло, взриви социалните мрежи със снимка на новата си изгора. Предприемачът е качил кадър във Фейсбук с новата си приятелка. \r\n\r\n Той заряза предишната си млада жена–Мими, за да се обзаведе с 20-годишна филипинка. Новата му девойка все още не е идвала в България, но вероятно скоро ще го направи, пише „Телеграф”. \r\nВ момента влюбените карат меден месец на Филипините, където участват и в риалити шоу за богати мъже с млади жени. Самата Пенка пък от доста време се крие от прожекторите и предпочита да не се афишира. \r\n \n\t\t\t\t\t\t", "date": "2018.07.04", "title": "Спонсорът на Пенка Карибското тяло с нова изгора"}
{"url": "http://www.bnews.bg/article/244688-kamenarov_probva_krimi_taktiki_za_da_izbegne_zatvor_i_uvolnenie_ot_bnt_zaradi_shofirane_piyan_do_kozirkata", "text": "\n \r\nСофийският градски съд (СГС) за втори пореден път не успя да даде ход на делото срещу генералния директор на БНТ Константин Каменаров за шофиране след употреба на алкохол. \r\nНа предишното заседание през май той се оказа ангажиран с финала на музикалния конкурс \"Евровизия\" в Португалия, но сега подсъдимият е възпрепятстван да се яви в залата заради заболяване. \r\nСлед като в понеделник стана ясно, че той приет в болница, във вторник след обяд Каменаров е подал молба в деловодството на СГС за отлагане на делото му, тъй като е приет в кардиологичната клиника на правителствената болница \"Лозенец\", докладва съдия Атанас Атанасов. \r\nВ молбата на Каменаров изрично се посочва, че той иска да присъства лично на разглеждането на казуса, тъй като ще настоява за събиране на допълнителни доказателства по случая. Диагнозата му обаче не е уточнена, като се споменава единствено, че става въпрос за \"тежки здравословни проблеми\". \r\nПо тази причина съдия Атанасов реши да изиска от болница \"Лозенец\" всички документи, удостоверяващи направените на Каменаров изследвания, предприетото лечение, окончателната му диагноза и историята на заболяването му. \r\nТака, делото срещу шефа на БНТ бе отложено за разглеждане чак за 5 октомври, тъй като това е следващата свободна дата на въззивния състав на СГС, председателстван от Атанас Атанасов. Основната причина за това е предстоящата през август традиционна съдебна ваканция. \r\nКонстантин Каменаров е изправен пред съда за шофиране с 1.6 промила алкохол в кръвта. Миналата година Софийският районен съд (СРС) го осъди условно на 1 година и 3 месеца. Той е заловен да управлява колата си след употреба на алкохол на 23 юни 2016 г. Защитната му теза е, че положителният му алкохолен тест се дължал на разтвор от билка \"златен корен\", който той консумирал с чист етилов алкохол, за да стимулира метаболизма му, съобщи Медиапул. \r\nАко вината му бъде потвърдена и от втората инстанция, той ще изпадне в несъвместимост с изискванията за управленската му длъжност в БНТ, разписани в Закона за радиото и телевизията. \r\n  \r\n \n\t\t\t\t\t\t", "date": "2018.07.04", "title": "Каменаров пробва крими тактики, за да избегне затвор и уволнение от БНТ заради шофиране пиян до козирката!"}
{"url": "http://www.bnews.bg/article/244652-maya_manolova_tryabva_da_ima_sadeben_kontrol_zashto_kevr_ne_namalyava_tsenite_kogato_gazat_poevtinyava", "text": "\n След решението на , тя, уточни, че защити интереса на българските граждани относно очакваното поскъпване на електроенергията и парното,  като днес ще внесе жалба във Върховна административна прокуратура срещу решението на КЕВР. \r\n\r\n „Цената на природния газ намаля през 2015 година, но въпреки това нямаше намаление на тока у нас. Ще подадем жалба във Върховна административна прокуратура днес срещу решението на КЕВР за поскъпване на тока и парното. Когато излезе това решение, телефонът ми прегря, дойдоха много хора при мен. Трябва да защитя техния интерес\", каза Манолова пред Нова тв. \r\n\r\n „Гражданите имат едно право – да плащат, а нямат право да участват активно във формирането на тези цени. Проблемът е, че КЕВР формално провежда така наречените открити заседания. Чува се гласът само на енергийните дружества, на монополистите, които диктуват цените”, заяви Манолова. \r\n\r\n Според нея така е и в конкретния случай. \r\n\r\n „С моя екип открихме множество нарушения в процедурата по издаване на тези актове, с които се увеличат цената на парното и тока, които са много сериозни”, заяви Манолова. „Тези решения не отчитат социалната поносимост на цената на тока и парното. Второ – когато природният газ на световните пазари намалява, когато КЕВР се произнася за намаляване на цените и в България, това не се отразява на цените на тока и парното”. \r\n\r\n Според Манолова експертите от екипа й са направили анализи и са установили, че през 2015 г. при приблизително същата цена на природния газ – цената на парното е била много по-ниска. \r\n\r\n „Законът в тази му част, която не дава гражданите да обжалват решенията на КЕВР трябва да бъде променен”, коментира още Манолова. \r\n \n\t\t\t\t\t\t", "date": "2018.07.04", "title": "Мая Манолова: Трябва да има съдебен контрол, защо КЕВР не намалява цените, когато газът поевтинява?!"}
{"url": "http://www.bnews.bg/article/244654-rashidov_v_spomeni_za_bozhidar_dimitrov_kak_dvamata_otkradnali_panagyurskoto_sakrovishte", "text": "\n „Уважавах го, защото той беше един свободолюбив човек, който не може да се постави в рамка. Той говореше истината и дразнеше много хора. Беше колоритен и много свободолюбив. Работеше много. Музеят беше неговият живот“, каза Вежди Рашидов в  БТВ. \r\n\r\n  „Божидар Димитров беше разрешил Панагюрското съкровище да гостува в Пловдив. Кметът на Пловдив Славчо Атанасов се закани, че няма да го върне, а ще остане в града занапред. Димитров организира акция за връщането му. С помощта на полицията съкровището се взима и се връща в София. Беше почти като кражба“, спомни си Рашидов. \r\n\r\n Двамата с Димитров измислили сложен план за измъкването на ценностите тайно и тихомълком рано сутринта. Те били натоварени в блиндирани коли и строго охранявани, както си му е редът, но без никаква информация до медиите. По думите на Рашидов, професорът „едва се сдържал” да не обяви за тайната акция, а скулпторът го увещавал да изчака колите поне да наближат София. „А бе то ако няма медии, все едно нищо не сме крали”, пошегувал се историкът.    \r\n\r\n  „Уникален патриот. Божидар Димитров беше болен патриот. Всяка дума за България я оспорваше. Преживяваше емоционално всяко невярно историческо твърдение и го оспорваше“, припомни той.   „След откриването на останките от вампир в Созопол, Димитров казваше с усмивка, че тази сензация ще помогне за издръжката на музеите“, каза Рашидов. „Така се прави маркетинг”, обяснил му той.  „Трябва да се научим, че българските личности трябва да бъдат уважавани. Тепърва ще се популяризират трудовете на Божидар Димитров. Той остави ярка следа“, заяви още той.     \r\n\r\n Днес си взимаме последно сбогом  с проф. Божидар Димитров /1945-2018/.  Поклонението е от 10.00 до 16.00 ч. в Националния исторически музей /НИМ/. \r\n\r\n Той почина от сърдечна недостатъчност. \r\n\r\n   \r\n \n\t\t\t\t\t\t", "date": "2018.07.04", "title": "Рашидов в спомени за Божидар Димитров: Как двамата откраднали Панагюрското съкровище!"}
{"url": "http://www.bnews.bg/article/244637-gard_na_taki_spuka_ot_boy_sina_na_skandalniya_tsenko_chokov", "text": "\n Жоро Варсамов е с приятели на бар и тръгвайки си от заведението, попаднал на самонадеяния Мартин \r\n\r\n Мислейки си, че гардовете му ще го спасят от юмручното право на бившия затворник, той започнал да обижда и създава проблеми. Като се има предвид лудата глава на Варсамов, който многократно е заявявал, че не понася татините синчета, бързо дал урок на младежа. \r\nБившият гард на Таки решил да накаже Мартин Чоков, който се прочу с множество нападения срещу невинни граждани. Цяло Галиче трепери от скандалната фамилия, която налага свои правила и закони в селото. През 2016 г. без причина той нападна 19-годишния студент Радослав Илиев. След удар с юмрук в лицето младежът, който се е възстановявал след две операции на главата, пада на земята. Приятел го транспортира до врачанската болница, където е настанен с мозъчно сътресение. Малко преди това пък кметският син Мартин отново бе замесен в побой в заведение в Бяла Слатина, но пребитият се отрече от показанията си, а случайно или не, видеокамерите от мястото на инцидента се оказаха извън строя във въпросната нощ. Смята се, че семейството е оказало натиск срещу пострадалия, който Мартин млатил с метален бокс. \r\nПрипомняме, че през 2016 г. кметът и двамата му синове Мартин и Спас Чокови бяха задържани от полицията. По информация на прокуратурата кметът е задържан във връзка с организирана престъпна група за лихварство и палежи. \r\nЯвно кметското синче е свикнало навсякъде да демонстрира надмощие, но при бившия затворник Варсамов удряна камък. И си понася последствията. След ударите Мартин Чоков е припаднал на земята пред заведението, заедно с превиващите се от болка охранители. \r\nСкандалният участник от „Фермата\" отскоро се подвизава на родното Черноморие. До нас достигна информация, че е купил дискотека в скъпарския курорт Л-зенец. Бръкнал се доста дълбоко в джоба за ремонт, както и за хонорари на изпълнителите, които гостуват в клуба, пише ШОУ. \r\n \n\t\t\t\t\t\t", "date": "2018.07.04", "title": "Гард на Таки спука от бой сина на скандалния Ценко Чоков"}
{"url": "http://www.bnews.bg/article/244651-ks_otkaza_na_ombudsmana_grazhdanite_da_mogat_da_obzhalvat_tsenite_na_toka_i_parnoto", "text": "\n Конституционният съд отхвърли искането на омбудсмана Мая Манолова гражданите да могат да обжалват в съда цената на електроенергията, водата и парното. Това съобщават върховните магистрати в официалния сайт на съда. \r\n\r\n КС отсича, че решенията на КЕВР за цените на тока, парното и газа са индивидуални административни актове и това лишава гражданите от правото да ги оспорват пред съда. Според омбудсмана разпоредба не е в съответствие с европейската директива 2009/72/ЕО за въвеждане на механизми, които да гарантират възможността за обжалване на такива решения пред независим орган. \r\n\r\n Решението на КС е подписано с особени мнения от съдиите Георги Ангелов и Филип Димитров. \r\n\r\n Днес Манолова ще внесе иск във Върховната административна прокуратура срещу решенията на КЕВР за поскъпване цените на тока и парното от 1 юли 2018 г.  \r\n \n\t\t\t\t\t\t", "date": "2018.07.04", "title": "КС отказа на омбудсмана гражданите да могат да обжалват цените на тока и парното"}
{"url": "http://www.bnews.bg/article/244673-ekshumirat_tyaloto_na_naim_syuleymanoglu_zaradi", "text": "\n Днес ще бъде отворен за ексхумация гробът на легендарния щангист Наим Сюлейманоглу, който почина през ноември миналата година, предаде БТА. \r\n\r\n Целта е да бъдат взети проби за ДНК-анализ за доказване бащинството на първородната дъщеря на покойния щангист Секаи Мори, която живее в Япония. \r\n\r\n Секаи, която е първата от четирите дъщери на покойния щангист, заведе дело за доказване на бащинство. Това стана след като близки на Наим Сюлейманоглу огласиха, че преди да почине, той е поискал да намерят Секаи Мори и тя да получи полагащата й се част от наследството като негова дъщеря. \r\n\r\n Близки на Наим чрез турското посолство в Токио откриха Секаи Мори в Япония. По техни данни японската дъщеря е завела дело за доказване на бащинството. В рамките на делото днес предстои да бъде отворен гробът за ексхумацията. \r\n \n\t\t\t\t\t\t", "date": "2018.07.04", "title": "Ексхумират тялото на Наим Сюлейманоглу заради..."}
{"url": "http://www.bnews.bg/article/244655-na_tereza_mey_may_y_e_skuchno_oshte_dvama_v_solsbari_natroveni_s_neizvestno_veshtestvo", "text": "\n Британската полиция обяви тежък инцидент, след като двама души са намерени в критично състояние след контакт с неизвестно вещество близо до Солсбъри. \r\n\r\n Не се съобщава на какво са били изложени двамата отровени. Случаят се разследва. \r\n\r\n Двамата отровени са мъж и жена на възраст между 40 и 50 години. Те са били намерени в събота вечерта в безсъзнание в дома си в Еймсбъри. Приети са в болница в Солсбъри в критично състояние. \r\n\r\n В града преди няколко месеца беше отровен бившият руски шпионин Сергей Скрипал, което доведе до голям скандал между Великобритания и Русия. \r\n\r\n На 4 март Великобритания обяви, че 66-годишният бивш полковник от руското военно разузнаване Сергей Скрипал, който е осъден в Русия за шпионаж в полза на Великобритания, и 33-годишната му дъщеря Юлия са били подложени на въздействието на нервнопаралитично вещество в Солсбъри. Впоследствие Лондон заяви, че това вещество е било разработвано в Русия и обвини Москва, че е замесена в инцидента, а Русия отхвърля обвинението. \r\n \n\t\t\t\t\t\t", "date": "2018.07.04", "title": "На Тереза Мей май й е скучно: Още двама в Солсбъри натровени с неизвестно вещество"}
{"url": "http://www.bnews.bg/article/244657-polyatsi_okarvaviha_slanchaka", "text": "\n   \r\n\r\n Среднощна драма се е разиграла в Слънчев бряг! Двама поляци са били наръгани в курорта, съобщава Трафик нюз, позовавайки се на свидетел на разпрата. \r\n\r\n Според очевидеца, единият от ранените е мъртъв. Мъжете са намушкани в близост до комплекс „Sweet Homes”. Улицата на местопрестъплението е блокирана от полиция. \r\n\r\n Според други свидетели обаче мъжете изглеждали стабилно пияни. Между тях започнала бясна разправия, след което единият изкарал нож. Той опитал да прободе съперника си след кратко боричкане, но тогава се намесили и други хора, които успели да разтърват чужденците. На място пристигнала линейка, която откарала двамата в болница. По информация на \"Флагман\" тяхното състояние е стабилно и няма опасност за живота им, въпреки че след случката в курорта плъзна мълвата, че е станало убийство.   \r\n  \r\n \n\t\t\t\t\t\t", "date": "2018.07.04", "title": "Поляци окървавиха Слънчака! "}
{"url": "http://www.bnews.bg/article/244656-shte_uspee_li_bsp_da_mahne_shefa_na_kevr", "text": "\n Парламентът ще разгледа като първа точка в четвъртък внесения от ПГ на \"БСП за България\" проект на решение за предсрочно прекратяване пълномощията на Иван Иванов като член и председател на КЕВР, предвижда седмичната проектопрограма на парламента. \r\n\r\n На първото за месеца заседание депутатите ще обсъдят промени в Закона за задължителното депозиране на печатни и други произведения, внесен от Делян Пеевски, Йордан Цонев, Хамид Хамид и Велислава Кръстева от ДПС. \r\n\r\n Пак на същото основание от правилника на НС ще бъдат гласувани на първо четене внесените от левицата промени в Наказателния кодекс. \r\n\r\n Парламентът ще определи и комисия за одитиране на годишния финансов отчет на Сметната палата за 2017 г. \r\n\r\n В проектопрограмата е второто четене на поправки в Закона за регистрация и контрол на земеделската и горската техника. \r\n\r\n Парламентът трябва да ратифицира Споразумението за възмездни консултантски услуги за подпомагане на Агенция \"Пътна инфраструктура\" при въвеждането на Националната система за електронно събиране на пътни такси с Международната банка за възстановяване и развитие. \r\n\r\n В пленарната зала трябва да влязат на първо гласуване промени в Закона за интеграция на хората с увреждания, както и второто четене на изменения в Кодекса на труда. \r\n \n\t\t\t\t\t\t", "date": "2018.07.04", "title": "Ще успее ли БСП да махне шефа на КЕВР?"}
{"url": "http://www.bnews.bg/article/244667-samoubi_se_golemiyat_sin_na_tina_tarnar", "text": "\n Най-големият син на Тина Търнър - Крейг, се самоуби на 59 години. Крейг Търнър е бил открит мъртъв в дома си в Калифорния. Той се е прострелял в главата. Предстои да бъде извършена аутопсия. \r\n\r\n Крейг Търнър е най-големият син на Тина. Той идва на бял свят, когато майка му е едва 18-годишна. Баща му е саксофонистът Реймънд Хил, който е свирил с групата на Айк Търнър Kings of Rhythm. Айк осиновява Крейг след брака си с Тина през 1962 г.  Kрейг е работил като брокер на недвижими имоти в Калифорния. \r\n\r\n Часове преди синът ѝ да отнеме живота си, Тина е била на ревюто на Джорджо Армани на Парижката седмица на модата.Певицата живее в Европа от 1995 г. със съпруга си Ъруин Бах. През 2013 г. тя се отказа от американското си гражданство.През годините Тина открито говори за насилието, което бившият ѝ съпруг Айк е упражнявал над нея. \r\n\r\n През май 2005 г. Търнър разкри пред Опра Уинфри, че това се е отразило и на Крейг, който бил \"много емоционално дете\". \r\n\r\n Тина Търнър има още едно билогично дете от брака си с Айк Търнър - Рони. Тя осиновява две от децата на Айк, които отглежда като свои собствени - Майкъл и Айк Младши. \r\n \n\t\t\t\t\t\t", "date": "2018.07.04", "title": "Самоуби се големият син на Тина Търнър"}
{"url": "http://www.bnews.bg/article/244658-do_20_g_zatvor_za_ubiystvoto_na_dotsent_neykov_nyama_umisal_v_prestaplenieto", "text": "\n Окръжната прокуратура в Пловдив е повдигнала обвинение на 42-годишен мъж за убийството на 71-годишния доцент Стефан Нейков, който бе намерен в безпомощно състояние преди два дни в района на Военна болница в град, съобщи заместник-окръжният прокурор Галин Гавраилов. \r\n\r\n Мъжът е задържан с прокурорска заповед за 72 часа, в петък ще бъде внесено в съда искане за постоянна мярка \"задържане под стража\". \r\n\r\n Прокуратурата няма доказателства за предумишлено убийство. На база множеството огледи са установени две места, които имат отношение към инцидента, както и това, че побоят е извършен близо до спортната зала до село Оризари, подчерта прокурорът. \r\n\r\n Нейков е бил пребит от съпруга на 32-годишна негова студентка с бухалка, която е била открита от разследващи близо до река Марица, като мястото е посочено от съпругата. \r\n\r\n Според прокуратурата ученият е нападнат е в момент, когато изнудвал студентката за пари и интимна близост, в замяна на което обещал да уреди изпитите и завършването й. \r\n\r\n След като е бил пребит, пострадалият е бил преместен до Военна болница, каза Гавраилов, като добави, че целта не е била да бъде потърсена медицинска помощ. \r\n \n\t\t\t\t\t\t", "date": "2018.07.04", "title": "До 20 г. затвор за убийството на доцент Нейков, няма умисъл в престъплението"}
{"url": "http://www.bnews.bg/article/244650-ot_vsichko_po_malko_slantse_dazhd_i", "text": "\n Днес дневните температури ще са предимно между 27 и 32 градуса. Над планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. \r\n\r\n Ще духа слаб, по билата - до умерен запад-северозападен вятър. Максималната температура на височина 1200 метра ще е около 24 градуса, на 2000 метра - около 16 градуса. Над Черноморието ще е предимно слънчево. \r\n\r\n Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28 градуса, температурата на морската вода е 23-24 градуса. Вълнението на морето ще е около 2 бала. \r\n\r\n \r\n  \r\n \n\t\t\t\t\t\t", "date": "2018.07.04", "title": "От всичко по малко - слънце, дъжд и..."}
{"url": "http://www.bnews.bg/article/244672-nezakonni_diplomi_pechatat_vav_velikotarnovskiya_universtitet", "text": "\n Великотърновският университет е издал незаконни свидетелства за професионална квалификация \"учител\" на 170 италианци, констатира проверка на Министерството на образованието. \r\n\r\n Ректорът на висшето училище проф. Христо Бонджолов трябва да анулира дипломите, посочват от МОН. \r\n\r\n За случая е сезиран главният прокурор. \r\n\r\n Проверката е направена в средата на април тази година. В нея се констатира, че има подправено решение на Академичния съвет по отношение на обучението на италианците. Ректорът проф. Христо Бонджолов коментира за „Хоризонт“, че проверката е тенденциозна, която, по думите му, цели да възпрепятства предстоящата акредитация на ВТУ. \r\n\r\n „Това е курс, педагогическа квалификация, разбира се, че са законни дипломите“, каза проф. Бонджолов за издадените дипломи. \r\n\r\n Италианците са обучавани дистанционно и са платили такса от 400 лева за курса. \r\n\r\n Проверката констатира, че италианците с незаконните свидетелства за учител са били и незаконно записани, и незаконно обучавани в Европейския политехнически университет в Перник. \r\n \n\t\t\t\t\t\t", "date": "2018.07.04", "title": "Незаконни дипломи печатат във Великотърновския универститет"}
{"url": "http://www.bnews.bg/article/244697-pochina_narodnata_pevitsa_nadezhda_adzhova", "text": "\n Народната певица Надежда Аджова почина на 70-годишна възраст. \r\n\r\n „С огромна тъга съобщаваме, че на 3 юли 2018 г. след кратко боледуване почина Надежда Аджова. Вярваме, че половинката от сестри Аджови е на по-добро място и невероятният ѝ глас звучи в небесния хор от ангели! Благодарим за стотиците песни и незабравими мигове на сцената и в живота! Поклон!”, гласи съобщение на официалната страница на певиците във Facebook. \r\n\r\n Поклонението ще се състои в петък, от 11:00 часа в ритуалната зала на Централните софийски гробища, информира NOVA. \r\n\r\n Близначките Вяра и Надежда Аджови са родени в Самоков на 6 септември 1947 г. Още на 16-годишна възраст стават популярни и извън родния си град с изпълнението на песните „Айде, легнала е Лиляна\" и „Море, много ми я хвалят\", които стават хитове в програмата на Радио София. \r\n\r\n През 1963 г. печелят наградата за дует на България с песента \"Мари, Румено\". \r\n\r\n През 60-те и 70-те години на миналия век близначките са отдадени на народните песни. \r\n\r\n В началото на 1980-те години на миналия век започват изявите им и като изпълнителки на стари градски песни. \r\n \n\t\t\t\t\t\t", "date": "2018.07.04", "title": "Почина народната певица Надежда Аджова"}
{"url": "http://www.bnews.bg/article/244653-drugite_ot_avtobusniya_bransh_izlizat_na_svoy_protest_dvata_lagera_v_karanitsa_ednite_obache_peyat_falshivo", "text": "\n София и някои големи градове в България ще бъдат блокирани от поредния протест в транспортния бранш. Ако преди дни по улиците бяха камиони и автобуси на фирми, които са против закон да създава Българска автомобилна камара, която да контролира бранша, сега недоволството си ще изрази другата страна в спора – тези, които искат новата структура. \r\n\r\n Премиерът Бойко Борисов поиска изтегляне на законопроекта, докато превозвачите се разберат за компромисен вариант. Засега обаче двата лагера предимно мерят сили в реториката и автопарка, който могат да ангажират за акциите си. \r\n\r\n Какви са исканията на днешния протест? „Да се спазва Конституцията на тази страна. След като един закон е внесен от голяма група депутати е нормално той да бъде обществено обсъден и на база на аргументите да бъде приет, отхвърлен и променен – а не чрез уличен натиск и манипулативно поднасяне на информация на премиера”, каза пред камерата на bTV Христо Христов от КРИБ. \r\n\r\n Работодателската организация подкрепя създаването на камара. \r\n\r\n Днес протестът ще започне след 10 ч., като в София камиони и автобуси ще бъдат на „Цариградско шосе” и в района на храм-паметника „Свети Александър Невски”. \r\n\r\n „Беше внесен един законопроект в НС, като нашите колеги от автобусния бранш, една част от тях, осъществиха безпрецедентен натиск върху законодателната власт този законопроект да бъде изтеглен”, посочи в студиото на „Тази сутрин” Йордан Арабаджиев, изпълнителен директор на Съюза на международните превозвачи. \r\n\r\n Според него в законопроекта наистина има спорни текстове, но мястото на дебата е в парламента. \r\n\r\n Председателят на Браншовия съюз за стопанска инициатива в транспорта Магдалена Милтенова го репликира, като посочи, че на заседание на парламентарната комисия по транспорт именно представители на протестиращите днес са признали, че те са написали законопроекта, който сега ще защитават на улицата – твърдение, което Арабаджиев категорично отрече. \r\n\r\n Милтенова посочи, че камарата ще контролира целия бранш, като собственият й контролен съвет е едва от четирима души плюс министъра на транспорта, който обаче е само със съвещателен глас. Освен това той ще издава лицензи само по предложение на новата структура. \r\n\r\n Има европейски правила, които браншът изпълнява. Ние, вместо да извършим реформите, които трябва да се извършат в Изпълнителна агенция „Автомобилна администрация”, се опитваме да ги прехвърлим в една частна структура”, подчерта Милтенова. Тя припомни, че по Конституция никой не може да бъде задължен да участва в професионално сдружение, а точно това се случва с предлагания законопроект, който задължава превозвачите да се включат в нарочна Камара. \r\n\r\n Арабаджиев посочи, че възможен вариант е членството в камарата да стане доброволно. Според него обаче без закон, който да регламентира отношенията между бранша и държавата, превозвачите може просто да се обединят в поредната организация, която не може да защити интересите им. \r\n \n\t\t\t\t\t\t", "date": "2018.07.04", "title": "\"Другите\" от автобусния бранш излизат на свой протест, двата лагера в караница, едните обаче пеят фалшиво..."}
