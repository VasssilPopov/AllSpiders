{"url": "http://www.bnews.bg/article/246817-bez_progres_i_pri_emeri_arsenal_se_dadoha_lesno_na_manchestar_siti", "text": "\n Отборът на Манчестър Сити започна новия сезон в Премиър лийг по подобаващ начин. Шампионите спечелиха гостуването си на Арсенал с 2:0, вгорчавайки официалния дебют на новия мениджър на \"топчиите\" - Унай Емери. \r\n\r\n Хората на Пеп Гуардиола подсигуриха трите точки с гол във всяко едно от двете полувремена. Първото от тях бе дело на Рахийм Стърлинг, а след паузата се разписа Бернардо Силва. \"Гражданите\" можеха да направят и още по-впечатляващ, ако с пропуски не бе блеснал централният им нападател Серхио Агуеро. \r\n\r\n На Арсенал пък явно им е необходимо още време под ръководството на новия наставник, тъй като този следобед лондончани не оправдаха и 10% от големите очаквания към Унай Емери. \r\n\r\n Все още свикващи с мисълта, че ерата \"Арсен Венгер\" вече е приключила, домакините започнаха много притеснено. Хората на Унай Емери често бъркаха със своите подавания, като бяха поставени под угрозата да допуснат и ранно попадение, ако Петър Чех не бе парирал изстрел от малък ъгъл на Стърлинг. \r\n\r\n По-доброто начало за \"гражданите\" логично ги дари и с гол още в 13-ата минута. Отбраната на Арсенал отново допусна Рахийм Стърлинг да дриблира опасно до линията на наказателното поле. Английският национал този път не сгреши и с плътен шут препарира безпомощния Петър Чех. Изпълнението му пък впечатли изключително много и емоционалния мениджър на гостите Пеп Гуардиола. \r\n\r\n Арсенал можеше бързо да се върне в този двубой, като головата отговорност падна върху плещите на крайния бранител Ектор Бейерин. Испанският национал демонстрира отлична техника на малък периметър, след което отправи диагонален изстрел, спасен рутинно от Едерсон. \r\n\r\n Пропускът на \"топчиите\" пък даде страхотен шанс за бърза контраатака на Сити. \"Гражданите\" свършиха всичко като по учебник, до паса към Кун Агуеро, чийто мерник изневери и прати топката от външната страна мрежата. \r\n\r\n Над 55 000 зрители на \"Емиратс\" без малко щяха да станат свидетели на най-абсурдния автогол в историята на футболната игра. На крачка от това да се посрами жестоко бе Петър Чех, който изпита затруднения при върната топка от Гендузи и така я изчисти в корнер, че за няколко сантиметра не заби коженото кълбо в собствената си врата. \r\n\r\n Вратарят на Арсенал се реваншира за глупостта си малко по-рано, след като опази своя тим от второ попадение в 28-ата минута. Чехът сътвори отлично двойно спасяване, след като първо парира при шут от фаул на Марез, а миг след това спря и добавката на Лапорт. \r\n\r\n Допълнителен проблем сполетя мениджъра на Арсенал - Унай Емери в 35-ата минута, когато крайният бранител Ейнсли Мейтланд-Найлс получи травма и трябваше да бъде заменен от новата покупка Щефан Лихтщайнер. \r\n\r\n Малко преди сигнала за почивка, звездата на домакините - Пиер-Емерик Обамеянг беше много близо до отбелязването на попадение. Габонецът атакува на скорост отбраната на Сити и отправи тежък шут, който прелетя на сантиметри от страничната греда на Едерсон. \r\n\r\n Играта на Арсенал се оживи, след като на терена се появи френският нападател Александре Лаказет. Той имаше отлична ситуация да възстанови паритета, след като овладя на гърди пас на Обамеянг. В следващия момент бившата звезда на Лион отправи акробатичен изстрел, който незнайно как не порази вратата на \"гражданите\". \r\n\r\n Сити можеше да реши всичко в този мач с настъпването на 62-ата минута. Звездата на \"гражданите\" Кун Агуеро остана сам срещу Петър Чех, но не демонстрира достатъчно класа, стреляйки право в тялото на съперниковия вратар. Пропускът породи гневна реакция от страна и на Кевин Де Бройне, който бе напълно сам и при подаване щеше да реализира с лекота. \r\n\r\n Прошка за лондончани обаче нямаше 60-секунди по-късно, когато Сити очаквано удвои своята преднина. Правещият посредствен мач Бенжамен Менди най-сетне сътвори пробив по крилото, след което майсторски видя непокрития на дузпата Бернардо Силва. Португалецът шутира без подготовка, донасяйки голяма радост за редиците на английския шампион. \r\n\r\n Интригата в това дерби можеше да се съживи в 86-ата минута, когато Меуст Йозил изскочи зад последния човек в отбраната на Сити. Вече бившият германски национал обаче бе изпреварен от дебнещия ситуацията Едерсон. \r\n\r\n В следващия кръг Манчестър Сити има наглед лесно домакинство на Хъдърсфийлд, докато Арсенал ще има още едно дерби - гостуване на Челси. \r\n \n\t\t\t\t\t\t", "date": "2018.08.12", "title": "Без прогрес и при Емери! Арсенал се дадоха лесно на Манчестър Сити!"}
{"url": "http://www.bnews.bg/article/246808-belfast_e_stolitsa_na_seksualnite_avantyuri_ednodnevki", "text": "\n Класация постави Белфаст на първо място за сексуални авантюри-еднодневки, като 74 процента от запитаните се похвалиха, че са си намерили там партньор за неангажираща връзка, пише в. \"Метро\". \r\nВ първата петица влизат също градовете Дърнам , Уолсол, Суонзи и Глостър. Нортхамптън също било добро място за разгулен секс, като 22 процента от анкетираните си признали, че там били направили над 30 \"бройки\". \r\n  \r\nНай-задръстеният град за палави срещи се оказал Съндърланд, където едва 25 процента от респондентите се похвалили с някакъв успех. \r\nПроучването било поръчано от фирма за презервативи. От него ставало видно, че 56 процента от британците са изживели сексуална авантюра-еднодневка на някой етап от живота си. \r\n \n\t\t\t\t\t\t", "date": "2018.08.12", "title": "Белфаст е столица на сексуалните авантюри - еднодневки"}
{"url": "http://www.bnews.bg/article/246812-goranov_ne_priemam_ataki_sreshtu_darzhavnata_administratsiya", "text": "\n Не приемам атаки срещу държавната администрация и особено срещу експертите от финансовото министерство и Агенция \"Митници\", каза днес във Варна финансовият министър Владислав Горанов. Повод за реакцията му бе изявлението на президента Румен Радев по-рано през деня по случая с обществената поръчка в Бургас, с която бе свързан Димитър Желязков - Митьо Очите. \r\n  \r\nАко държавният глава е решил да води политическа война с партия ГЕРБ, това е негово право, но не съм съгласен да бъдат атакувани експерти, които не само през последните години, а и през целия преход са гарантирали финасовата стабилност на държавата, посочи Горанов. По думите му обществената поръчка е подписана от човек с над 20 години стаж - сестра на висш политик от БСП, но е професионалист и както всички държавни служители служи на цялото общество. \r\nСамата поръчка е на фирма с лиценз от МВР и е на стойност 2 520 лева за 2 години, допълни Горанов. Според него проверките за провеждането й и материалния интерес не предполагат драматични политически реакции. Ако това е голямата обществено-политическа тема, аз съм склонен като министър на финансите, да поема определена политическа отговорност, допълни Горанов. \r\n  \r\nНа въпрос има ли политически чадър над Желязков министърът посочи, че вероятно е така, защото този мъж е осъждан и за него има доста данни. Нека президентът да каже кой пази Желязков, каза Горанов и посочи, че точно настоящата изпълнителна власт го е задържала с помощта на турските служби, като тогава е възникнал и скандалът около партийната структура на БСП в Бургас. \r\n\r\n Ние сме първото правителство, което задели ресурс от милиарди левове за модернизацията на армията, каза още финансовият министър. По думите му това, че в края на миналата година компанията, която щеше да строи кораби за флота, се отказа в последния момент, всъщност води до забавяне в изпълнението на проекта. \r\n  \r\nУспешните реализации в борбата с контрабандата показват, че сътрудничеството между институциите в страната е много добро, допълни Горанов. Той припомни, че 2017 г. е приключила с шест милиарда лева повече в сравнение с 2014 г. Настоящата година пък върви с близо 2 милиарда лева повече спрямо 2017 г., допълни Горанов. По думите му това показва, че в администрациите работят професионалисти и има политическа воля за справяне с проблемите като контрабандата и сивата икономика. \r\n \n\t\t\t\t\t\t", "date": "2018.08.12", "title": "Горанов: Не приемам атаки срещу държавната администрация"}
{"url": "http://www.bnews.bg/article/246811-erdogan_stranata_ne_e_vav_valutna_kriza_turskiyat_darzhaven_glava_se_strahuva_da_priznae_ochevidnoto", "text": "\n Президентът на Турция Реджеп Тайип Ердоган в събота отвхърли твърденията, че страната му се намира във валутна криза, определяйки спада в турската лира като \"волиталлност\", която няма нищо общо с икономическите фундаменти, пише електронното издание на гръцкия вестник Kathimerini. Говорейки, след като президентът на САЩ Доналд Тръм удвои митата върху вноса на турска стомана и алуминий, Ердоган описа рекордния 18-прозентов спад на лирата в петък като \"ракетите на икономическата война, водена срещу Турция, пише \"Фокус\". \r\n\r\n Според Ердоган, тези, които са планирали свалянето на правителството в проваления опит за преврат през юли 2016 г., сега се опитват да ударят страната през нейната икономика.Той обеща да отвърне на удара, но не назова нито една конкретна страна. \r\n\r\n \"Тези, които не могат да се съревновават с нас на земята, прибягнаха към планове за онлайн измислени валути, които нямат нищо общо с реалностите на нашата страна, производството и истинската икономика\", заяви Ердоган по време на провинциална среща на неговата Партия на справедливостта и развитието в черноморския крайбрежен град Ризе. \r\n\r\n \"Страната не се разпада, нито пък се унищожава, банкрутира или изпада в криза\", заяви той, добавяйки, че изходът от \"валутния план\" е да се засили производството и да се \"минимизират лихвените проценти\". \r\n\r\n Турската лира изгуби около 40% от стойността си само през тази одина, предимно заради притесненията от влиянието на Ердоган върху икономиката, редицата му призиви за ниски лихвени проценти в лицето на високата инфлация и влошаващите се отношения със САЩ. Двете страни си противоречат по широк набор от въпроси - от различаващите се интереси в Сирия, до турските амбиции за закупуване на руски отбранителни системи и случая с евангелисткия свещеник Андрю Брънсън, който е съден в Турция по обвинения за тероризъм. \r\n\r\n \"Ердоган също така намекна за \"Краен срок\" за предаването на Брънсън, въпреки че не спомена точно САЩ да са наложили такъв. \"Те ни заплашиха, заявявайки че трябва да го изпратим до 18.00 часа... Това не е някоя случайна страна. Това е Турция\", заяви той.   \r\n  \r\n \n\t\t\t\t\t\t", "date": "2018.08.12", "title": "Ердоган: \"Страната не е във валутна криза!\" Турският държавен глава се страхува да признае очевидното!\r\n\r\n"}
{"url": "http://www.bnews.bg/article/246809-bencho_benchev_pravi_partiya", "text": "\n Пламен Даракчиев разказа интересна история за познанството си с бизнесмена Бенчо Бенчев. Под заглавие \"Бенчо прави партия\" дългогодишният активист на дясното политическо течение описва подробно в блога си Plamski.net как е участвал в създаването на политически проект, спонсориран от Бенчев. \r\n\r\n През 2004 г. Даракчиев приел да участва в инициативата, след като в убеждаването му се включил и вече покойният Гого от \"Тоника\". Политическите документи на партията били подготвени. Проведени били и няколко големи събрания, като на едно от тях присъствал и сегашният кмет на Бургас Димитър Николов, но в крайна сметка се оказало, че сивият кардинал в проекта не бил Бенчо Бенчев, а друг бизнесмен - тогавашният собственик веригата училища \"Европа\" Георги Христов. \r\n\r\n Ето я цялата история, разказана от Пламен Даракчиев: \r\n\r\n Тази дни го гледам често по телевизиите. Вече не се крие от камерите. Чета и негови интервюта по сайтовете. Минали са 14 години от запознанството ни. За това време при него има голям напредък. Някои хора проговорят на година-година и половина, други на три, а трети като Бенчо, например -- на шейсет и кусур. Това е то политиката! Ако бях лекар, непременно щях да я препоръчвам като форма на радикално лечение на моите пациенти с говорни дефекти или пък ментални недъзи. Но тъй като нямам нищо общо с медицината, ще разкажа история на това чудодейно оздравяване единственото в качеството си на неук политически знахар. \r\n\r\n И така, нека я караме от самото начало. \r\n\r\n Нито дясно, нито ляво... \r\n\r\n Годината е 2004-та. Чудна пролет е, но на мен са ми потънали гемиите. Първата ми грижа за деня са кутията цигари. Втората някак си да преживея позора-монарх с мандат, на който съм осигурил своевременно мандатоносител - Движениe \"Оборище\" (това е друга история, която си заслужава да разкажа някой ден). Едно телефонно позвъняване от стар приятел ме връща в живота. Така и така, едни бизнесмени, съветници в Бургаската община искат да да правят национална партия. Можеш ли да им подготвиш документите -- програма, устав и.т.н.. После той уточнява - плащат си. Добре, казвам, щом си плащат - може. \r\n\r\n Виждаме се в бирхалето \"България\". Моят приятел води двамина -- една позната от телевизионния екран физиономия и един непознат. Първият е Гого от \"Тоника\" (Георги Найденов), светла му памет, другият е Бенчо. \r\n\r\n Последният няма вид на милионер. С този загар на лицето по скоро ми изглежда на труженик, който току-що е приключил с жътвата. Погледът му е невинен. Очи на младенец, по божията волята изчистени грижливо дори от намек за рефлексия. \r\n\r\n Изпреварвам времето с цели десет години и се сдобивам с ново усещане -- че съм красив, умен и... направо да не повярваш -- успял човек. \r\n\r\n Докато пуша блажено и си припомням вкуса на уискито, Гого влиза в ролята си на говорител и излага подробно идеята. Изслушвам го. Направо фасулска работа. Зад гърба си имам тонове документи -- платформи, устави, позиции становища и пр. При това съм покрил целия спектър -- синдикати, партии, нпо-та. И всичко това за без пари. Като изключим Асоциацията на българските футболисти, покрай която блаженствам почти цяла година. \r\n\r\n За да не стане сакатлък още в самото начало пояснявам. Може да съм широко скроен човек, но що се отнася до политиката съм малко едностранно развит. И съответно мога да правя документи само на десни партии. Гого се усмихва широко -- един вид тъкмо за това става дума. Уточняваме какви документи и в какъв срок. След това минаваме на заплащането. Казвам 2000 лв заплата. И всичко -- \"до ключ\", както казват строителите. Ще рече \"до конгрес\", включително провеждането на мероприятието. Гого поглежда към зърнения милионер. Бенчо кима с глава и произнася първага си дума по време на срещата: \"Готово!\". Даже поклаща утвърдително глава с формата на круша обърната с дръжката надолу. \r\n\r\n И тогава, както и понастоящем, подстрижката му е на римски патриций. Късичкият му бретон смалява и без това неособено обширното му чело. Невинен поглед. \r\n\r\n Притеснен съм. Единствено присъствието на Гого в начинанието ме успокоява. \r\n\r\n Стискаме си ръцете и Бенчо произнася цели четири думи: \r\n\r\n -- Нито дясно, нито ляво... \r\n\r\n Налага се кратка образователна лекция. Вече отвън на вратата. Бенчо се съгласява с мен, че правилото е валидно, когато става дума за държавата и институциите. Впоследствие по събранията той често ще повтаря тази фраза, а пък аз често ще ще влизам в ролята на тълкувател. И ще отнасям казаното, примерно към реформата в съдебната власт. \r\n\r\n Искам цял живот да правя десни партии \r\n\r\n Месец по-късно. Хотел \"Банкя палас\". Отвън дузина лъскави автомобили. Включително мерцедесът висша класа на Бенчо. Дълга маса с около 30 души от разни краища на страна. Почти половината са зърнопроизводители от бранша на бургазлията. Лее се тиха музика и уиски. Изчитам документите. Присъстващите се уверяват, че работата е сериозна. Гласуват учредителната декларация и проекта за устав. За нула време се събират няколко десетки хиляди лева за първоначални разноски. Получавам си и аз заплатата. Кефя се. Хубаво е човек да печели от убежденията си. На другия ден си купувам костюм, обувки и няколко вратовръзки. \r\n\r\n Първото регионално събрание е в Пловдив в дома на Научно-техническите съюзи. Присъствието е далеч по-внушително от това на първоначалната сбирка. Освен зърнопроизводителите на Бенчо има сума ти свестни хора от бизнеса, които смятат, че е дошло време да защитят своите интереси. Междувременно вече е готова платформата на бъдещата партия. Разяснявам основните положения в нея -- съдебна реформа, децетрализация, демополизация на Здравната каса, МВР -- обърнато с хастара навън, плосък данък (По онова време от ИПИ вече рекламираха идеята), дерегулация до дупка, пенсионна реформа и пр. неща, по които и до ден-днешен въздишаме. Людмил Сандов*, който междувременно съм спечелил за идеята, продължава изложението, вече с необходимата конкретика. Добър тандем сме двамата и залата е впечатлена. \r\n\r\n Отново няма проблем с парите. Получавам си заплатата. Казвам на Людмил Сандов, че искам цял живот да правя десни партии. И той -- същото, моля ви се! \r\n\r\n Няколко дни по-късно с Бенчо тръгваме по срещи със зърнопроизводители от Североиточна България. Връщаме с през Ришкия проход. Пътят е дупка до дупка, а Бенчо кара суперджипа със 100-120. Нито капка жал към това скъпо и прескъпо произведение на автомобилното изкуство. По някое време отваря уста и произнася пак четири думи: \"Ще станеш ли председател?\". Отказвам любезно. Включително и позиция в бъдещия Управителен съвет. Идеята ми е да си остана в позицията на наемник, а той да продължи да бъде така послушен. И съответно да чете и изпълнява документите на проекто партията, които бълвам един след друг. По-сетнешното развитие на историята затвърждава у мен мнението, че и Бенчо си е мислил същото. Сиреч -- Даракчиев става лидер и изпълнява това, което искам от него. \r\n\r\n Бургаски вечери \r\n\r\n Идва ред и на родния край на Бенчо. В Бургас събранието е в голямата зала на хотел \"България\". В залата няма празен стол. Тук е елита на местния бизнес. Преди началото Бенчо ме извиква за малко настрана. Казва ми няколко къси изречения. Логическото ударение е върху всяка първа дума, която се произнася доста по-интензивно от следващата. Отстрани изглежда, че ми се кара, а всъщност той така си говори. Все едно слушаш японец, който говори български. О.К., щом трябва аз ще направя изложението пред гостите. Бенчо си отдъхва. \r\n\r\n Вече съм репетирал на предишните срещи, така че не ми е проблем да представя основните документи на партията, чието учредяване предстои. Плоския данък и пенсионната реформа галят слуха на бизнеса в залата. Сюблимния момент настъпва, докато обяснявам защо трябва да има децентрализация и регионално самоуправление. Задавам риторичния въпрос: докога бургазлии ще търпят този срам моряшките паспорти да се подпечатват в София ? Настъпва оживление. Тук-таме прозвучават попържни по адрес на софиянци. Възмущава се от тях и Димитър Николов, някогашен седесар и бъдещ кмет на Бургас от листата на ГЕРБ. \r\n\r\n Аз си имам две съседки... \r\n\r\n Вечерта се спускаме на юг по крайбрежието. За тийм билдинг по дискотеките. Бенчо ме запознава с Найден Милков -- чалга изпълнител и общински съветник. По-късно ще разбера, че той е създателя на небезизвестната \"Първа частна милициция\". С него има още две яки момчета. По някое време до мен на шубера сяда руса красавица. От другата страна Бенчо накланя глава към моята. Разбирам, че момичето е за мен. Но аз съм цанен за други неща и не показвам особен интерес. След малко от другата ми страна цъфва пищна брюнетка. Бенчо отново зависва над ухото ми. Ако не харесвам русата, мога да взема брюнетка. Ако пък искам мога да си гушна и двете. Аз отново съм пас. В крайна сметка проявяват нужното снизхождение към страната ми (джендърска, както биха казали днес)особа. Отпускат ми едно от лъскавите возила отвън, което ме прибира в прогимназията на Бенчо. \r\n\r\n Тя е в кв. \"Меден рудник\", на един висок хълм и се вижда-речи от цял Бургас. Сядам в огромната дневна, сипват ми уиски в огромна чаша и се заглеждам в огромния свят, представен от CNN върху сто и кусур инчовия телевизор със задна прожекция. Сетне се качвам по вътрешната стълба до един от етажите, където има апартамент, отреден за мен. Заспивам с мисълта, че не е лошо човек да е милионер. \r\n\r\n За двата вида куфарчета \r\n\r\n На другия ден се отбиваме с Бенчо до едно от курортните летовища на юг от Бургас. Той има там малко селище от бунгала. Нещо като ширпотреба, както се казваше едно време за за допълнителна стопанска дейност, която не е свързана с основната. Обръщаме по две-три питиета. Изслушвам разказа му за това как е направил първия милион.(Ето малко повече инфо по въпроса) От тогава знам, че в началото на прехода са раздавали два вида куфарчета -- едните безвъзмездно, а другите заемообразно. \r\n\r\n В първия случай вземаш да речем милион и половина и нищо не връщаш. Ако направиш нещо с тях, търсят те, ако ги профукаш -- забравят те. Във втория случай отнасяш в куфарчето едни сто хиляди лева, списък на кооперациите, които трябва да обиколиш за зърно, телефон на директора на държавното предприятие, което ще ти даде камиони, телефон на агенцията, която ще ти обработи документите, фирмата получител в Южна Америка, кораба, на който ще товариш в пристанище Бургас и пр. В резултат на това, получаваш по сметка 1,6 млн лв, от които връщаш сто хиляди. Разликата с първия вид куфарчета е, че тук операцията е повторяема. Ще рече всяка година по по 1,5-2 млн. В зависимост от цената на зърното. \r\n\r\n На връщане се отбивам в Айтос и гостувам за малко на Гого и Ева, която много харесвам, но за първи път виждам на живо. Оставам с впечатление, че тя е далеч по в час в политиката, отколкото Гого. \r\n\r\n Наближаваме финалната права \r\n\r\n В София ме чака много работа. Партията вече е наела офис -- един апартамент срещу Спортната палата. Има сътрудници, телефоните звънят, тече усилена работа. През офиса наминават и доста стари приятели. Измежду тях Асен Кънев, по онова време мениджър на софтуерна фирма и Елеонора Негулова, президент на Асоцицията на малките и средните предприятия. От нея също чакаме ченове и съответно делегати на предстощия конгрес. Междувременно се срещам с Георги Стоев и Лъчо Богданов от \"Индъстри Уоч\". Прочели са документите на партията и са съгласни да работим заедно по тях. Подписваме договор за един пространен анализ и предложения за данъчна и бюджетна реформа. Изискват го сериозните намеренията в партийната платформа -- плоският данък, пенсионната и здравноосигурителната рефора и пр. По-късно получавам драфта за първо четене, както се казва. Същият ден се виждаме с Бенчо и му казвам, че трябват едни 5000 аванс, т.е. половината сума от тази, която предвижда договора ни с \"Индъстри уоч\". Той бърка с готовност в джоба си. Спирам го. В случая парите трябва да се преведат по сметка. \r\n\r\n Междувременно Бенчо предлага име на новата партия -- \"Достойна България\". Не съм очарован, но скланям да го приемем за работно, докато измислим нещо по-добро. \r\n\r\n Когато пешката се окаже офицер \r\n\r\n Един хубав ден ми звъни Георги Христов **. Той е приятел на Бенчо и е важен член на Инициативния комитет. На събранията не е словоохотлив. Седи и слуша. Отивам в неговия офис на \"Пиротска\", той като собственикът на веригата училища \"Европа\" е инвалид и трудно се придвижва. Така и така, казва ми той, от програмата трябва да падне този раздел за съдебната власт. Изненадан съм. Още повече, че документите са гласувани и обсъждани от толкова много хора. На всичкото отгоре става дума за най-ключовия раздел в платформата и в съпътстващите я проекторезолюции за конгреса. Опитвам се да разбера какви са аргументите му. Не му е сега времето, казва той, трябва да се концентрираме върху управлението и отделните сектори. Това с правосъдието и институциите е съвсем друга работа и не е по силите на една прохождаща партия. \r\n\r\n Както и да е. Забравям начаса за този разговор. Груба грешка. След няколко дни Бенчо дотърчава от Бургас. Така и така, от това за съдебната власт няма нужда, не бива да се бутаме между шамарите. Водим дълъг разговор, в който аз не отстъпвам. Бенчо си тръгва омърлушен. Аз, обаче загрявам, че става нещо. Гърмян заек съм през годините и не ми трябва да много, за да видя накъде вървят нещата. Отделно от това вече съм забелязал, че в присъствието на Георги Христов се умълчава повече от обичайното. Все едно му е водещия офицер. Въпреки това продължавам работата си в офиса. Новото е, че Бенчо вече не ми звъни. Нито пък Георги Христов. Нито пък, който и да е друг от Инициативния комитет. Единствено Гого продължва да ми звъни. Даже по някое време праща в София своя син Димитър. Не нещо като обучение по документите на партията. \r\n\r\n Няколко дни по-късно ми се обажда онзи приятел, който доведе при мен Бенчо и Гого. Така и така, казвай той, трябва да направиш това, което са ти казали. Иначе мисията ти приключва. \r\n\r\n Сега вече схващам напълно ситуацията. Обаждам се на Асен, на Елеонора и на още неколцина приятели, за да им кажа как стоят нещата. Заедно с тях се оттеглят вкупом и всички останали, които са последвали не нас, а онова, което пише в платформата. \r\n\r\n Сетне предавам документацията на Митко, синът на Гого, който между другото е произведен в нещо като координатор. Вземам си довиждане с Людмил, който избира да остане. Прибирам се у дома и свалям вратовръзката. Имам пари за цигари до края на месеца. \r\n\r\n На следващата година ПП \"Обединение за достойна България\" се явява на парламентарните избори. Разбира се със съвсем други документи. И със слоганът \"Нито ляво, нито дясно!\", придобил своето изначално значение след моето оттегляне. Резултатът е повече от плачевен. \r\n\r\n Години по-късно една вечер чувам по новините, че прокуратурата е поискала закриването на трийсетина бездействащи партии, измежду които и тази на Бенчо. \r\n\r\n Тези дни пък разбирам от медиите, че макар вече да е разжалван от съда като лидер на политическа организация, Бенчо не е останал без партия. Ще рече не е в качеството си на обикновен гражданин. Той вече е гражданин от БСП, т.е. съветник в община Бургас от гражданската квота на столетницата. \r\n\r\n И сега Корнелия иска да го лиши от гражданство, моля ви се! \r\n\r\n В какви времена живеем само! \r\n \n\t\t\t\t\t\t", "date": "2018.08.12", "title": "Бенчо Бенчев прави партия! "}
{"url": "http://www.bnews.bg/article/246810-kamion_se_zapali_po_vreme_na_dvizhenie", "text": "\n Камион, натоварен със сено, се самозапали и изгоря напълно на пътя между Димитровград и Стара Загора, предаде БГНЕС. \r\n  \r\nЗаради инцидента движението беше отклонявано часове наред днес следобед. При инцидента няма жертви и пострадали хора. \r\n  \r\n \n\t\t\t\t\t\t", "date": "2018.08.12", "title": "Камион се запали по време на движение"}
{"url": "http://www.bnews.bg/article/246814-tsska_si_uredi_700_bileta_v_kopenhagen", "text": "\n След настойчиви преговори от страна на ръководството на ЦСКА, домакините от \"Копенхаген\" направиха изключение в процедурата си по продажба на билети за гостуващата публика и разрешиха всеки на място в деня на мача да може да си закупи пропуск. \r\n\r\n По този начин ще се улеснят и пътуващите от различни европейски държави български привърженици. \r\n\r\n За армейските фенове е отделен специален сектор-D1. Капацитетът му е 700 места. \r\n\r\n Призовават се всички да спазват правилата и организацията на местните власти. От ЦСКА се похвалиха: \"Вече доказахме както в Рига, така и във Виена, че сме пример за коректно поведение, за което бяхме официално поздравени от делегатите на УЕФА на двете срещи.\" \r\n\r\n Мачът-реванш е в четвъртък, а в първия двубой датчаните биха с 2:1 на \"Васил Левски\" \r\n \n\t\t\t\t\t\t", "date": "2018.08.12", "title": "ЦСКА си уреди 700 билета в Копенхаген "}
{"url": "http://www.bnews.bg/article/246813-kitayski_turist_zagina_sled_kato_beshe_napadnat_ot_hipopotam", "text": "\n Китайски турист загина в Кения, след като беше нападнат от хипопотам край бреговете на езерото Найваша, предаде Ройтерс. \r\n  \r\nКитаецът правел снимки на живописния пейзаж, когато се случил инцидентът. Когато бил докаран в Окръжната болница в Найваша, той вече бил мъртъв. Друг турист обаче оцелял след нападението. \r\n\r\n Местните власти издирват агресивното животно. Те съобщиха имената на загиналия и на оцелелия, съответно Чън Мин Чуан на 66 години и У Пън Тъ на 62. \r\n  \r\nМестните медии изтъкват, че покачването на водите на езерото Найваша карало хипопотамите да навлизат в парковете на близките хотели, търсейки паша извън обичайните си територии. \r\n  \r\nГрад Найваша е разположен до едноименното езеро и отстои на 90 километра северозападно от столицата Найроби. \r\n \n\t\t\t\t\t\t", "date": "2018.08.12", "title": "Китайски турист загина, след като беше нападнат от хипопотам"}
{"url": "http://www.bnews.bg/article/246815-ivanka_tramp_v_sasht_nyama_myasto_za_neonatsisti_i_rasisti", "text": "\n В САЩ няма място за неонацисти, за расизъм и хора, пропагандиращи превъзходство на бялата раса, написа в Туитър дъщерята на президента Доналд Тръмп, Иванка, няколко часа преди митинг на т.нар. супремасисти във Вашингтон, предаде Франс прес, цитирана от БТА. \r\n\r\n Мнозина упрекват президента Тръмп, че не осъди категорично тези групи след събитията на 12 август 2017 г. в град Шарлотсвил, щата Вирджиния, годишнината от които крайнодесни демонстранти се готвят да отбележат днес в американската столица. \r\n\r\n \"Преди година в Шарлотсвил станахме свидетели на отвратителна демонстрация на омраза, расизъм, нетърпимост и насилие\", написа Иванка Тръмп в Туитър. Американците са благословени да живеят в страна, която защитава свободите, свободата на словото и разнообразието на мненията, но в нашата велика страна няма място за бели супремасисти, за расизъм и неонацизъм. Вместо да се атакуваме, раздирани от ненавист, расизъм и насилие, можем да се извисяваме взаимно, отбеляза тя. \r\n\r\n В пост в Туитър вчера Доналд Тръмп заяви, че \"осъжда всички видове расизъм и прояви на насилие\", без да назове крайнодесните, неонацизма или белите супремасисти. \r\n\r\n При събитията в Шарлотсвил преди година президентът каза, че \"има свестни хора и от двете страни\" и дори обвини антифашистките активисти, че са провокирали демонстрантите, с което предизвика вълна от критики. \r\n\r\n На този ден миналата година след сблъсъци неонацистки симпатизант се вряза с кола в група участници в антирасистки протест, при което уби 32-годишна жена и рани 19 души. \r\n \n\t\t\t\t\t\t", "date": "2018.08.12", "title": "Иванка Тръмп: В САЩ няма място за неонацисти и расисти "}
{"url": "http://www.bnews.bg/article/246802-pet_darzhavi_si_podelyat_bogatoto_na_resursi_kaspiysko_more", "text": "\n идерите на петте страни, разположени около Каспийско море, подписаха днес в казахстанския град Актау конвенция, дефинираща правния статут на това стратегическо море, в което има значителни залежи на петрол и газ, предаде Франс прес, цитирана от БТА. \r\n\r\n Документът беше парафиран от президентите на Русия, Казахстан, Иран, Азербайджан и Туркменистан. Така Каспийско море получава ясен статут, какъвто нямаше от разпадането на Съветския съюз. \r\n\r\n Преди церемонията по подписването домакинът, казахстанският президент Нурсултан Назарбаев, определи събитието като историческо. \r\n\r\n \"Можем да кажем, че консенсусът за статута на морето беше постигнат трудно и отне време. Преговорите продължиха 20 години и изискваха големи и общи усилия от страна на заинтересованите държави\", отбеляза той. \r\n\r\n Руският държавен глава Владимир Путин каза, че и той, и колегите му смятат, че каспийската среща на върха е имала \"епохално значение\", и призова за по-голямо военно сътрудничество между каспийските страни. \r\n\r\n Путин подчерта, че Конвенцията за правния статут на Каспийско море утвърждава изключителното право и отговорност на държавите за съдбата на Каспийско море, като установява ясни правила за колективното му използване. \r\n\r\n \"Въз основа на консенсус и взаимно зачитане на интересите бе изработен съвременен и балансиран международен договор, който заменя съветско-иранските споразумения от 1921 и 1940 г.\", заяви руският президент, цитиран от ТАСС. \r\n\r\n Иранският му колега Хасан Рохани посочи, че конвенцията не установява окончателните разделителни линии в морето и че преговорите по този въпрос трябва да продължат. \r\n\r\n Казахстанският лидер заяви, че в дейността си страните ще се придържат към основни принципи - превръщането на Каспийско море в зона на мир и добросъседство, използването му за мирни цели, зачитане на суверенитета и териториалната цялост, неприсъствие в морето на въоръжени сили, които не са на петте страни. \r\n\r\n Назарбаев отбеляза, че на срещата е постигнато съгласие по разделянето на акваторията на Каспийско море на зони с различен режим. \r\n\r\n Определихме териториални води от 15 морски мили, като външните им граници придобиват статут на държавни. Към териториалните води се добавя риболовна зона от 10 мили, където всяка страна има изключителни търговски права. За да се запазят уникалните биологични ресурси, риболовът в цялата акватория ще се осъществява на принципа на съгласувани национални квоти, подчерта той. \r\n\r\n Подписването на конвенцията ще съдейства за успокояване на продължило с десетилетия напрежение в този богат на изкопаеми горива район - залежите от петрол в него се изчисляват на близо 50 милиарда барела, а от природен газ - на около 7,3 трлн. куб. м газ. \r\n\r\n Днешната среща на върха е петата от 2002 г. насам, макар че след разпадането на СССР, когато около морето се появиха четири нови държави, са били свикани над 50 министерски и технически срещи, припомня АФП. \r\n\r\n В Актау бяха подписани документи за сътрудничество в сфери като сигурността и борбата с тероризма, както и търговско-икономически споразумения. \r\n \n\t\t\t\t\t\t", "date": "2018.08.12", "title": "Пет държави си поделят богатото на ресурси Каспийско море"}
{"url": "http://www.bnews.bg/article/246803-rumen_radev_ako_ima_novo_sluzhebno_pravitelstvo_vsichki_chinovnitsi_van_darzhavniyat_glava_obvini_gerb_v_umishlen_sabotazh_na_voennite_proekti", "text": "\n Властта действа все още мудно и нерационално по отношение на модернизацията на флота и въоръжените сили. Това каза във Варна президентът Румен Радев, който участва в церемонията по повод 139-ата годишнината на Военноморските сили. \r\n\r\n Целта на управляващите била да трупат излишък. \r\n\r\n \"Ако и тази година се повтори сценарият от миналата - гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък. Да се генерира излишък, който отново да се похарчи по неясни механизми и критерии\", заяви държавният глава. \r\n\r\n В речта си президентът обърна внимание и на сблъсъка на интереси в региона на Черно море. \"Непрекъснато нараства значението на Черноморския регион, в който се преплитат много и често конфронтиращи се геополитически и икономически интереси\", изтъкна Румен Радев. \r\n\r\n Президентът се обърна към получилите първо офицерско звание випускници на Висшето Военноморско училище \"Никола Вапцаров\". \r\n\r\n \"На вашето поколение се пада една от най-важните мисии - да въведете, да внедрите и да разгърнете пълните възможности на новата техника, която нашите Военноморски сили заслужават и която трябва да постъпи на въоръжение в най-скоро време. Носете пагоните, които днес получихте, с достойнство и чест. Всичко друго могат да ви отнемат, но вашата офицерска чест и достойнство можете само и единствено вие да предадете. Никога не го правете и помнете, че да си български офицер не е просто професия, а призвание и дълг пред отечеството\", каза държавният глава Румен Радев. \r\n\r\n След ритуала по присвояване на първо офицерско звание на випускниците от Висшето военноморско училище \"Никола Йонков Вапцаров“ военнослужещи от Военноморските сили представиха елементи от операция по морска сигурност. Румен Радев разговаря с курсантите на висшето училище на борда на фрегатата „Дръзки“, откъдето наблюдава демонстрациите. \r\n\r\n \r\n\r\n Пред медиите Радев коментира и изказването на македонския премиер Зоран Заев, че Илинденско-Преображенското въстание е македонско. \r\n\r\n \"Вие чухте ли, че има извинение, аз не чух. Това във Фейсбук не е извинение\", коментира държавният глава. \"Той посочи за грешка, но не коригира думите си, а за мен е необходимо. Българското правителство не реагира така, както трябва\", каза още президентът. \r\n\r\n Държавният глава добави, че не може дългосрочните интереси на България да стават жертва на мимолетен политически ПР. „Очаквам от българското правителство ясно заложени параметри и откровено споделени по формален начин на нашите отношения с Македония. Имаме всички основания за добросъседство и за включване на клаузите от този договор, разбира се, разширени в глава 35-а от преговорния процес на република Македония в Европейския съюз”, посочи Румен Радев. \r\n\r\n Той смята, че клаузите от Договора за добросъседство с Македония трябва да бъдат включени в преговорния процес на страната за членство в ЕС. \r\n\r\n \"Имаме всички основания и за допълнителен анекс към договора, и за включване на клаузите от този договор, разширени, в глава 35 от преговорния процес на Република Македония за членство в ЕС\", каза държавният глава. \r\n\r\n \"Недопустимо е за мен и неприемливо евроатлантическата перспектива на Македония да става за сметка на българската история, идентичност и суверенитет\", обобщи той. \r\n\r\n \r\n\r\n \"Тече паралелна кампания, която по най-нагъл начин се опитва да пришие Митьо Очите на служебното правителство“, заяви още Радев. Той определи това като „пореден опит да се прехвърли проблемът от болната на здравата глава\". \r\n\r\n \"Вече провериха отчетите в Сметната палата и такова име Бенчо Бенчев не фигурира в моята кампания. Нито го познавам, нито съм бил на гости у тях. Но тече една паралелна кампания, която по най-нагъл начин се опитва да пришие Митьо Очите на служебното правителство\", недоволства Радев. \r\n\r\n Той отбеляза, че Митьо Очите е в криминалните хроники от години, а това няма как да стане без чадър от властта. \"Същите тези, които са сключили договора в митниците, кой ги е назначил тях? Тук се прави внушение, че само няколко дни, след като встъпва в длъжност, служебното правителство сключва този договор, но на практика назначените от ГЕРБ чиновници в митниците, които служебното правителство остави непокътнати, те лично подписват договори и нека не си правим илюзии - за да има договор, има си законови процедури и срокове, които трябва да се изпълнят. Това означава, че цялата процедура - от обявление до класиране и решение, е извършена от тези назначени от ГЕРБ чиновници по времето на кабинета \"Борисов 2\". Те сключват и договор. Вие помните какъв вой се надигна, че служебното правителство освобождава високопоставени чиновници в някои ведомства. Сега излиза, че единственият грях на служебното правителство е, че е оставило всички останали\", каза Радев. \r\n\r\n Той се закани, че ако отново трябва да сформира ново служебно правителство, ще направи масова чистка, за да няма подобни обвинения. \"Изводът е ясен - следващият път, ако има такъв - всички вън\", заяви Румен Радев. \r\n\r\n \r\n\r\n Правителството трябва да вземе ясно и категорично решение за Българската агенция по безопасност на храните и диагностиката на чумата по дребните преживни животни, коментира Радев по повод ситуацията с отменената обществената поръчка на стойност малко над 336 хил. лв. за препарати за диагностика на чумата по дребните преживни животни. \r\n\r\n Той подчерта, че по отношение на Българската агенция по безопасност на храните правителството трябва да вземе ясно и категорично решение. \r\n  \r\n\r\n < \r\n  \r\n \n\t\t\t\t\t\t", "date": "2018.08.12", "title": "Румен Радев: \"Ако има ново служебно правителство, всички чиновници - вън!\" Държавният глава обвини ГЕРБ в умишлен саботаж на военните проекти!"}
{"url": "http://www.bnews.bg/article/246804-cheren_den_na_patya_zaginaha_6_dushi_v_tri_intsidenta", "text": "\n През последните часове при катастрофи загинаха 6 души. Две коли са се сблъсквали челно около 15:00 часа на пътя между с. Добролево и с. Борован край Враца, загинали са шофьорът на единия автомобил и пътник от другия. Движението временно е пренасочено през Бяла Слатина и Търнава. \r\n\r\n Край с. Брусарци жена загина, след като кола беше пометена от влак на жп прелез. Автомобилът е спрял на прелеза, въпреки червения сигнал. \r\n\r\n Войната на пътя взе още три жертви в района на Първомай, където автомобил се блъсна в трактор. Причината най-вероятно е, че светлините на ремаркето не са били изправни. \r\n \n\t\t\t\t\t\t", "date": "2018.08.12", "title": "Черен ден на пътя: Загинаха 6 души в три инцидента"}
{"url": "http://www.bnews.bg/article/246806-livarpul_opravda_vsichki_ochakvaniya_i_zapochna_sas_silna_zayavka_vav_visshata_liga", "text": "\n Ливърпул записа категорична победа с 4:0 при домакинството на Уест Хем от първия кръг на Висшата лига на „Анфийлд“. По този начин воденият от Юрген Клоп отбор даде категорична заявка, че ще бъде един от претендентите за титлата в английския шампионат през настоящата кампания. Садио Мане отбеляза два гола при успеха на Ливърпул, а по едно попадение добавиха Мохамед Салах и Даниел Стъридж.   \r\n\r\n Ливърпул имаше тотално превъзходство срещу своя съперник Уест Хем през първото полувреме. \r\n\r\n Мърсисайдци създадоха първата много опасна ситуация в мача още в 8-та минута. Мохамед Салах пусна много добър пас към Роберто Фирмино, който бе изведен на отлична позиция, но се забави със завършващия удар и Майкъл Антонио успя да му избие топката, която бе уловена след това от Лукаш Фабиански. \r\n\r\n Садио Мане получи отличен извеждащ пас в 15-та минута, но не успя да окаже добър контрол върху топката, а Фабиански излезе и улови. \r\n\r\n Джеймс Милнър центрира остро в наказателното поле на Уест Хем в 17-та минута, но Салах и Фирмино се разминаха с топката. \r\n\r\n Ливърпул поведе в резултата в 19-та минута. Наби Кейта много добре видя включването отляво на Андрю Робъртсън, който центрира остро в наказателното поле на Уест Хем, където Мохамед Салах бе оставен непокрит и отблизо вкара в опразнената врата. \r\n\r\n Тренд Александър-Арнолд стреля опасно от фаул в 24-та минута, но Лукаш Фабиански демонстрира много добър рефлекс и успя да избие топката в корнер. \r\n\r\n Уест Хем можеше да изравни резултата в 27-та минута, когато след центриране от корнер в наказателното поле на Ливърпул Балбуена бе изпуснат и стреля с глава, но Алисон спаси. \r\n\r\n Пред Марко Арнаутович се откри много добра възможност в 30-та минута, когато стреля, но не успя да нанесе добър удар и Алисон спаси без проблеми. \r\n\r\n Ливърпул организира страхотна атака в 37-та минута, когато Фирмино комбинира със Салах, който отблизо стреля, но Фабиански успя да спаси. \r\n\r\n Садио Мане с глава се опита да изведе Мохамед Салах на чиста позиция в наказателното поле на Уест Хем, но Фабиански излезе, изпревари египетския нападател и улови топката. \r\n\r\n Ливърпул удвои своята преднина в добавеното време на първата част. След центриране в наказателното поле на Уест Хем, Милнър върна топката назад към Мане, който отблизо вкара в опразнената врата. \r\n\r\n През второто полувреме Ливърпул видимо намали оборотите, но въпреки това не остави никакви шансове за своя съперник. \r\n\r\n Ливърпул вкара трети гол в 53-та минута, но попадението бе от категорична засада. Роберто Фирмино подаде към Мане, който бе в положение на засада, която не бе маркирана от страничния съдия и сенегалският нападател вкара топката в долния десен ъгъл на вратата на Лукаш Фабиански. \r\n\r\n Ливърпул реализира четвърти гол в 88-та минута. След центриране от корнер в наказателното поле на Уест Хем, Робърт Снодграс не успя да изчисти топката с глава, а я продължи към Даниел Стъридж, който отблизо порази вратата на Лукаш Фабиански. \r\n\r\n Пред Даниел Стъридж се откри нова възможност в 90-та минута. Нападателят стреля, но Лукаш Фабиански успя да спаси. \r\n\r\n В следващия кръг Ливърпул гостува на Кристъл Палас, докато Уест Хем е домакин на Борнемут. \r\n \n\t\t\t\t\t\t", "date": "2018.08.12", "title": "Ливърпул оправда всички очаквания и започна със силна заявка във Висшата лига!"}
{"url": "http://www.bnews.bg/article/246816-dve_sela_byaha_evakuirani_zaradi_golyam_pozhar_v_gartsiya", "text": "\n Две села бяха евакуирани заради голям пожар в Гърция. Огънят гори на остров Евия, съобщава NOVA. \r\n  \r\nЕвакуацията на Кондодеспоти и Ставрос е с превантивна цел, като засега не се съобщава за засегнати от огъня жилищни райони. \r\n10 самолети и хеликоптери вече са в района на пожара. Изпратени са и допълнителни екипи на пожарната. \r\n  \r\nОстровът е покрит с гъста гора. Намира се на около 80 километра от района, в който пожарите отнеха живота на близо 100 души преди три седмици. \r\n \n\t\t\t\t\t\t", "date": "2018.08.12", "title": "Две села бяха евакуирани заради голям пожар в Гърция"}
{"url": "http://www.bnews.bg/article/246786-andzhelina_dzholi_e_prieta_v_bolnitsa_s_hranitelno_razstroystvo", "text": "\n Анджелина Джоли е била приета в болница с хранително разстройство на психична основа, съобщава изданието \"Холивуд лайф\", цитирано от БГНЕС. \r\n\r\n В болничното заведение Джоли ще изкара около две седмици. \r\n\r\n Междувременно тя преустановява работата си във филма, в който се снима - \"Господарка на злото 2\". \r\n\r\n Актрисата отново си е внушила, че страда от излишно тегло. В резултат на това тя е станала 44 килограма при ръст от 170 сантиметра. Което било най-тревожно, Джоли продължавала да слабее. \r\n\r\n Актрисата е била приета в същата клиника, която й помогнала да победи анорексията преди няколко години. \r\n \n\t\t\t\t\t\t", "date": "2018.08.12", "title": "Анджелина Джоли е приета в болница с хранително разстройство"}
{"url": "http://www.bnews.bg/article/246788-ekoministerstvoto_nalaga_globi_za_horoto_v_edno_ot_sedemte_rilski_ezera", "text": "\n Ще бъдат наложени глоби заради неспазване на режимите в Национален парк „Рила” и за навлизането на участници от хоро в едно от Седемте рилски езера, съобщиха от екоминистерството. \r\n\r\n Танцьорите са нагазили във водите, а кадърът, качен в социалните мрежи, предизвика възмущение и беше споделен многократно. \r\n\r\n От екоминистерството уточниха, че дирекция „Национален парк Рила“ е издала разрешение за заснемане на сцени от филм, като в заповедта на директора на парка са дадени изрични указания за начина на провеждане на снимачните дейности и организацията им. Заповедта не е била спазена, извършени са нарушения на Закона за защитените територии, плана за управление на парка и установените режими и норми в парка.   \r\n\r\n На организаторите на събитието – Фондация \"Нашият дом е България\", във връзка със заснемане на филма \"Нашият дом е България\" ще бъде потърсена административно-наказателна отговорност за неспазване на поставените условия по издадената съгласувателна заповед на директора на парка. При установяване самоличността на участниците в нарушението, които нерегламентирано са навлезли в езеро \"Близнака\", също ще бъде потърсена административно-наказателна отговорност.   \r\n\r\n За юридически лица Законът за защитените територии предвижда налагане на имуществена санкция от 1000 до 10 000 лв., а на физически лица – глоба, като минималната е в размер от 5 до 100 лв., а максималната от 500 до 5000 лв., посочват от МОСВ. \r\n\r\n Вчера служителите на парка не допуснаха нерегламентирано навлизане на моторни превозни средства в защитената територия, се казва още в съобщението. \r\n \n\t\t\t\t\t\t", "date": "2018.08.12", "title": "Екоминистерството налага глоби за хорото в едно от Седемте рилски езера"}
{"url": "http://www.bnews.bg/article/246787-krizata_v_turtsiya_erdogan_predlaga_neobichayni_merki", "text": "\n Реджеп Ердоган предложи оригинален план за справяне с финансовата криза. Турция щяла да се откаже от долара и да търгува през валутите на Русия, Китай и Украйна. Президентът на Турция разви този свой възглед на митинг в град Ризе, след резкия спад на курса на турската лира. А ефектът на кризата вече е забележим и в Европа. \r\n\r\n Според Реджеп Ердоган в плана му за борба с влиянието на долара, щели да се включат и европейски държави. \r\n\r\n „Готови сме да търгуваме през валутите на държавите, с които имаме най-голям търговски обмен като Китай, Русия, Иран и Украйна. Ако европейските страни искат да се освободят от натиска на долара, готови сме да установим подобна система и с тях”, заяви Реджеп Ердоган, президент на Турция.  \r\n\r\n Експерти твърдят, че подобен план е трудно изпълним. Особено в момент, в който националната валута се срина с над 18% само за един ден. Притесненията са, че причините за финансовата криза далеч надхвърлят засилилото се напоследък политическото напрежение между Съединените щати и Турция. \r\n\r\n „Инвеститорите искат да видят увеличение на лихвения процент в Турция. Като мярка за борба с високата инфлация и заради големия дефицит по текущата сметка. Но Централната банка е много внимателна с лихвения процент, отчасти защото Реджеп Ердоган е против увеличаването му. Това кара инвеститорите да се съмняват, че банката е способна да води самостоятелна финансова политика”, коментира Роджър Блиц, експерт на „Файненшъл Таймс”. \r\n\r\n А кризата с турската лира дава конкретно отражение в Европа. Спаднаха акциите на три от най-големите банки, които са вложили значителни активи в турски ценни книжа - испанската Банко Билбао, италианската УниКредит и френската Би Ен Пи Приба. Нещо, за което финансовия контрол на Еврозоната предупреждаваше на няколко пъти и заради което започна специален мониторинг на банките в последните седмици. \r\n \n\t\t\t\t\t\t", "date": "2018.08.12", "title": "КРИЗАТА В ТУРЦИЯ: Ердоган предлага необичайни мерки"}
{"url": "http://www.bnews.bg/article/246798-kola_se_zapali_na_tsarigradsko_shose_v_sofiya", "text": "\n Кола се запали на „Цариградско шосе” в София, видя екип на NOVA. \r\n\r\n Инцидентът е станал в района на „Експо център”.  \r\n\r\n По информация на NOVA в колата е пътувало семейство с малко дете.  \r\n\r\n \r\n \n\t\t\t\t\t\t", "date": "2018.08.12", "title": "Кола се запали на „Цариградско шосе” в София"}
{"url": "http://www.bnews.bg/article/246807-tragediyata_e_ogromna_otkriha_martvo_i_tretoto_dete_vlyazlo_da_pluva_kray_durankulak", "text": "\n Телата и на трите деца, удавили се в морето край Дуранкулак, са открити и са разпознати, съобщи  кметът на Шабла Мариян Жечев, цитиран от БТА. \r\n\r\n Момчетата са открити на около километър в южна посока от мястото, където се влезли да се къпят, съобщава Нова телевизия.  \r\n\r\n В събота по обед четирите момчета на възраст между 12-15 години влезли в бурното море край неохраняем плаж близо до село Крапец. Три от тях изчезнали във вълните, а едното е успяло да изплува и е тръгнало да търси помощ. \r\n\r\n Според съобщеното от директора на областния съвет на БЧК д-р Артюн Еринозов спасилото се момче е стигнало до плажа на къмпинг \"Космос\" край Дуранкулак, където е имало пост на водни спасители на Червенокръстката организация. \r\n\r\n От поста са сигнализирали на телефон 112 за инцидента. Удавилите се момчета са от селата Спасово и Сираково, община Генерал Тошево. \r\n  \r\n \n\t\t\t\t\t\t", "date": "2018.08.12", "title": "Трагедията е огромна! Откриха мъртво и третото дете, влязло да плува край Дуранкулак!\r\n\r\n"}
{"url": "http://www.bnews.bg/article/246792-rusiya_zapadat_da_si_spomni_za_prestapleniyata_v_bivsha_yugoslaviya", "text": "\n Говорителката на руското външно министерство Мария Захарова предложи на западните страни, които се безпокоят за хуманитарната ситуация в Сирия, да си спомнят собствените си действия по време на бомбардировките над Югославия през 1999 г., включително използването на снаряди с обеднен уран. \r\n\r\n Захарова каза това днес в Белград, отговаряйки на въпрос на журналист от ТАСС. \r\n\r\n По-рано сръбските медии съобщиха, че сдружение на сърбите, пострадали от последиците от бомбардировките с обеднен уран, подготвя искове срещу страните членки на НАТО, участвали в операцията през 1999 г., която бе предприета, за да прекрати кървавия конфликт в Косово. \r\n\r\n \"Аз не давам съвети, но щом питате, според мен това трябваше да се направи отдавна. Гледаме безкрайни изявления на западните страни за Сирия, те се безпокоят за хуманитарната ситуация, постоянно търсят дали сирийското правителство е приложило химическо оръжие. Прекрасно е, че те се грижат така за хуманитарната ситуация в Близкия изток, но има хуманитарни последици в Европа и може би първо трябва да помислят какво са направили на европейския континент тогава и да отговарят за своите действия\", каза Захарова. \r\n\r\n Тя изтъкна, че натовските войници, които тогава са били на Балканите, отдавна са подали искове за компенсации и в някои страни вече са ги получили. Захарова нарече абсурдна ситуацията, при която \"агресорът получава обезщетения, а жертвата - не\". \r\n\r\n Операцията на НАТО срещу Съюзна република Югославия през 1999 г. продължи 78 дни, бяха извършени 38 хиляди бойни полета, над 10 хиляди от които бяха с цел бомбардиране. Според изследвания на военни експерти са били изстреляни 3 хиляди крилати ракети, хвърлени около 80 хиляди тона бомби, включително касетъчни и с обеднен уран. \r\n\r\n По сръбски данни от бомбардировките са загинали между 3500 и 4000 души, около 10 хиляди са били ранени, а материалните щети възлизат на около 100 милиарда долара. Бомбардирането на петролопреработвателни и химически заводи е довело до замърсяване на водите на страната с токсични вещества. \r\n\r\n Редица експерти съобщават за епидемия от ракови заболявания в районите в Сърбия, които са били бомбардирани с обеднен уран. \r\n \n\t\t\t\t\t\t", "date": "2018.08.12", "title": "Русия: Западът да си спомни за престъпленията в бивша Югославия!"}
{"url": "http://www.bnews.bg/article/246801-mvr_prodalzhava_da_sledi_striktno_za_narusheniya_po_patishtata", "text": "\n Хеликоптер, служители на пътна и криминална полиция и цивилни патрули ще следят за превишена скорост по пътищата в страната. \r\nЗасилените проверки ще бъдат насочени основно към потока, тръгващ от морските селища и отправящ се към големите градове. Освен за превишена скорост, екипите на Главна дирекция „Национална полиция” ще следят за употреба на алкохол и наркотични вещества от водачите на автомобили, както и за неправоспособни шофьори на пътя и предвижване в аварийната лента на магистралите. \r\nЗа акцията си МВР е подготвило цялата си налична техника. Инспектор Петър Соколов от отдел „Пътна полиция“ обясни, че в обедните часове днес се очаква засилен трафик от морето в посока София и големите градове. Той допълни, че само в първия ден на акцията по пътищата са констатирани 512 нарушения за превишена скорост. \r\n \n\t\t\t\t\t\t", "date": "2018.08.12", "title": "МВР продължава да следи стриктно за нарушения по пътищата"}
{"url": "http://www.bnews.bg/article/246789-sevilya_zaplashi_da_boykotira_superkupata_na_ispaniya", "text": "\n Ръководството на \"Севиля\" заплаши да не пусне на терена футболистите си за мача, който ще определи носителя на Суперкупата на Испания. Причината е решение на футболната централа в страната, взето часове преди мача с \"Барселона\". \r\n\r\n Срещата между шампиона и носителя на Купата на Краля трябва да се изиграе днес, но в \"Севилия\" са възмутени от разрешението в мача да няма ограничение за използването на футболисти от страни извън Европейския съюз. За сравнение, в мачовете от първенството тимовете имат право да използват до трима такива играчи. \r\n\r\n \"В \"Севиля\" сме изненадани от решението на Испанската футболна федерация 24 часа преди Суперкупата. В него се казва, че няма ограничения на играчите, граждани на страни извън Европейския съюз, могат да бъдат регистрирани. В последното съобщение за сезон 2018/2019 нямаше изключение и само трима можеха да играят. Адвокатите на клуба разглеждат казуса и при положение, че \"Барселона\" играе с повече от трима такива футболисти, това ще бъде причина за отказване.\", пишат от клуба в официалния си сайт. \r\n\r\n Мачът трябва да се играе в Танжер, Мароко. \r\n\r\n В състава на \"Барселона\" за мача има четирима играчи извън Европейския съюз - Артуро Видал, Малком, Артур и Марлон. Филипе Коутиньо наскоро взе португалски паспорт, а европейско гражданство имат още Луис Суарес и Лионел Меси. \r\n \n\t\t\t\t\t\t", "date": "2018.08.12", "title": "\"Севиля\" заплаши да бойкотира Суперкупата на Испания"}
{"url": "http://www.bnews.bg/article/246793-70_ot_balgarskite_detsa_sa_zhertva_na_domashno_nasilie", "text": "\n Изследване, проведено от Синдиката на българските учители и МВР, показва, че 70 процента от децата в България са жертва на насилие в семействата си. \r\n\r\n Според председателя на учителсикя синдикат Янка Такева проблемът се дължи и на това, че много родители не приемат начина, по който децата им се отнасят към ученето: \r\n\r\n \"60% от това насилие се дължи на това, че родителите имат претенции към поведението на своите деца. Особено поведение, свързано с оценките в училище\". \r\n\r\n Учителите също са жертва на агресия, подчерта Янка Такева. Според нея 65 процента от преподавателите в училище са подложени на различен вид натиск: \r\n\r\n \"45% от учителите търпят насилие от страна на родителите. Както българският учител обича да казва \"отглезените родители\" или от тези, които не знаят какво искат.\" \r\n \n\t\t\t\t\t\t", "date": "2018.08.12", "title": "70% от българските деца са жертва на домашно насилие"}
{"url": "http://www.bnews.bg/article/246795-otkriha_trup_na_mazh_na_severniya_plazh_v_burgas", "text": "\n Труп на мъж е открит тази сутрин на северния плаж в Бургас. \r\n  \r\nТова съобщи говорителят на Областната дирекция на МВР-Бургас Цветелина Рандева. \r\nКъм момента самоличността на мъжа е неустановена. \r\n  \r\nВидимата възраст е между 50-60 години. \r\nНа лявата му ръка има татуировка. Мъжът е бил с дрехи. \r\n \n\t\t\t\t\t\t", "date": "2018.08.12", "title": "Откриха труп на мъж на северния плаж в Бургас"}
{"url": "http://www.bnews.bg/article/246805-neutraliziraha_220_kg_bomba_ot_vtorata_svetovna_voyna_vav_frantsiya", "text": "\n Във Франция неутрализираха 220 кг бомба от Втората световна война. \r\n\r\n Английска бомба от 220 кг от Втората световна война, намерена през юни в град Руан, днес бе обезвредена, предаде АФП. \r\n\r\n Операцията бе извършена от сапьори от северния град Кан. Хората, живеещи в радиус от 270 м от намерената бомба, бяха евакуирани. \r\n \n\t\t\t\t\t\t", "date": "2018.08.12", "title": "Неутрализираха 220 кг бомба от Втората световна война във Франция"}
{"url": "http://www.bnews.bg/article/246796-krasivata_debora_razhda_no_ne_iska_svatba", "text": "\n Дебора чака дете от приятеля си, който работи в Германия в строителния бизнес. \r\n\r\n Засега тя няма намерение да минава под венчило, защото иска да е слаба и елегантна булка, а бременно й коремче все повече личи. \r\n\r\n „Моят приятел много иска брак, но в момента ми е достатъчна радостта за детето. Искам да преживея първо щастието от раждането, а след това... ще видим. \r\n\r\n Говорили сме си по тази тема, но сега искам да се отдам изцяло на бременността. А и желая да бъда хубава и слаба булка“, казва бившата участничка в „Биг Брадър“, която се забърка в множество скандали в предаването. \r\n\r\n Тя вярва, че днес съдбата й се реваншира. \r\n\r\n „Случиха ми се много негативни неща миналата година - влизането ми в \"Биг Брадър\" и ужасните моменти, които преживях, побоя след излизането ми, паникатаките, нервните сривове... Да чукна на дърво, всички тези лоши неща останаха в миналото. Тази година ми се случват само хубави неща. Трябва да има равновесие в живота. Не може да е само лошо или само хубаво. При мен се получи много добре, защото раждането на дете е най-хубавото нещо, което може да изживее една жена. Не искам да се обръщам към миналото“, споделя Дебора пред „България днес“. \r\n\r\n Заради бъдещето си дете тя е спряла и кариерата си, но обещава да се върне на сцена възможно най-бързо след раждането. Засега времето й минава в обработване на снимките й с фотошоп, за да не личат килограмите, качени след зачеването. \r\n  \r\n \n\t\t\t\t\t\t", "date": "2018.08.12", "title": "Красивата Дебора ражда, но не иска сватба! "}
{"url": "http://www.bnews.bg/article/246797-moreto_izhvarli_telata_na_dve_detsa_kray_durankulak", "text": "\n Морето край Дуранкулак изхвърли телата на две деца. Предстои да бъдат идентифицирани, предаде БНР. \r\n\r\n Това стана на същия неохраняван плаж, от който в събота изчезнаха три деца от шабленското село Спасово. \r\n\r\n В събота по обед 4 деца на възраст между 12 и 15 години влизат в морето, но само едно от тях успява да излезе на брега и да повика помощ. На мястото на инцидента пристига спасителят от охраняемата зона, но от трите деца няма следа. Екипите на граничната полиция и района за управление на МВР в Шабла също не успяха да открият децата.  \r\n\r\n Продължава да духа силен североизточен вятър, който предизвиква опасни вълнения в морето, предупреждават специалистите.  \r\n \n\t\t\t\t\t\t", "date": "2018.08.12", "title": "Морето изхвърли телата на две деца край Дуранкулак"}
{"url": "http://www.bnews.bg/article/246779-zatvoriha_chast_ot_bul_balgariya_za_remont", "text": "\n Продължават летните ремонти в София. От тази неделя затворен за движение на автомобили е бул. „България” в участъка между булевардите  „Иван Гешов” и „Гоце Делчев”. Ще се ремонтира пътното платно в посока квартал „Бояна”. \r\n\r\n За да се улесни придвижването на софиянци, в участъка се възстановява движението на трамвайна линия номер 7. \r\n\r\n От Столична община очакват ремонтът в едната посока на булеварда  да приключи за около две седмици. \r\n\r\n От понеделник в ремонт ще е и булевард „Арсеналски”,  като движението по него ще се осъществява в едната лента. \r\n\r\n В ранните часове на понеделник ще бъде пуснато движението на кръстовището пред Софийския университет. След което предстои ремонт на бул. „Васил Левски” в участъка от СУ до паметника на Апостола. \r\n \n\t\t\t\t\t\t", "date": "2018.08.12", "title": "Затвориха част от бул. „България” за ремонт"}
{"url": "http://www.bnews.bg/article/246799-vlak_deraylira_v_rumaniya", "text": "\n Товарен влак, превозващ гориво, излезе от релсите, преминавайки по мост в Южна Румъния, предаде БГНЕС. \r\n\r\n Композицията се състояла от 23 вагона. Дерайлирали са локомотивът и шест вагона. \r\n\r\n Няма пострадали, но движението по ж.п. линията е блокирано. Тъй като влакът превозвал биодизел на мястото на извънредното произшествие са изпратени пожарни коли. \r\n \n\t\t\t\t\t\t", "date": "2018.08.12", "title": "Влак дерайлира в Румъния"}
{"url": "http://www.bnews.bg/article/246800-liderite_na_germaniya_i_ispaniya_obeshtaha_da_sa_edinni_po_vaprosite_na_migratsiyata", "text": "\n Германският канцлер Ангела Меркел заяви, че страната й подкрепя усилията на Испания да се намали притокът на мигранти от Мароко към Европа през Средиземно море. Това стана няколко дни след като двете европейски страни подписаха споразумение за връщане от Германия в Испания на регистрирани вече там кандидати за убежище, предаде ДПА. \r\n  \r\nМеркел пристигна в Санлукар де Барамера, Южна Испания, за разговори с новия испански премиер Педро Санчес, посветени главно на въпросите на миграцията. При пристигането си германският канцлер заяви, че Испания играе водеща роля в разговорите по мигрантската тема с Мароко, северноафриканския си съсед и добави, че честното сътрудничество с африканските страни е важно, за да се постигне връщане на кандидатите за убежище, чиито молби са били отхвърлени. \r\nСанчес и съпругата му Бегона Гомес посрещнаха Меркел и съпруга й Йоахим Зауер, които два дни ще бъдат техни гости. \r\n  \r\nВ понеделник Мадрид и Берлин се договори мигранти, пристигащи в Германия, да бъдат връщани до 48 часа в Испания, ако там вече са регистрирани като кандидати за убежище. Испания е първата европейска страна, с която Германия сключи такава сделка. Меркел се надява да постигне аналогични споразумения с Гърция и Италия, след като заради разногласия по въпроса за мигрантите възникна опасност да се разпадне ръководената от нея коалиция. \r\n  \r\nСанчес покани Меркел да бъде негов гост за два дни, докато той е на почивка в резиденцията си южно от Севиля. Очаква се, че освен за миграцията двамата ще разговарят за икономическите и валутните реформи в ЕС, неотдавнашната среща на високо равнище на НАТО и за европейската отбрана. Предвидено е и посещение в националния парк \"Донана\". \r\n\r\n На пресконференция след първата си среща днес Меркел и Санчес призоваха за единни действия по мигрантския въпрос и \"справедливо разпределяне\" на мигрантите в страните от ЕС. Те заявиха, че ще представят общата си позиция по този въпрос на срещата на високо равнище идния месец в Австрия. \r\n  \r\nНито една страна не може да бъде изключена от това предизвикателство, заяви Меркел. Расистките тенденции, които, за жалост, забелязваме във всички страни членки, е явление, срещу което трябва да се борим, заяви тя. \r\n  \r\nСанчес каза, че е за по-активно финансово сътрудничество на ЕС с Мароко и Тунис по програмите им за контрол на мигрантите. Трябва да увеличим подкрепата си за тези две страни, посочи Меркел. Те са гранични страни и имат нужда от нашата помощ, добави тя. \r\n \n\t\t\t\t\t\t", "date": "2018.08.12", "title": "Лидерите на Германия и Испания обещаха да са единни по въпросите на миграцията"}
{"url": "http://www.bnews.bg/article/246750-rakovodstvoto_na_ban_s_tezhki_obvineniya_predsedatelyat_na_nimh_manipulira_obshtestvoto", "text": "\n Ръководството на БАН обвини директора на Института по метеорология и хидрология Христомир Брънзов, че манипулира общественото мнение. Повод беше вчерашното изказване на Брънзов, че публичните средства се разпределят от Академията първо за научна дейност и чак след това за оперативни дейности.  \r\n\r\n \"От допълнително отпуснатите от Министерсския съвет  15 милиона лева, около 9 милиона лева бяха разпределени за поощряване и частично покриване на разходите за научни изследвания. Твърдението, че тези средства са само за фундаментална наука, не отговаря на истината\", се казва в позицията.  \r\n\r\n \"Около 5 млн лв. от тази сума бяха отделени за  стимулиране на висококачествена публикационна и патентна дейност\", посочиха още от Академията. \r\n\r\n  \"Около 2 милиона лева бяха разпределени въз основа на  отзвука, който изследванията имат в световната литература, което отново се  отнася както за фундаментални, така и за приложни изследвания\", пишат от БАН.  С около 1 милион лева  се стимулират договорни разработки, предимно свързани с приложна дейност. \r\n\r\n В  бюджета на Академията за тази година  за оперативна дейност приоритетно са отделени над 2 милиона лева, а за заплащане на членски внос в Световната  метеорологична организация - над 3 милиона лева, съобщава БНР. \r\n \n\t\t\t\t\t\t", "date": "2018.08.12", "title": "РЪКОВОДСТВОТО НА БАН С ТЕЖКИ ОБВИНЕНИЯ: Председателят на НИМХ манипулира обществото "}
{"url": "http://www.bnews.bg/article/246791-uzhas_v_montansko_kola_i_trup_na_zhena_preletyaha_pokray_prozortsite_na_vlaka_vidin_sofiya", "text": "\n Бързият влак от Видин за София е ударил автомобил, преминаващ през прелеза между монтанските села Крива бара и Дъбова махала. Съоръжението е без бариери, като преминаването през него се регулира с монтирана светлинна сигнализация, съобщи bulnews.bg. \r\n\r\n Кола от все още неустановена марка, управлявана от 38-годишния Кирил Стефанов от видинското село Динково, тръгнала да минава през ж.п. прелеза от Крива бара към Дъбова махала и била размазана на релсите. \r\n\r\n По неофициална информация водачът има шофьорска книжка от 20 дни. Ударът е бил толкова силен, че пътуващите във влака видели автомобилът да лети във въздуха покрай прозорците им. Колата е размазана до такава степен, че все още не може да се установи нейната марка. \r\n\r\n При тежкия инцидент е загинала возещата се на предната дясна седалка жена. По неофициална информация тя е от видинското село Дреновец и работи в София като медицинска сестра. Тялото на жертвата е летяло десетина метра и е намерено в тревата край релсите. \r\n\r\n Линейка е закарала шофьора в болница, като на този етап неговото здравословно състояние е добро. \r\n\r\n На мястото на катастрофата има пожарни и патрули на полицията. Пътят е временно затворен, докато дежурните дознатели работят по инцидента. \r\n  \r\n \n\t\t\t\t\t\t", "date": "2018.08.12", "title": "Ужас в Монтанско! Кола и труп на жена прелетяха покрай прозорците на влака Видин-София!\r\n\r\n"}
{"url": "http://www.bnews.bg/article/246780-trima_zaginali_pri_katastrofa_s_traktor_po_patya_burgas_varna", "text": "\n Трима мъже са загинали тази сутрин след катастрофа по пътя Варна - Бургас, съобщиха от МВР. \r\n\r\n Инцидентът е възникнал между лека кола и трактор край Първомай. \r\n\r\n Движените по пътя I-8 е ограничено вследствие на инцидента. \r\n\r\n Сигналът за катастрофата е получен след 5.30 часа тази сутрин. По първоначални данни лека кола настигнала и се блъснала отзад в ремарке на трактор в отсечката между Първомай и Бяла. \r\n\r\n На място са загинали трима мъже, пътували в колата. \r\n\r\n На местопроизшествието се извършваше оглед. До приключването му движението се отбиваше от екипи на \"Пътна полиция\" по обходни маршрути през първомайския квартал \"Дебър\" и през \"Бяла река\". \r\n\r\n Към 10.20 часа движението по път I-8 в участъка на произшествието е възстановено, информираха от Агенция \"Пътна инфраструктура\" (АПИ). \r\n \n\t\t\t\t\t\t", "date": "2018.08.12", "title": "Tрима загинали при катастрофа с трактор по пътя Бургас - Варна"}
{"url": "http://www.bnews.bg/article/246777-pochina_britanskiyat_pisatel_v_s_naypol", "text": "\n Писателят В.С. Найпол, лауреат на нобеловата награда за литуратура за 2001 г., почина вчера на 85-годишна възраст, съобщиха британски медии, предаде БГНЕС.  \r\n\r\n Найпол е починал в дома си в Лондон, заобиколен от близките си, потвърди съпругата му, лейди Найпол. \r\n\r\n Сър Видиядхар Сураджпрасад Найпол, роден в Тринидад на 17 август 1932 г. в семейство на индийски емигранти, е носител на наградата Букър от 1971 г., удостоен с рицарски сан от кралица Елизабет през 1990 г., автор на романите \"Завой на реката\", \"Дом за мистър Бисвас\", \"Половин живот\". \r\n \n\t\t\t\t\t\t", "date": "2018.08.12", "title": "Почина британският писател В.С. Найпол"}
{"url": "http://www.bnews.bg/article/246782-estestvena_krasota_sreshtu_silikon_taka_izglezhdashe_modata_prez_80_te_snimki", "text": "\n \r\n\r\n Попаднахме на снимки на американски фотограф, творил през 80-те. Нашата екскурзия в историята ще покаже какви са промените в стандартите за красота и ще ви помогне по-лесно да направите сравнение между сегашните звезди и моделите от миналото. \r\n\r\n Наистина е интересно как лицата на момичетата в миналото не излъчват пошлост, идеята е да се наблегне на естествеността им. Принципно модата се мени, но дали сега сме по-добре, отколкото през 80-те? Ще оставим сами да стигнете до отговора. \r\n\r\n Погледнете няколко любопитни снимки на горещи красавици от 80-те на \r\n  \r\n \n\t\t\t\t\t\t", "date": "2018.08.12", "title": "Естествена красота срещу силикон? Така изглеждаше модата през 80-те! (СНИМКИ)"}
{"url": "http://www.bnews.bg/article/246785-tsenata_na_toka_v_evropa_vse_po_chesto_e_pod_nula_evro_v_balgariya_tsenata_leti_nagore", "text": "\n  Докато в България цената на тока лети нагоре в Европа тя все по-често е под нула евро.Ето какви са причините. Cлънчeвитe дни и paзxлaждaщият вeтpeц ce пpeвpъщaт във вce пo-гoлям ĸoшмap зa ĸoмпaниитe, ĸoитo ce бopят зa пpиxoди oт тpaдициoннитe eлeĸтpичecĸи цeнтpaли. C пoявaтa нa вятъpни и coлapни фepми нa пoвeчe мecтa - и пpиopитeтът, ĸoйтo eнepгиятa oт тяx имa в мpeжaтa - ĸoличecтвoтo гeнepиpaнo eлeĸтpичecтвo нaдвишaвa тъpceнeтo в няĸoи чacoвe oт дeнoнoщиeтo. Peзyлтaтът e, чe цeнaтa нa тoĸa пaдa дo нyлa евро, a пoняĸoгa и пo-нaдoлy, нa няĸoи мecтa. \r\n\r\n И тoзи фeнoмeн, дocĸopo pядъĸ и изĸлючитeлнo любoпитeн, ce пpeвpъщa в peaлнocт зa cтoтици чacoвe нa peдицa пaзapи. \"Hямa ĸoнĸpeтeн чacoви пepиoд, в ĸoйтo имaмe oтpицaтeлни цeни в Бeлгия\", ĸaзвaт oт нaциoнaлния мpeжoв oпepaтop Еlіа Ѕуѕtеm Ореrаtоr ЅА. \"Toзи фeнoмeн ce oпpeдeля ocнoвнo oт гoлямoтo гeнepиpaнe нa вятъpнa eнepгия в Гepмaния и дocтaтъчния ĸaпaцитeт зa внoc ĸъм Бeлгия\". \r\n\r\n Haй-гoлям e пpoблeмът в Гepмaния, ĸъдeтo oт нaчaлoтo нa 2018 гoдинa имa 194 чaca, в ĸoитo eнepгиятa e cтpyвaлa пoд нyлa eвpo. Πepиoдитe c oтpицaтeлни цeни ce пoявявaт, ĸoгaтo тъpceнeтo e пo-мaлĸo oт пpeдлaгaнeтo - oбиĸнoвeнo пo oбяд, ĸoгaтo cлънцeтo гpee cилнo или пpи вятъp paнo cyтpинтa, ĸoгaтo пoтpeблeниeтo тaĸa или инaчe e ниcĸo. \r\n\r\n Oтpицaтeлнaтa цeнa e нaпpaĸтиĸa cигнaл зa пaзapa дa cпpe oпpeдeлeни цeнтpaли, нo ниĸoй нe пoлyчaвa oтcтъпĸa oт фaĸтypaтa cи. Bмecтo тoвa тoй ĸapa coбcтвeницитe нa ĸoнвeнциoнaлнитe гaзoви и въглищни цeнтpaли дa cпpaт paбoтa зa oпpeдeлeн пepиoд oт вpeмe - мaĸap мнoгo oт тяx дa нe ca нaпpaвeни тaĸa чe дa мoгaт дa ce вĸлючвaт и изĸлючвaт бъpзo. \r\n\r\n Haй-чecтo цeнитe ca пoд нyлa в Гepмaния, ĸoятo e пъpвaтa гoлямa иĸoнoмиĸa, инвecтиpaлa oгpoмнa cyмa пapи във възoбнoвяeми изтoчници. Бepлин cпиpa ядpeни peaĸтopи и въглищни цeнтpaли. Oтpицaтeлнитe цeни ce paзпpocтиpaт и дo oĸoлнитe пaзapи. Дaния, Бeлгия, Чexия, Швeйцapия и дopи Фpaнция ca peгиcтpиpaли тaĸивa пpeз тaзи и минaлaтa гoдинa. \r\n  \r\n \n\t\t\t\t\t\t", "date": "2018.08.12", "title": "Цената на тока в Европа все по-често е под нула евро!В България цената лети нагоре!"}
{"url": "http://www.bnews.bg/article/246784-top_dramite_sred_zvezdite_eto_koi_sa_dvoykite_s_rekorden_broy_razdeli", "text": "\n \r\n\r\n Разделите на Мария и Рачков вече са загубили бройка. \r\n\r\n По последна информация двамата не поддържат отношения, макар че слуховете разнасят, че са вдигнали тайна сватба. Според близки до двойката краят е дошъл през 2017-а, но шеговитият тон и добрите отношения, които двамата поддържат, създават впечатление, че любовната история продължава. На второ място се нареждат Жени Калканджиева и Тачо.  \r\n\r\n Палитра от емоции не липсва и в тази връзка, като кулминацията дойде с любовния триъгълник, който Тачо заформи със Зорница Линдарева. Кали, която се слави със спонтанните си решения, неведнъж е показвала вратата на своя любим Влади. Случаите, в които двамата влюбени си казват край, са поне 5, поне за толкова се знае. Емилия и Коко Динев се разделиха окончателно девет месеца след появата на второто им дете. \r\n\r\n И, ако сега певицата е щастливо омъжена, то историята помни сблъсъците и извиненията между нея и бизнесмена.  Близки и далечни са били Ненчо Балабанов и Йоанна. Преди време актьорът сложи точка на отношенията си с певицата, но двамата продължават да са в добри приятелски отношения. \r\n\r\n Ненчо и Йоанна се залюбиха по време на „Като две капки вода“, когато той спечели шоуто. Есмер и Благой Георгиев не спират да пускат фалшиви слухове за разделите си. Дори ги обвиниха в умишлен пиар, подчертавайки, че това е начинът да натрупат слава. Семейните им войни започнаха година след брака, като Есмер недоволстваше от непрекъснатите отсъствия на Благо. \r\n  \r\n \n\t\t\t\t\t\t", "date": "2018.08.12", "title": "Топ драмите сред звездите! Ето кои са двойките с рекорден брой раздели"}
{"url": "http://www.bnews.bg/article/246778-tragediya_otkriha_bivsh_zam_vatreshen_ministar_martav_v_doma_mu", "text": "\n Бившият зам.-вътрешен министър Румен Андреев се е самоубил снощи, съобщава \"24 часа\". \r\n\r\n Той се е пострелял в главата в семейната вила в Софийската местност \"Щъркелово гнездо\". \r\n\r\n Предполага се, че самобуийството е спотанно, станало след скандал със съпругата му. \r\n\r\n Румен Андреев е роден през 1951 г. в София, завършил е право. В системата на МВР е от 1977 г.. Бил е заместник директор на Националната следствена служба. Назначен е за зам.-вътрешен министър през 2005 г. \r\n \n\t\t\t\t\t\t", "date": "2018.08.12", "title": "ТРАГЕДИЯ! Откриха бивш зам. вътрешен министър мъртъв в дома му! "}
{"url": "http://www.bnews.bg/article/246783-tri_detsa_izcheznaha_v_moreto_kray_durankulak", "text": "\n Три деца са изчезнали в морето край Дуранкулак. Това е станало вчера, 11 август, предаде БНР. Инцидентът е станал в неохраняемата част на плажа. \r\n\r\n Децата са на възрат между 12 и 15 години, от село Спасово, община Шабла. \r\n\r\n Те влезли във водата на плажа в Дуранкулак около 13 часа вчера. С тях имало още едно дете, което успяло да излезе на брега.  \r\n\r\n Детето веднага повикало помощ. На мястото на инцидента пристигнал спасител от охраняемата зона. Трите деца обаче не са били видени в морето. \r\n\r\n Екипите на граничната полиция също не успели да открият децата. \r\n\r\n Те са обявени за издирване. \r\n\r\n Специалистите предупреждават, че и днес продължава силният североизточен вятър, който предизвика опасни вълнения в морето, пише общественото радио. \r\n \n\t\t\t\t\t\t", "date": "2018.08.12", "title": "Три деца изчезнаха в морето край Дуранкулак"}
{"url": "http://www.bnews.bg/article/246781-nasa_izstrelya_sondata_parkar_koyato_tryabva_da_dokosne_slantseto", "text": "\n Сондата \"Паркър\" на НАСА, която трябва да „докосне” Слънцето, беше изстреляна от космодрума Кейп Канаверал във Флорида. \r\n\r\n Вчера технически проблеми отложиха старта в последните минути. Днес тя се отправи на космическо пътешествие с помощта на ракета-носител „Делта 4”. \r\n\r\n При своя полет космическият апарат трябва да се доближи най-плътно до Слънчевата корона от всеки друг досега. Сондата е с големината на автомобил и тежи около половин тон. \r\n\r\n Обвита е със специално защитно покритие, което издържа на температура до 1300 градуса. Апаратът има за цел да се приближи на само 6 милиона километра от Слънцето. \r\n\r\n По план мисията трябва да продължи 7 години. За това време сондата ще премине цели 24 пъти през Слънчевата корона. По време на пътуването си ще развие скорост от 190 километра в секунда.  \r\n\r\n Хиляди зрители проследиха изстрелването на космическия апарат от Кейп Канаверал. Сред тях беше и 91-годишният астрофизик Юджийн Паркър, на чието име е кръстена сондата. Той е сред пионерите в изучаването на слънчевия вятър. \r\n \n\t\t\t\t\t\t", "date": "2018.08.12", "title": "НАСА изстреля сондата „Паркър”, която трябва да „докосне” Слънцето"}
{"url": "http://www.bnews.bg/article/246771-barekov_vmro_prizna_makedonskiya_ezik_i_makedonskata_natsiya_podari_ilindenskoto_vastanie_na_makedontsite_i_go_prevarna_v_severnomakedonsko", "text": "\n Днес във Фейсбук попаднахме на коментар на евродепутата Николай Бареков по повод предателствоно на ВМРО на българския народ. Вижте какво написа Бареков в личният си профил в социалната мрежа.  \r\n\r\n \r\n\r\n През 2014 година ББЦ и аз вкарахме на раменете си господин Джамбазки и ВМРО в Европарламента. Тогава за нас гласуваха четвърт милион българи, а ВМРО имаха точно 20 хиляди преференци (1/12 от резултата). Почти веднага Джамбазки се отрече от нас и ББЦ и стана представител на нашите основни противници от Атака и НФСБ, които загубиха тогава изборите, в ЕП. \r\n\r\n Днес евродепутатът на ВМРО представлява Атака, Султанка, Симеонов и ГЕРБ в парламента. Аз съм доволен, че нямам нищо общо с тях. Останахме чисти. Не сме национални предатели. ВМРО призна “македонския” език и “македонската” нация. Подари Илинденското въстание на “македонците” и го превърна в “северномакедонско”. МВРО се изплю на гроба на Гоце Делчев и продаде нашия български национален герой, за да може Каракачанов (агент Иван и Дончо от ДС) да плюска на трапезата на ГЕРБ. \r\n \n\t\t\t\t\t\t", "date": "2018.08.12", "title": "БАРЕКОВ:  ВМРО призна “македонския” език и “македонската” нация! Подари Илинденското въстание на “македонците” и го превърна в “северномакедонско”"}
{"url": "http://www.bnews.bg/article/246776-vtora_vecher_desetki_hilyadi_protestiraha_v_bukuresht", "text": "\n Втора нощ десетки хиляди емигранти, завърнали се Румъния, излязоха на протест срещу корупцията и правителството. Недоволството на площад „Виктория” този път премина без ексцесии и напрежение между протестиращите и жандармерията. \r\n\r\n Позиция на жандармерията за протеста в петък е, че употребата на сила е била наложителна. Тя обаче стана повод за политически престрелки между президент и премиер. \r\n\r\n Президентът Клаус Йоханис взе страната на протестиращите, а премиерът Виорика Дънчила защити действията на полицията. \r\n\r\n По данни на Аджерпрес в събота вечерта на протеста пред сградата на правителството са се събрали повече от 25 000 души. Според Ройтерс демонстрантите са били около 40 000, по-малко от 100-те хиляди от предишната вечер. Те протестираха срещу политиката на левоцентристкото правителство на Социалдемократическата партия и Алианса на демократите и либералите, настоявайки за неговата оставка и предсрочни избори.  \r\n\r\n ротестиращите носеха румънски знамена и знамена на Европейския съюз, надуваха вувузели и скандираха: \"Оставка!\", \"СДП - червена чума\", \"Румъния събуди се!\" и \"Няма да си тръгнем!\". На площада бяха разположени подразделения на жандармерията и пролицията, както и линейки. Автомобилното движение в района беше ограничено. Участниците в мирния протест започнаха да се разотиват около 23,00 ч.  \r\n\r\n Протести имаше и в градовете Клуж, Сибиу и Брашов в Трансилвания, в Тимишоара на границата със Сърбия и в източния град Яш.  \r\n \n\t\t\t\t\t\t", "date": "2018.08.12", "title": "Втора вечер десетки хиляди протестираха в Букурещ"}
{"url": "http://www.bnews.bg/article/246775-napadenie_10_dushi_byaha_raneni_pri_strelba_v_manchestar", "text": "\n Най-малко 10 души бяха ранени при стрелба в английския град Манчестър тази нощ, съобщиха ДПА и ТАСС. \r\n\r\n Полицията пристигнала в 2:30 ч. местно време в квартал Мос Сайд след съобщение за престрелка.  \r\n\r\n Пострадалите, които са били хоспитализирани, са с различна степен на нараняване. \r\n\r\n Инцидентът станал няколко часа след края на Карибския карнавал в квартала. \r\n\r\n Други подробности за произшествието засега са неизвестни, започнало е разследване, отбелязва БТА. \r\n \n\t\t\t\t\t\t", "date": "2018.08.12", "title": "НАПАДЕНИЕ! 10 души бяха ранени при стрелба в Манчестър"}
{"url": "http://www.bnews.bg/article/246772-trima_zaginaha_pri_katastrofa_mezhdu_kola_i_traktor_kray_parvomay", "text": "\n Трима души са загинали при тежка катастрофа между кола и трактор на пътя Първомай – Бяла река. \r\n\r\n Сигналът за инцидента е подаден малко след 05:30 часа тази сутрин, предаде БТА.   \r\n\r\n По първоначални данни кола с кърджалийска регистрация настигнала и се блъснала отзад в ремарке на трактор. На място са загинали трима мъже, пътували в колата. \r\n\r\n След инцидента водачът е намерен зад волана, а пътниците са изхвърчали извън колата. Все още не е установена самоличността им. На местопроизшествието се извършва оглед. До приключването му движението се отбива по обходни маршрути през първомайския кв. Дебър и през село Бяла река от екипи на Пътна полиция. \r\n \n\t\t\t\t\t\t", "date": "2018.08.12", "title": "Трима загинаха при катастрофа между кола и трактор край Първомай"}
{"url": "http://www.bnews.bg/article/246773-dva_trusa_v_albaniya_nad_5_po_rihter_prichiniha_materialni_shteti", "text": "\n Две земетресения с предварителен магнитуд 5,4 и 5,1 разтърсиха вчера Северна Албания, където десетки сгради понесоха материални щети, предаде Асошиейтед прес.  \r\n\r\n Албанското министерство на отбраната съобщи, че по-силният трус е бил регистриран в 17:33 ч. (15:33 ч. по Гринуич) на дълбочина 5 км близо до село Виньол в област Мат на 120 км северно от столицата Тирана.  \r\n\r\n Институтът по геонауки, енергия, вода и околна среда съобщи, че другото земетресение е било регистрирано в 17:38 ч. (15:38 ч. по Гринуич) на около 40 км северно от Тирана на дълбочина 24 км близо до град Булкизе.  \r\n\r\n Министерството на отбраната съобщи, че 67 къщи са повредени в Клос, Мат и Булкизе, но няма пострадали хора. \r\n\r\n Земетресението бе усетено силно в Тирана и в по-голямата част от страната, както и в съседните Македония, Косово, Черна гора и Босна, предаде Асошиейтед прес. \r\n\r\n Местната медия Balkanweb.com съобщи, че голяма скала е паднала на шосе Валбоне-Байрам Кури на североизток в резултат от земетресението и е ударила преминаващ автомобил, ранявайки двама от пътниците. Властите не са потвърдили информацията.  \r\n\r\n Земетресение със същия магнитуд удари Западна Албания преди седмица, причинявайки леки материални щети.. \r\n \n\t\t\t\t\t\t", "date": "2018.08.12", "title": "Два труса в Албания над 5 по Рихтер причиниха материални щети"}
{"url": "http://www.bnews.bg/article/246774-dzhambazki_se_samozastrelya_sled_kato_poiska_razstrel_za_bsp", "text": "\n Джамбазки се самозастреля, след като поиска “разстрел за БСП”! В свое интервю евродепутатът Ангел Джамбазки направи абсурдно изказване по адрес на БСП, което по никакъв начин не се вписва в моралния кодекс на един депутат, камо ли евро такъв. След като бе попитан за коментар на реакцията на БСП по повод обвиненията, че общинският съветник Бенчо Бенев е финансирал техни кампании, Джамбазки отговори:  \r\n\r\n \"Без да познавам конкретни факти и да съм запознат с всички текстове по случая, мога да кажа, че обясненията, в които се хвърли БСП са меко казано смехотворни и неубедителни. Един път финансирал, друг път - не, местният лидер говори за космически суми, които нарушават закона за политическите партии. Не би трябвало и не може да се финансира по такъв начин политическа партия. Очевидно има някаква гузност там, очевидно нещо не е ясно там. Не желая да съм голословен, за това би трябвало финансовата инспекция и компетентните органи да се заемат с този случай, за да няма хленчене, извиване и криене.\" \r\n\r\n Цялото му интервю се оказа поредица от нелепици, които освен, че не подхождат на един евродепутат, го представиха в светлината на един предател на българския народ. Много лесно нахули Заев в интервюто си, но друго яче стояха нещата, като застана пред него. Така Джамбазки спокойно може да бъде отъждествен като поредната политическа подлога, която се върти там, където му е изгодно. Но докога? Надали с празни приказки, удобни на чуждите интереси, ще си спечели депутатското място в следващия парламент. Вместо да защитава и да се бори за националните интереси, да съхрани народа, който го е избрал, той се нагажда спрямо други, удобни за него хоро и предава България, досущ като съпартийците си от ВМРО. Може би беше време да затвърди мястото си при псевдо патрЕотите.  \r\n\r\n \r\n\r\n След като Джамбазки се посрами пред българското общество и потвърди, че интересите му са само, за да си подсигури мястото в парламента, което след следващите избори ще е само мираж, в соиалните мрежи заваляха множество коментари по повод изказванията му. Хората изразиха своето недоволство и дори се подиграха с казаното от него. Вижте част от коментарите на гражданите! \r\n\r\n \r\n\r\n - \"Не мога да си обясня налагането на джендъра- Ангел Джабазки, като някакъв фактор в политиката.? От километри му личи ориентацията, но може би затова е там, защото така е лесно манипулируем? То като изключим Бареков, май всичките ни евродепутати са такива.\" \r\n\r\n \"Характерът на Джамбазки изтече в канала, като преработена храна в залива на Лозенец.   Ех, зайко \" \r\n\r\n  \"Съжалявам, че никой не разстреля Джамбазки, като ни се мотаеше в краката на ББЦ! За шишко- войвода да пъти повече жалея!\" \r\n\r\n - \r\n\r\n \" Някои персони, като подишат въздуха в Брюксел,  \r\n\r\n си въобразяват, че са хванали Господа за шлифера, \r\nа са обикновени ШУШУМИГИ! \r\n\r\n Джамбазки, \r\nела да ме гръмнеш! \r\n\r\n Членувал съм в БКП и БСП...до Деполитизацията на Въоръжените сили на РБългария! \r\nАко \"войводата\" ти Каракачанов е забравил, що е това Въоръжени сили на РБългария, ще му припомня! \r\n\r\n Джамбазки, \r\nНЕЗАБАВНО ОСТАВКАТА....\"ПО ЛИЧНИ ПРИЧИНИ\" от всички ПОСТОВЕ! \r\nУтре ще бъде късно! \r\nКазах! \r\n\r\n Димитър Димитров \r\n11.08.2018г.,18.25ч. \r\nкадрови офицер от РУ-ГЩ, Разузнавателно управление на Генералния щаб \r\nотдел \"Нелегално разузнаване\" \r\n01.09.1978г.-01.09.1993г. \r\nпрезидент на София клуб с позиции в 86 държави \r\nот 22.12.1992г. \r\n\r\n Кирил Добрев: \r\n3 ч. ·  \r\nАнгеле, от цялата ви абревиатура ВМРО не ви остана нищо. Вече сте във властта и нямате интерес от революции. Жалко.  \r\nВъпросът за Македония никога не е бил за вас кауза, а просто бизнес и път към едни 20 места в парламента... \r\nМоля те, не вдигай костите на хилядите загинали за свободата България. Ще събудиш Яне и ще ти каже - „Да живееш, значи да се бориш - робът за свобода, а свободният за съвършенство”. Но ти няма как да го разбереш, защото самия ти си роб, Ангеле. Роб, на когото му е добре в това положение. \r\nИ да ти кажа - тази “революционна” риторика за разстрел на всички от БСП - тя няма да върне вас патриотите в играта. И следващият парламент, нали знаеш - ще го гледате само от телевизора.\" \r\n\r\n  \" БСП, чета сега че евродепутатът на Бареков искал да ви избива. Като се сетя само, че искахте да правите коалиция с ВМРО ако бяха спечелили изборите. ... Ако сега не отвърнете с цялата артилерийска мощ на света на това нещо, ще ви се подиграват винаги. Имате инфото, действайте.\" \r\n\r\n Човек не може да избяга от себе си. Особено, ако е скромен в качествата, които притежава. \r\n \n\t\t\t\t\t\t", "date": "2018.08.12", "title": "Джамбазки се самозастреля, след като поиска “разстрел за БСП”!"}
