{"url": "http://www.bnews.bg/article/260351-sinat_na_desi_slava_osamna_v_pirogov", "text": "\n Големият син на фолк дивата Деси Слава - Майки, осъмна в \"Пирогов\".  \r\n\r\n С тях в болницата бе и плеймейтката Анджелина, която нашумя в светското пространство с порноклипче с Мистър България.  \r\n\r\n Пред \"Телеграф\" Анджелина разкри, какво точно се е случило и защо с Майки са били в \"Пирогов\". \"Всичко е наред. Дори след \"Пирогов\" се събрахме на афтърпарти вкъщи\", сподели брюнетката.  \r\n  \r\n \n\t\t\t\t\t\t", "date": "2019.05.02", "title": "Синът на Деси Слава осъмна в \"Пирогов\""}
{"url": "http://www.bnews.bg/article/260342-nay_malko_edin_zaginal_pri_sblasak_na_zatvornicheski_avtobus_i_kamioni_v_praga", "text": "\n Най-малко един човек е загинал при пожар, унищожил автобус, пълен със затворници в Прага. 14 души са ранени, като един от тях е в тежко състояние. Това съобщи \"Фокс Нюз\", цитирана от БГНЕС. \r\n\r\n По данни на пражката спасителна служба автобусът, превозващ затворници, се е запалил след сблъсък на оживен главен път с два камиона, единият, от които военно превозно средство, транспортиращо два военни танка.   \r\n\r\n Инцидентът се е случил на главен път, водещ към международното летище на Прага. Танковете са били на път към Пилзен, за да участват в честване по случай освобождението на града в края на Втората световна война.  \r\n \n\t\t\t\t\t\t", "date": "2019.05.02", "title": "Най-малко един загинал при сблъсък на затворнически автобус и камиони в Прага "}
{"url": "http://www.bnews.bg/article/260348-registriraha_24_novi_sluchaya_na_varitsela_vav_velikotarnovsko_samo_za_sedmitsa", "text": "\n 24 нови случая на заболели от варицела са регистрирани през изминалата седмица в област Велико Търново, съобщи Нова телевизия, позовавайки се на местната здравна инспекция. \r\n\r\n 23 от случаите са в Горна Оряховица, а 1 болен има в Лясковец. \r\n\r\n Двама са заболели от ентероколит за периода 22-28 април. \r\n\r\n Три са новите случаи на скарлатина. 2 от тях са в Лясковец, а третият - във Велико Търново. \r\n \n\t\t\t\t\t\t", "date": "2019.05.02", "title": "Регистрираха 24 нови случая на варицела във Великотърновско само за седмица"}
{"url": "http://www.bnews.bg/article/260344-pak_obrat_v_zhivota_na_ivana", "text": "\n Не тайна, че тази година е много специална за Ивана, защото тя има двоен юбилей, личен – 50 години и професионален – 20 години на сцената. \r\n\r\n Същата и не съвсем – така Ивана определя себе си в днешния ден, така тя кръсти и последния си самостоятелен албум. \r\n\r\n Затова и телевизия “Планета” избра “Същата и не съвсем” за заглавие на музикалния филм, в който Ивана разкрива душата си. 20 години на сцената, белязани с вечни хитове, оставащи във времето, с много вълнуващи срещи с публиката, емоции, шампанско... и сълзи. \r\n  \r\n \n\t\t\t\t\t\t", "date": "2019.05.02", "title": "Пак обрат в живота на Ивана\r\n"}
{"url": "http://www.bnews.bg/article/260350-leko_zemetresenie_kray_studena", "text": "\n Леко земетресение беше регистрирано край Студена. \r\n\r\n По данни на Европейския средиземноморски сеизмологичен център (EMSC) трусът е бил с магнитуд от 2.6 по скалата на Рихтер. \r\n\r\n Земетресението е било с дълбочина от 10 километра и е отчетено в 16.08 часа. \r\n\r\n Трусът е бил на 18 километра източно от Радомир и на 22 километра югозападно от София. \r\n \n\t\t\t\t\t\t", "date": "2019.05.02", "title": "Леко земетресение край Студена"}
{"url": "http://www.bnews.bg/article/260349-ima_li_konflikt_na_interesi_v_zemedelieto", "text": "\n Скандалът с къщите за гости стигна и до сина на земеделския министър. Медийни публикации твърдят, че като част от американска фирма за независими оценки, Антоан Порожанов е одитирал проекти за милиони, свързани с Фонд „Земеделие”, а неправителствена  организация подаде сигнал до антикорупционния орган срещу министъра. Пред NOVA и министърът, и синът му категорично отрекоха обвиненията. \r\n\r\n Според Румен Порожанов, изнесената от онлайн издание информация не отговаря на истината. Синът му бил започнал като стажант в американската фирма още  през 2012 година. „По никакъв начин той не е участвал в одитни екипи на Делойт, които са проверявали Фонд „Земеделие”. Това не е случайна фирма. Не искам да кометирам, само ще каже,че това не е вярно”, коментира той. \r\n\r\n Синът на министър Порожанов също отрече твърденията, но отказа да застане пред камера. „Периодите- да съвпадат, това не е тайна за никого. Но това е американска фирма, която взима конфликтът на интереси за доста сериозно нещо и аз никога не съм бил в екипа, който одитира ДФЗ”, обясни Антоан Порожанов и допълни, че никога не е работил в одита фонда. \r\n\r\n Неправителствена организация вече внесе и сигнал до Върховната касационна прокуратура и антикорупционната комисия. \r\n\r\n Междувременно на преден план излизат и още интересни казуси около къщите за гости. Оказва се, че има хора, които са купили готов проект, с вече   одобрено финансиране. И че това е напълно законно.„И ние трябваше почти веднага да започнем строителството, защото изтичаше част от документацията и разрешителното за строеж”, коментира Даниела Тончева, собственик на къща за гости.  \r\n\r\n Проектът за нея е на стойност около 250 хиляди лева. Чрез Фонд  „Земеделие получават 70 процента от финансирането. Проверките на всички къщи за гости продължават. До момента, държавата е съставила актове за над 10 милиона лева. \r\n \n\t\t\t\t\t\t", "date": "2019.05.02", "title": "Има ли конфликт на интереси в земеделието?"}
{"url": "http://www.bnews.bg/article/260346-osvobodiha_dzhebchiykata_opitala_da_ograbi_kitayski_turisti_vav_veliko_tarnovo", "text": "\n 25-годишната джебчийка, която се опита да ограби група китайски туристи във Велико Търново, е освободена. Това съобщи „24 часа”. \r\n\r\n Срещу нея в местната полиция е образувано бързо производство за опит за кражба  на дамска чанта от китайска туристка. В 16,13 ч. на 1 май в управлението е получен сигнал за  случката. Крадлата пробвала да измъкне портмоне пред хотел в старата столица, където групата китайци била настанена. Азиатските гости се намирали пред хотела и се любували на забележителностите, когато към тях се приближила млада жена и опитала да бръкне незабелязано в чантата на една от чужденките. Сънародниците й обаче реагирали светкавично и приложили бойни техники. \r\n\r\n \"Беше шокиращо. 5-6 китайци нападнаха жената. Разчекнаха я, извиваха й ръцете и краката, повалиха я на тротоара\", разказа продавачка на закуски на ул.\"Стефан Стамболов\", очевидка на случката. Като добре смазана машина азиатците се хвърлили върху нея и я държали на земята около 20 минути, докато безпомощната крадла пищяла неистово да я пуснат, описват ситуацията други свидетели. Униформените пристигнали с патрулка, щракнали белезниците на джебчийката и я отвели в полицията. Екшънът ала „Шао лин”, бил заснет от търновци и разпространен в социалните мрежи. \r\n\r\n Младата джебчийка е известна на полицията, но не е осъждана. Извършвала е подобни опити за пребъркване на чанти и джобове, когато е била 12-годишна. Все още няма обвинение, тъй като не са прегледани записите от охранителните камери наоколо, които да изяснят какво точно се е случило, казаха от Районната прокуратура. В четвъртък сутринта китайците напуснаха хотела във Велико Търново, в който са имали една нощувка в рамките на обиколката им из Европа и България. Те отказаха да коментират случилото се, но бяха във видимо добро настроение. \r\n \n\t\t\t\t\t\t", "date": "2019.05.02", "title": "Освободиха джебчийката, опитала да ограби китайски туристи във Велико Търново"}
{"url": "http://www.bnews.bg/article/260347-s_kravni_probi_shte_ustanovyavat_etnicheskiya_proizhod_na_uchastnitsite_na_evroviziya_2019", "text": "\n С кръвни проби ще установяват етническия произход на участниците на „Евровизия” 2019. Това съобщи руският участник в тазгодишното издание на песенния  конкурс Сергей Лазарев, предаде БТА. \r\n\r\n Тази година главен спонсор на международния телевизионен конкурс, който ще се проведе в Израел, е кантора, която определя чрез кръвен анализ колко националности присъстват в гените ни. Руският певец разкри, че всеки изпълнител е подписал предварителна декларация, че резултатите от неговия тест могат да бъдат разгласени публично. \r\n\r\n Полуфиналите на конкурса „Евровизия” 2019 ще се състоят в Изложбения център на Тел Авив на 14 и 16 май, а финалът е предвиден на същото място в събота, 18 май. \r\n \n\t\t\t\t\t\t", "date": "2019.05.02", "title": "С кръвни проби ще установяват етническия произход на участниците на „Евровизия” 2019"}
{"url": "http://www.bnews.bg/article/260341-pochti_1_3_ta_ot_naselenieto_na_zapadnite_balkani_e_emigriralo", "text": "\n Почти 6 милиона души - почти 1/3-та от населението на Западните Балкани живеят в чужбина. Това съобщи президентът на Европейската банка за възстановяване и развитие (ЕБВР) Сума Чакрабарти, цитиран от БНТ и сръбското радио и телевизия. \r\n\r\n Според анализите на ЕБВР балканските държави все по-често са напускани от висококвалифицирани кадри, отколкото от служители със средни знания и умения. \r\n\r\n Независимо, че имигрантите изплащат значителни суми по родните си места, техните таланти се използват от други страни. В същото време парите, които имигрантите изпращат в своите родни места, не не оказват значително въздействие върху развитието на страните. Причината - готовите пари ограничават и желанието за работа на онези, които са останали \"у дома\". \r\n\r\n Президентът на ЕБВР каза още, че миграцията на квалифицирани работници има отрицателно въздействие върху производителността, но негативен ефект на растежа може да оказва и отклоняването на нискоквалифицирана работна сила. \r\n\r\n \"Емиграцията, особено на млади обучени кадри, е сериозен проблем за Западните Балкани. Тя е мотивирана от разликата в доходите в сравнение със страните от Европа. Но на миграцията влияе и недоволството от вътрешните политически и икономически условия\", заяви Сума Чакрабарти. \r\n\r\n Според президента на ЕБВР решаването на проблема с миграцията ще е много трудно. Не става въпрос само за повишаване на равнището на доходите, но и за създаването на по-добри условия на живот на местно и национално ниво, уточни той. \r\n\r\n По-добрите условия се изразяват в по-добро функциониране на обществените институции. Те трябва да служат на хората, вместо да усложняват живота им, категоричен е банкерът. \r\n\r\n Трябва също да се предлагат и висококвалифицирани здравни грижи и образование. Да има по-добра съдебна система, в рамките на която съдебните процеси да са справедливи и да няма забавено правосъдие. \r\n\r\n Според него промените ще изискват и достъп до качествено водоснабдяване, както и услуги за пречистване на отпадъчните води и по-чист въздух. Той изтъкна, че приоритетите трябва да са по-добрите пътища и железопътен транспорт. \r\n \n\t\t\t\t\t\t", "date": "2019.05.02", "title": "Почти 1/3-та от населението на Западните Балкани е емигрирало"}
{"url": "http://www.bnews.bg/article/260336-pohititelyat_na_bankata_v_sliven_poiska_predsrochno_osvobozhdavane", "text": "\n Предсрочно освобождаване от затвора – с тази молба застана пред Софийския градски съд похитителят от Сливен, който преди 8 години взе заложници в опит да ограби банка. \r\n\r\n Стефан Стефанов беше осъден на 15 години затвор, след като през март 2011 г. опита да ограби банков клон в Сливен, простреля охранител и взе за заложници шестима служители на банката. \r\n\r\n Кризата продължи повече от 40 часа, а Стефанов пусна един по един всички похитени. \r\n\r\n Стефан Стефанов влезе в съдебната зала спокоен и уверен. Без адвокат. Каза, че се е поправил, че има план за живота си и поиска да бъде предсрочно освободен, тъй като е излежал половината си присъда. \r\n\r\n Той сподели аргументите си за пред съда: \r\n\r\n „Добро поведение в затвора, работя, не съм наказван и така. Взел съм си поука за стореното. Съжалявам, наистина, направил съм грешка. Смятам да се събера с приятелката си и да си живеем тук. Преосмислих живота си”. \r\n\r\n Съдът отложи делото, тъй като поиска становище от психолога, с когото Стефанов е разговарял преди 2 седмици, както и доклад от пробационен служител. \r\n\r\n Неофициално bTV разбра, че според затворническата администрация Стефанов все още не се е поправил. \r\n \n\t\t\t\t\t\t", "date": "2019.05.02", "title": "Похитителят на банката в Сливен поиска предсрочно освобождаване"}
{"url": "http://www.bnews.bg/article/260345-maykal_benet_e_se_kandidatira_za_prezidentskata_nominatsiya_na_demokraticheskata_partiya_v_sasht", "text": "\n Американският сенатор Майкъл Бенет от щата Колорадо се включи в надпреварата за кандидатурата за президент на своята Демократическа партия за 2020 година. Той обяви това по телевизия Си Би Ес и посочи две основни тема на своята кампания - подобряване на икономическата ситуация в САЩ и връщане на доверието към правителството, съобщава БТА. \r\n\r\n \"Трябва да се справим с тези две огромни предизвикателства\", каза той. 54-годишният Бенет - бивш училищен шеф в Денвър, има репутация на умерен и прагматичен политик, който смята за важно да се реализират конкретни политики в различни области. Син е на бивш дипломат. Завършил е право в престижния Йейлски университет. Работил е в администрацията на бившия президент демократ Бил Клинтън, след което, в края на 1990-те години, се мести в Колорадо и работи за милиардера републиканец Фил Аншуц. После се връща в политиката, този път като демократ и шеф на кабинета на тогавашния кмет на Денвър Джон Хикънлупър, който по-късно стана и губернатор на щата и сега също е сред претендентите за президентската кандидатура от Демократическата партия.  \r\n\r\n Бившият американски вицепрезидент Джо Байдън влиза в президентската надпревара \r\n\r\n В началото на април сенаторът съобщи пред журналисти, че е диагностициран с рак на простатата. По-късно туморът му бе отстранен. Бенет изрази пълно доверие на лекарите, според които той има всички шансове да оздравее. Обявявайки, че ще се бори за президентската кандидатура, той изрази виждането си, че е ужасяващо, ако най-богатата страна в света не може да намери начин да гарантира здравно осигуряване на всички свои граждани. Така той навлезе в една от най-острите спорни теми между републиканците и демократите. Той обаче се обяви за различен модел на всеобщо здравно осигуряване от този, предлаган от сенатора демократ Бърни Сандърс, който също е претендент за партийната президентска номинация.  \r\n\r\n Досега претендентите да президентската кандидатура на Демократическата партия са около 20. Първите вътрешнопартийни избори от предизборната кампания са насрочени в щата Айова през февруари догодина.  \r\n \n\t\t\t\t\t\t", "date": "2019.05.02", "title": "Майкъл Бенет е се кандидатира за президентската номинация на Демократическата партия в САЩ"}
{"url": "http://www.bnews.bg/article/260337-reka_dunav_izhvarli_trup_na_divo_prase_kray_silistra", "text": "\n Река Дунав изхвърли труп на диво прасе в района на Дунавския парк на Силистра, информира БНР. \r\n\r\n Специалисти на Областната дирекция на Българската агенция по безопасност на храните в Силистра са дезинфекцирали и обезопасили района. Животното също е дезинфекцирано и прибрано. \r\n\r\n Няма информация дали прасето има някакво заболяване.  \r\n\r\n Припомняме, че силистренска област е един от районите със случаи на африканска чума по дивите свине. Взети са мерки да се предотврати и ограничи заболяването при нужда. \r\n\r\n От Областната администрация в Силистра съобщават, че със заповед на Регионалната дирекция по горите в Русе е забранен и достъпът до землищата на силистренските села Попина и Ветрен, за да се ограничи разпространението на африканска чума по свинете. Забраната е за три месеца. \r\n \n\t\t\t\t\t\t", "date": "2019.05.02", "title": "Река Дунав изхвърли труп на диво прасе край Силистра"}
{"url": "http://www.bnews.bg/article/260338-natali_trifonova_bez_malko_da_se_prebie_v_efir", "text": "\n Стилистите на сутрешния блок на бТВ за пореден път се изложиха и застрашиха живота на едно от лицата на медията.  \r\n\r\n Натали Трифонова се появи на екран с много високи токове и видимо по-голям размер от нейния. \r\n\r\n Това й създаваше известни затруднения при преминаването от единия край на картата до другия. При всяка нейна стъпка кракът й изкачаше от огромните обувки и бе на косъм от това да се строполи на земята.  \r\n  \r\n \n\t\t\t\t\t\t", "date": "2019.05.02", "title": "Натали Трифонова без малко да се пребие в ефир"}
{"url": "http://www.bnews.bg/article/260339-frantsiya_i_italiya_otbelyazvat_500_g_ot_smartta_na_leonardo_da_vinchi", "text": "\n Президентът на Франция Еманюел Макрон и италианският му колега Серджо Матарела дадоха старт на мероприятията във връзка 500 г. от смъртта на Леонардо да Винчи. Те почетоха гения от епохата на Ренесанс на гроба му, информира АФП. \r\n\r\n Град Амбоаз на река Лоара, където Леонардо умира през 1519 г. на 67-годишна възраст, буквално е блокиран заради опасения от протести на \"жълтите жилетки\". Трафикът в града, където живеят около 13 000 души, е забранен в радиус от 5 километра. Ресторантите и магазините са затворени. \r\n\r\n Вчера десетки коли бяха вдигнати, след като туристите очевидно не са били запознати с драконовите мерки за сигурност. \r\n\r\n След като посетиха гроба на Леонардо, Макрон и Матарела отидоха на обяд в Кло Люсе, където умира геният, който е покровителстван от крал Франсоа I, известен като Краля Слънце на XVI век. Франсоа I е считан за краля, който носи Ренесанса във Франция, въпреки че предшественикът му Луи XII започва да кани архитекти и художници от Флоренция, Милано и Рим. \r\n\r\n Леонардо е на 64 г., когато приема поканата на младия Франсоа I да се премести в Амбоаз. Тогава Микеланджело и Рафаел придобиват популярност. Леонардо е възнаграден като \"първи художник, инженер и архитект на краля\". Тогава Франсоа I e на 23 г. Леонардо носи със себе си три от любимите си творби: \"Мона Лиза\", \"Богородица и Младенеца със света Ана\" и \"Свети Йоан Кръстител\", които днес са изложени в Лувъра в Париж. \r\n\r\n Макрон е първият френски президент, посетил града от Шарл дьо Гол през 1959 г. \r\n\r\n Съвместните мероприятия са организирани след месеци на дипломатическо напрежение между Рим и Париж. Двете държави влязоха в най-тежката дипломатическа криза от Втората световна война. Дори за кратко Париж отзова посланика си. \r\n \n\t\t\t\t\t\t", "date": "2019.05.02", "title": "Франция и Италия отбелязват 500 г. от смъртта на Леонардо да Винчи"}
{"url": "http://www.bnews.bg/article/260340-balgarin_specheli_emi_za_animatsiya", "text": "\n Калоян Атанасов ще получи награда “Еми” в категорията дневна тв продукция за анимацията “Гарван: Легендата”, съобщава \"24 часа\". \r\n\r\n Героите на 20-минутния анимационен филм са озвучени от Опра Уинфри, певеца Джон Леджънд и актрисата Лиза Коши. Атанасов е нарисувал образите в анимацията. Той работи в американското студио “Баобаб” и е едва на 24 години. \r\n\r\n Българинът ще получи официално наградата си в петък, когато ще се проведе церемонията в зала “Пасадена” в Лос Анджелис пред 3-хилядна публика. \r\n\r\n Калоян Атанасов живее в САЩ от малък, заедно със семейството си. Той работи предимно над кратки анимации и филми с виртуална реалност. Кал, какъвто е творческият му псевдоним, завършва колежа по изкуства и дизайн “Ринглинг” във Флорида през 2016 г. “Гарван: Легендата” не е първият му голям успех. The Wishgranter е 5-минутна анимация, в която той е режисьор и художествен директор. За нея печели над 20 награди от различни филмови фестивали по света. \r\n\r\n “Гарван: Легендата” е анимация, която разказва историята на група горски животни. Сред тях е пъстър песнопоен гарван, който се озвучава от Джон Леджънд. Птицата има мисия да открие Всевишния и с нежния си глас да го убеди да прекрати ледовитата зима на Земята, където всички животни са заплашени от измръзване. \r\n \n\t\t\t\t\t\t", "date": "2019.05.02", "title": "Българин спечели “Еми” за анимация "}
{"url": "http://www.bnews.bg/article/260332-nyama_da_povyarvate_za_kakvo_se_tochi_bashtata_na_krisko", "text": "\n Бащата на Криско написа песен за Велико Търново, с която ще участва в тазгодишния международен конкурс „Звукът на времето“. \r\n\r\n Радослав Талев е композитор и известен китарист. Заедно със съпругата си Ваня са основатели на музикална академия в родния си град Габрово и вече 25 години са посветили на откриването на музикални таланти. \r\n  \r\n \n\t\t\t\t\t\t", "date": "2019.05.02", "title": "Няма да повярвате за какво се точи бащата на Криско"}
{"url": "http://www.bnews.bg/article/260330-stroyat_dve_novi_zhp_gari_v_stolitsata", "text": "\n Две чисто нови гари ще бъдат изградени до края на 2020 г. в столицата. Това са гара „Обеля” и гара „Костенец“ обяви генералният директор на ДП „Национална компания Железопътна инфраструктура“ инж. Красимир Папукчийски, цитиран от БГНЕС. \r\n\r\n Той и транспортният министър Росен Желязков дадоха старт на реконструкцията на гара „Подуяне“ и направиха символична първа копка на обекта. \r\n\r\n Новата гара „Обеля“ ще има връзка с влаковете от и за гара „Волуяк” и ще бъде в непосредствена близост до метростанция „Обеля”, за да даде възможност за прекачване на пътници между двата вида транспорт. \r\n\r\n „Предвиждаме също така модернизация на 14 гарови комплекса и шест спирки, а с национално финансиране на 25 гари през тази година“, добави още Папукчийски. \r\n\r\n Той обясни, че реконструкцията на гара „Подуяне“, който започна от днес ще продължи 15 месеца и ще струва 2,3 млн. лв., като за надзор ще бъдат дадени допълнително 185 хил. лв. \r\n\r\n Министър Желязков обясни, че това е първият основен ремонт, който се прави на гарата от построяването ѝ през 1930 г. \r\n\r\n „Оттогава има само частични ремонти, но никога не е имало генерален ремонт, такъв какъвто се предвижда от покрива, до детайлите, през инсталациите. Всички работи ще бъдат реновирани. Гарата е емблематична, защото съдържа в себе си ценни архитектурни елементи, които не са ѝ позволили да се превърне в културно-историческо наследство. След това имаме амбицията да я превърнем в обект от националното културно-историческо наследство“, заяви Желязков и добави, че по време на ремонта гарата ще продължи да функционира. \r\n\r\n Министър Желязков каза още, че предстои да започне ремонт и на гарите „Искър”, „Казичене”, „Карнобат” и „Нова Загора” и увери, че инвестициите, които се правят в този вид транспорт не са спорадични, а тенденция, която държавата следва. \r\n \n\t\t\t\t\t\t", "date": "2019.05.02", "title": "Строят две нови жп гари в столицата"}
{"url": "http://www.bnews.bg/article/260329-avtomobil_se_obarna_v_dere_na_simeonovsko_shose", "text": "\n Лек автомобил се преобърна по таван в дере на столичното Симеоновско шосе.  Няма тежко пострадали при пътния инцидент, съобщава Булфото. \r\n\r\n Очевидци разказали, че шофьорът се опитал да избегне сблъсък с пешеходец  и автомобилът полетял в дерето. Водачът сам излязъл от разбилия се автомобил и се изкачил до булеварда. \r\n \n\t\t\t\t\t\t", "date": "2019.05.02", "title": "Автомобил се обърна в дере на Симеоновско шосе"}
{"url": "http://www.bnews.bg/article/260323-angliya_i_severna_irlandiya_glasuvat_na_mestni_izbori", "text": "\n Днес в Англия и Северна Ирландия се провеждат избори за местни органи на властта. Това са най-големите местни избори в Англия в рамките на 4-годишния избирателен цикъл, като ще станат известни повече от 8 400 членове в 248 общини. На фона на голямата политическа несигурност и хаос около Брекзит резултатите от тези избори са трудно предвидими, предаде БНР. \r\n\r\n На предишните местни избори през 2015 г. Консервативната партия, оглавявана тогава от Дейвид Камерън, се представи много добре, спечелвайки близо 5 000 от местата. След референдума за Брекзит през 2016 г. обаче нещата сега са трудно предвидими. Очакванията са, че именно заради Брекзит всички тези места трудно ще бъдат защитени. \r\n\r\n Добра новина за управляващите консерватори е, че двете нови партии - \"Брекзит\" на Найджъл Фарадж и центристката \"Промяна за Обединеното кралство\" - не участват в местните избори, но въпреки това се очаква много от гласоподавателите, които са за излизане от ЕС или да гласуват за Партията за независимост - бившата партия на Фарадж, или просто да се въздържат от гласуване. \r\n\r\n Политическите наблюдатели очакват при отсъствието на \"Промяна за Обединеното кралство\" либералдемократите да се представят добре като единствената партия по-близо до центъра в политическото пространство. Трудно предвидимо е поведението на привържениците на Лейбъристката партия. Гласуването приключва в полунощ българско време. Първи резултати се очакват в петък около 20 часа българско време. \r\n \n\t\t\t\t\t\t", "date": "2019.05.02", "title": "Англия и Северна Ирландия гласуват на местни избори"}
{"url": "http://www.bnews.bg/article/260331-zhena_e_zaginala_pri_katastrofa_mezhdu_selo_sava_i_selo_tsonevo", "text": "\n Жена е загинала при катастрофа между село Сава и село Цонево. Това съобщиха от ОДМВР - Варна, цитирани от агенция \"Фокус\". Инцидентът е станал около 13.15 часа в района на преливника на язовир \"Цонево\". \r\n\r\n Според първоначалната информация, 39-годишен водач на лек автомобил е загубил контрол над автомобила и това е довело до възникването на произшествието. Вследствие на инцидента мъжът е пострадал сериозно, а 66-годишната жена, пътуваща с него, е загинала на място. \r\n\r\n Изясняват се причините за катастрофата. \r\n \n\t\t\t\t\t\t", "date": "2019.05.02", "title": "Жена е загинала при катастрофа между село Сава и село Цонево"}
{"url": "http://www.bnews.bg/article/260325-botev_krashtava_bazata_si_na_dinko_dermendzhiev", "text": "\n Феновете на пловдивския Ботев стартираха подписка, с която искат базата на тима в квартал Коматево да носи името Динко Дерменджиев. \r\n\r\n Голямата легенда на родния футбол и икона на Ботев, си отиде от този свят на 1 май след двумесечна борба с последиците от инсулт. \r\n\r\n В последните няколко сезона Ботев играе домакинските си мачове именно в Коматево, заради строителството на стадион \"Христо Ботев\", което бе замразено, но в последните седмици се появиха информации, че ще бъдат осигурени нужните средства за дострояването му. \r\n\r\n Дерменджиев има 447 мача и 194 гола в \"А\" група с екипа на \"канарчетата\". \r\n\r\n За България е вкарал 19 пъти в 58 мача, като е участник на три Световни първенства. \r\n \n\t\t\t\t\t\t", "date": "2019.05.02", "title": "Ботев кръщава базата си на Динко Дерменджиев"}
{"url": "http://www.bnews.bg/article/260328-tsik_pokaza_obrazetsa_na_byuletinata_za_evroizborite", "text": "\n Централната избирателна комисия (ЦИК) утвърди образеца на бюлетината за предстоящите избори за Европейски парламент, които ще се проведат на 26 май, предаде БГНЕС. \r\n\r\n В нея са вписани общо 27 политически партии, коалиции и независими кандидати, а съгласно промените в Изборния кодекс от 2016 година в бюлетината фигурира и квадратче „не подкрепям никого“. От ЦИК напомнят, че бюлетината задължително трябва да бъде попълвана от гласоподавателите единствено с химикал със син цвят. Различна в нея ще бъде номерацията на преференциите, за които тази година депутатите решиха да бъдат отбелязани с трицифрени числа, като към всяка цифра се прибавя 100. Комисията е утвърдила и специфичен начин на сгъване на бюлетината, който да гарантира тайната на вота на всеки избирател. \r\n\r\n Александър Андреев от ЦИК отрече до комисията да е достигала информация за проблем със софтуера на машините за гласуване, които ще бъдат използвани на евровота и увери, че те ще бъдат щателно тествани. „На машините софтуерът ще бъда качен към 15 май и до доставката на 25 май е срокът, в който трябва да бъдат сертифицирани, заедно със софтуера. Тестването ще бъда извършено от специалисти, които могат да го извършат и да одитират машините“, допълни още Андреев. Софийският университет „Св. Климент Охридски“ и БАН дори са заявили готовност да подпомогнат чрез експерти ЦИК при осъществяването на машинното гласуване. \r\n\r\n За местните избори наесен пък съществува вероятност страната ни да закупи машините за гласуване, а не да ги наема. \r\n\r\n За предстоящите евроизбори вече има подадени заявления от 3 сдружения с нестопанска цел, които искат да бъдат наблюдатели. \r\n\r\n „Жалби в ЦИК към момента са постъпили 22 броя и 8 сигнала. От тези жалби 2 са висящи във ВАС, във връзка с решения на ЦИК“, съобщи Андреев. Той обърна внимание и на някои от важните срокове до деня на изборите. До 4 май ЦИК трябва да приеме решение за местата и броя на секциите извън страната, а до 9 май да се проведат консултациите за назначаване на СИК-овете зад граница. \r\n\r\n До 11 май българските граждани могат да подават заявления за издаване на удостоверения за гласуване на друго място и по настоящ адрес. Тогава изтича и срокът за избирателите с увреждания, които искат да гласуват в подвижна секция. \r\n \n\t\t\t\t\t\t", "date": "2019.05.02", "title": "ЦИК показа образеца на бюлетината за евроизборите"}
{"url": "http://www.bnews.bg/article/260326-uzhasno_otnoshenie_kam_hero_i_shtaba_mu_v_kazahstan", "text": "\n Родният треньор Димитър Димитров - Херо, се раздели с казахстанския си клуб Иртиш, където прекара три сезона, в два различни периода. \r\n\r\n Ден след раздялата, казахстанските медии разкриха за ужасните действия спрямо Херо и помощниците му, които могат да доведат до санкция за клуба. \r\n\r\n По време на последната тренировка преди мача срещу Жетъсу, лично председателят на район Павлодар дошъл на терена и изгонил Херо от заниманието пред очите на играчите. \r\n\r\n Договорът на българина обаче не бил прекратен и на следващия ден, той отишъл на стадиона, за да изпълни ангажимента си и да води отбора. \r\n\r\n Охраната обаче била инструктирана да не го допуска на територията на съоръжението. \r\n\r\n Димитров може да сезира ФИФА по този въпрос, което ще доведе до сериозни санкции за Иртиш, заради възпрепятстването му да изпълнява служебните си задължения при все още действащ договор. \r\n \n\t\t\t\t\t\t", "date": "2019.05.02", "title": "Ужасно отношение към Херо и щаба му в Казахстан"}
{"url": "http://www.bnews.bg/article/260327-mertsedes_se_obarna_v_dere_na_simeonovsko_shose_v_sofiya", "text": "\n Лек автомобил \"Мерцедес\" се преобърна по таван в дере на столичното Симеоновско шосе в близост до Столичния зоопарк. Няма тежко пострадали. Инцидентът е станал към 10.00 часа и при него не са участвали други превозни средства, съобщиха от МВР. \r\n\r\n Според очевидци шофьорът се опитал да избегне сблъсък с пешеходец и автомобилът полетял в дерето. Водачът сам излязъл от разбилия се автомобил и се изкачил до булеварда. \r\n \n\t\t\t\t\t\t", "date": "2019.05.02", "title": "\"Мерцедес\" се обърна в дере на Симеоновско шосе в София"}
{"url": "http://www.bnews.bg/article/260334-oshte_20_hilyadi_mladezhi_shte_mogat_da_patuvat_bezplatno_po_initsiativata_opoznay_es", "text": "\n Започва новата кампания на Европейската комисия за подаване на заявления за инициативата DiscoverEU (\"Опознай ЕС\"), която ще позволи на 20 000 младежи да пътуват безплатно в Европа. \r\n\r\n Кандидатите трябва да са родени между 2 юли 2000 г. (включително) и 1 юли 2001 г. (включително) и да бъдат готови да пътуват между 1 август 2019 г. и 31 януари 2020 г. за максимум 30 дни. Заинтересованите младежи ще трябва да кандидатстват през Европейския младежки портал. Кандидатурите ще бъдат разгледани от специална комисия, която ще избере победителите. Кандидатите ще бъдат уведомени за резултатите от подбора през юни 2019 г. \r\n\r\n След една много успешната първа година на инициативата новата кампания поставя акцент върху образователното измерение на проекта. Участниците ще получат информация и съвети за това какво да посетят в Европа. Ако желаят, те могат също така да получат и дневник за пътуването, за да могат да записват своите впечатления. По време на пътуването младежите също така ще имат възможност да участват в организирани мероприятия и да общуват помежду си. \r\n\r\n Успоредно с това Комисията се стреми да превърне DiscoverEU в по-приобщаваща и достъпна за всички инициатива, като допълнително улеснява използването на системата за подаване на заявления, предлага съвети за намаляване на разходите за пътуване, както и като взема под внимание, доколкото е възможно, нуждите на младите хора с увреждания, така че те също да могат да пътуват. \r\n\r\n Досега благодарение на DiscoverEU около 30 000 младежи получиха възможност да пътуват в Европа, за да опознаят богатото културно наследство на континента, да се срещнат с други хора, да се докоснат до чуждите култури и да усетят духа, което обединява Европа. \r\n \n\t\t\t\t\t\t", "date": "2019.05.02", "title": "Още 20 хиляди младежи ще могат да пътуват безплатно по инициативата \"Опознай ЕС\""}
{"url": "http://www.bnews.bg/article/260318-tseliyat_biznes_na_megz_e_pod_zapor", "text": "\n Всички фирми, в които дизайнерката от Раковски Миглена Каканашева-Мегз и приятелят й Румен Рончев имат участие, са под запор, съобщава в. \"Марица\". Преди време Рончев бе обвинен в застрахователна измама, а сега претенции към него имат банки, частни кредитори и НАП, показа сочи проверката на вестника. \r\n\r\n В опитите да спаси приятеля си тя е предприела сложна комбинация от прехвърляния на дялове и пререгистрации. В края на миналата година Каканашева е създала поредната си фирма - \"Доверие МК\" ЕООД. Новото дружество моментално е придобило \"Мегз 1\" ООД, която е фактически собственик на всички останали 45 фирми с подобно име. През \"Доверие МК\" Миглена е съдружник и в двете транспортни компании на Рончев. Новото дружество обаче мигновено е влязло в полезрението на кредиторите и така на 26 февруари от НАП налагат запор и на \"Доверие МК\" ЕООД. \r\n\r\n \"Ню Транс Груп\" и \"Розова Долина Екс\" на Рончев и Мегз също са с блокирани сметки и имущество. Първият запор е наложен от Про Кредит Банк в края на февруари, а от 18 април има такъв и в полза на УниКредит лизинг. \r\n\r\n Юридическите хватки имат дълга история. Фирмите на Каканашева под името \"Мегз\" вече са близо 50, показва справка в Търговския регистър. Всяка от тях бива регистрирана със символичен уставен капитал буквално дни след като предишната е достигнала 49 999 лева оборот. По този начин фирмата не попада под ЗДДС и не подлежи на задължителна регистрация по смисъла на закона. Дизайнерката дължи през почти всяко свое дружество пари на държавата за данъци, осигуровки и други налози. Освен това срещу нейните компании има заведени и спечелени десетки дела за различни суми от фирми в цялата страна за забавени или неизплатени фактури. \r\n\r\n Фирмите на Каканашева са осъждани няколко пъти и от нейни служители за неплатени заплати в периода 2015-2017 година. Редица контролни органи пък, сред които и КЗК, са глобявали дизайнерката за нелоялни търговски практики и за умишлено въвеждане в заблуда с фалшива информация за произход и състав на продуктите, продавани от онлайн магазинa на Каканашева. \r\n\r\n Първата фирма с името \"Мегз\" е регистрирана през 2013 година от майката на Каканашева. Дружеството натрупва над 130 000 лева задължения към НАП. В периода 2015-2017 г. всички шивачки и служители от фабриката в Раковски работят към това дружество. През юни 2017 г. то е продадено на Стефан Славейски, който е известен чистач на дългове. \"Бушонът\" е придобил още над 100 фирми с десетки милиони задължения към държавата ни след вписването фирмата вече се казва \"Новокер София\" и сменя адреса си от Раковски в столицата. \r\n\r\n Според експерти в данъчното законодателство Каканашева създава огромно количество фирми, които постоянно прехвърлят активи помежду си и така умишлено забавя работата на институциите при евентуални проверки и сигнали срещу нея. В информационните масиви има редица копия от покани, изпратени от НАП - Пловдив до дизайнерката за образуване на ревизии или искания за представяне на документи, на които данъчните не са получили отговори. \r\n \n\t\t\t\t\t\t", "date": "2019.05.02", "title": "Целият бизнес на Мегз е под запор!"}
{"url": "http://www.bnews.bg/article/260319-osadenite_za_smartta_na_chorata_v_zatvora_sme_zashtoto_izpalnihme_dogovora_si_s_rodinata", "text": "\n Петимата благоевградски полицаи, които са в затвора в Бобов дол с присъди по 7 г. по делото \"Чората\", излязоха с обръщение към държавните институции, органите на законодателната, изпълнителната и съдебната власт, медиите и гражданското общество. \r\n\r\n Ето какво се казва в обръщението: \r\n\r\n \"УВАЖАЕМИ ДАМИ и ГОСПОДА, \r\n\r\n Бием камбаната за опасността от мракобесието на тъмните сили на прехода, които убиват живота и бъдещето на България. \r\n\r\n НЕВИННИ СМЕ и сме ОСЪДЕНИ НЕСПРАВЕДЛИВО! За това, че сме изпълнявали обществения си договор с родината - участвайки в законно разпоредена и извършвана полицейска операция за противодействието на търговията с наркотици и сексуалната експлоатация на български момичета, след като с престъпления бяха манипулирани фактите по обективните причини, довели до настъпване смъртта на задържаното лице, български съд каза на нас и на Вас - всички български граждани, че всъщност полицаите сме умишлени убийци. \r\n\r\n От първия момент знаем и сме убедени, че невинността ни ще бъде установена! \r\n\r\n От първия момент до днес сме оказвали пълно съдействие за провеждане на всички поискани действия по разследването и провеждане на образуваните производства. \r\n\r\n Но и впоследствие ни се наложи да се борим с неистови усилия с действията на престъпни интереси, реализирани чрез институции на държава, намираща се в безпомощно състояние от хватката на мракобесието. \r\n\r\n Първоначално експертите след извършена аутопсия установиха и посочиха като причина за настъпилата смърт на задържаното лице \"остра сърдечносъдова и дихателна недостатъчност\". \r\n\r\n Без да се изчака заключението на назначените от разследващите експерти, по искане на роднините на Ангел Димитров са назначени нови експерти - посочени поименно от тях. \r\n\r\n Така проф. Раданов извършва формална реаутопсия на трупа, който е престоял без следствен надзор и на нерегламентирано място 9 дни. Проф. Раданов прави заключението си, без да е иззел надлежно, без да е изследвал и да е съхранил посочените за иззети проби при реаутопсията, както и дори без да виждал аортата, за която твърди, че е разкъсана от нанесен удар от полицаите. Проф Раданов е дал НЕВЯРНО заключение, което, установено след проведено разследване, представлява ПРЕСТЪПЛЕНИЕ. \r\n\r\n Обещано ли беше на проф. Раданов, че няма да бъде допусната друга експертиза - защото именно това се случи - повече от три години - на досъдебното производство и впоследствие на четири съдебни инстанции се борихме за правотата си - и с неистови усилия успяхме да бъде допусната друга съдебномедицинска експертиза - едва след като бе представено заключението на експерт от САЩ. \r\n\r\n Пет последващи съдебномедицински експертизи, извършени от осемнадесет водещи специалисти, категорично отрекоха заключенията, направени от експертизата на проф. Раданов - категорични са всички, че настъпилата смърт няма травматичен произход - констатираните травми - всички са леки, и както поотделно, така и в съвкупност не могат и не са причинили смъртта на лицето - за което сме обвинени по това дело. Категорични са експертите, че няма данни да е нанасян описаният от проф. Раданов побой. \r\n\r\n И след 14 години разследване и заседания, в дните преди Възкресение Христово, някой реши и \"издаде присъда\", потвърждавайки тази, произнесена през 2008 година, която се позовава само на \"експертното\", но НЕВЯРНО и ПРЕСТЪПНО заключение, дадено от проф. Раданов. \r\n\r\n Такава присъда е издадена срещу българските полицаи и българското МВР. Защото на наше място можеше да бъде всеки служител на МВР, както и всеки един от десетките колеги, които бяха включени в операцията. Тази присъда, както и обвинението, почиват на лъжите и неверните твърдения на проф. Раданов - самоубил се в хода на съдебното производство. \r\n\r\n От всички 30 души свидетели по делото тези присъди ползват само и единствено свидетелските показания на двете сестри - на 16 и 18 г. - по-малката от тях - интимна приятелка на Димитров, с когото са се запознали, след като той им е уредил да си вземат изпити в гимназията и който е употребявал и им е показвал как се употребява кокаин. \r\n\r\n С тази присъда е прието от съда като утежняващо вината обстоятелство - фактът, че Писов посреща дошлия дежурен патрул на улицата далеч от инцидента и го изпраща да доведе поемни лица, което направил с цел да се постигне и укрие целения резултат!!??!! \r\n\r\n Съдът приема, че от прочита на протоколите и прослушване на записите на телефона може да се направи предположение, че мъжът, чийто глас е записан, се занимава главно със свеждане към проституция. \r\n\r\n Но поради това, че телефонният номер не е регистриран на Ангел Димитров - не е доказано, че е неговия глас. /Как тогава след прослушване именно на тези телефон - на мястото на срещата и интимната си приятелка се озовава точно Ангел Димитров?/. \r\n\r\n Съдът приема, че \"заплахите, които обектът на разработката отправя към тези проституиращи жени, не са с цел да ги сведе към проституция, а с цел да изпълняват задължението си да изпращат пари\", поради което не вижда данни за извършено престъпление! \r\n\r\n Съдът приема \"освен СРС по делото са налице доказателствени средства, както и обективни находки, че Ангел Димитров понякога употребявал кокаин /показанията на приятелките му и намерения кокаин в урината при аутопсията/, и заключава: \"От тях може да се съди, че той е ползвал или е намирал на други лица по тяхна молба кокаин за лична консумация, но не и че се е занимавал с пласиране на наркотици на много други лица.\" !?!? \r\n\r\n Лъжата в тази присъда явно ползва внушенията чрез медиите и на снимки на трупа на Димитров, без да се пояснява, че причината да изглежда така трупът е начинът, по който е настъпила смъртта - картина на бързо настъпила смърт - изразеното посиняване се дължи на остър кръвен застой в резултат на внезапно спиране на сърцето. \r\n\r\n Този съдебен процес започна с тежко нарушаване и несъобразяване на правилата на наказателното производство и на нашите права! За съжаление - така и завършва за момента. Още преди започване на делото СЪДЪТ ОТКАЗА да разглежда внесеното от прокурора обвинение - за причиняване на смърт по непредпазливост, и даде задължаващи прокурора указания - да внесе обвинение за извършено умишлено убийство, извършено по особено жесток начин - с нанесен побой по особено мъчителен начин и на лице в безпомощно състояние. \r\n\r\n Прокурорът внесе отново повдигнатото обвинение - за причиняване на смърт по непредпазливост, и след повторните указания и отказ от съда да гледа делото поиска отвод на съдията. Резултатът бе, че отстраниха прокурора от делото, определиха нов прокурор, който чинно изпълни и изпълняваше защита на експертизата на проф. Раданов. \r\n\r\n Този прокурор беше повишен в развитието на делото и впоследствие се явяваше като прокурор и в апелативната инстанция. \r\n\r\n А съдията, дал указания какво обвинение да се повдигне, още преди да е проведено пълно разследване, гледа делото и произнесе първата осъдителна присъда - 91 г. лишаване от свобода. \r\n\r\n Тежко нарушение на правата ни бе извършено и при разглеждане на делото от Съда по правата на човека в Страсбург, на което дело не сме участвали, а на съда са представени само избирателно обслужващи жалбоподателите доказателства, без дори да е споменато, че заключенията на експертизата на проф. Раданов са категорично отхвърлени и е установено, че невярното заключение е извършено престъпление. \r\n\r\n И тези присъди са произнесени \"В името на народа\"?! Призоваваме, сега вече не сме задължени да мълчим за доказателствата по делото - да бъдат разсекретени и публикувани всички доказателства по делото - да се чуят записите от СРС, прилагани на Ангел Димитров почти 6 месеца, защото на нашето общество и на нас ни е нужна оценката на народа. Тези присъди не са произнесени в интерес на народа и на обществото! Нас няма за какво да ни наказвате - ние изпълнихме задълженията си, както изисква законът и моралът. \r\n\r\n Нас няма за какво да ни превъзпитавате - ние сме доказали службата си към обществото, самосъзнанието и отговорността си. \r\n\r\n Ние не сме лъгали - винаги съдействахме. \r\n\r\n Ние няма за какво да бъдем наричани убийци и изпращани в затвора като тежки криминални и общественоопасни престъпници - интерес да ни унижава има само престъпният свят. \r\n\r\n С болка констатираме, че го постига. Но и НИЕ НЯМАМЕ ВИНА, поради което Ви призоваваме да обърнете специално внимание на този забравен случай и да ни подкрепите в борбата да бъде забелязана истината, която тропаше на вратата на съда, но явно някой смени бравата. \r\n\r\n Всички човешки граници по този случай бяха прекрачени. \r\n\r\n Явно трябва - ОБРЪЩАМЕ СЕ КЪМ ВАС \r\n\r\n С огромни признателност и благодарност към всички, които са и бяха до нас в тази нечестна и несправедлива борба, и ПРИЗОВАВАМЕ Уважаеми граждани, колеги, управляващи, общественост, ПОДКРЕПЕТЕ НИ В ОТСТОЯВАНЕТО НА ИСТИНАТА и ТЪРСЕНЕТО НА СПРАВЕДЛИВОСТ, нека тази система да се осъзнае, че е призвана да осъществява изкуството на ДОБРОТО и СПРАВЕДЛИВОСТТА, а не да служи на мракобесието. \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n \n\t\t\t\t\t\t", "date": "2019.05.02", "title": "Oсъдените за смъртта на Чората: В затвора сме, защото изпълнихме договора си с родината"}
{"url": "http://www.bnews.bg/article/260333-povdignaha_obvinenie_na_dvama_mazhe_za_ubiystvo_v_gorna_oryahovitsa", "text": "\n Окръжната прокуратура във Велико Търново повдигна обвинение на двама мъже за извършено убийство в Горна Оряховица, съобщиха от пресцентъра на прокуратурата, цитирана от БТА.   \r\n\r\n Те бяха задържани вчера, след като тялото на 59-годишен мъж от община Левски е било намерено в изоставена постройка срещу болницата в Горна Оряховица. \r\n\r\n Двамата са обвинени, че с удар с камък по главата умишлено са умъртвили 59-годишния мъж в необитаемата постройка в града в периода от 26 до 30 април. \r\n\r\n Предвижда се наказание \"лишаване от свобода\" от 10 до 20 години.  \r\n\r\n Двамата са задържани за срок до 72 часа. \r\n\r\n Предстои разглеждане на искането за вземане на постоянна мярка за неотклонение \"задържане под стража\" от Окръжния съд във Велико Търново. \r\n \n\t\t\t\t\t\t", "date": "2019.05.02", "title": "Повдигнаха обвинение на двама мъже за убийство в Горна Оряховица"}
{"url": "http://www.bnews.bg/article/260317-bsp_uvelichava_predninata_pred_gerb_chetiri_partii_okolo_chertata_za_vlizane_v_ep", "text": "\n БСП води пред ГЕРБ с три пункта двадесет дни преди вота на 26 май!  ДПС твърдо стои над 12%, а Марешки губи тяга. Изненадата идва от добрия резултат на Движение Презареди България, което има реални шансове да излъчи евродепутат. \r\n\r\n Лъскавата кампания на ВМРО изглежда засенчена от грозния скандал със скъпия мезонет на лидера му Каракачанов и от отказа на Джамбазки да дари спестения евромилион от заплати за благотворителност. \r\n\r\n Данните са от Центъра за Европейски изследвания, базиран в Брюксел и работещ за интересите на ЕК и Европарламента. Центърът има клонове в 12 европейски столици. \r\n\r\n Засега на старта на кампанията БСП и ГЕРБ изглежда ще имат съответно по шест евродепутати или един повече за социалистите. ДПС твърдо трима, но с шанс за четвърти. \r\n\r\n Консерваторите на Бареков от Презареди България един евродепутат, за колкото се борят Да България и ВМРО, които обаче са в режим на загуба на тяга. Марешки и Атака имат около два процента, но са без шансове да минат 6 % бариера. \r\n\r\n Има резерв от гласоподаватели в чужбина, които биха могли да обърнат вота в полза на по-малка партия или да стопят преднината на БСП пред ГЕРБ. АПАРТАМЕНТГЕЙТ и злоупотребите на властта удрят най - много ГЕРБ и ВМРО. \r\n\r\n Партията на Валери Симеонов вече не съществува на електоралната карта. Следващото изследване на ЦЕС ще бъде публикувано седмица преди вота за Европарламент. \r\n\r\n \r\n \n\t\t\t\t\t\t", "date": "2019.05.02", "title": "БСП увеличава преднината пред ГЕРБ, четири партии около чертата за влизане в ЕП!"}
{"url": "http://www.bnews.bg/article/260324-nigeriytsi_nay_chesto_mamyat_balgarite_v_internet", "text": "\n Интернет измамите у нас зачестяват. Такъв е случаят с българин, който искал да продаде телефона си в интернет. С него се свързва чужденец, който пише на развален български. След няколко дни комуникация той иска от нашенеца първо да му изпрати устройството, а чак след това да пусне парите по банков път. \r\n\r\n Родният потребител трябва да се научи да различава истинските оферти от измамите, коментираха началникът на отдел \"Киберсигурност\" Явор Колев към ГДБОП - МВР, Богомил Николов от Асоциация \"Активни потребители\" и експертът по интернет безопасност Александър Ненов в \"Тази сутрин\" на Bulgaria ON AIR. \r\n\r\n Колев обясни, че най-често измамите се правят от нигерийци, които имат свои мулета в Европа. Той също така разкри, че е много трудно местната полиция да залови престъпниците, тъй като няма договор за сътрудничество между България и Нигерия. \r\n\r\n Богомил Николов пък заяви, че целта на измамниците са наивни хора, които дори не обръщат внимание, че купувачът предлага по-висока цена от обявената. \r\n\r\n \"Интернет направи света едно глобално село и винаги ще се намери някое кътче на земята, където полицейското сътрудничество няма да може да достигне. Трябва да се научим да разпознаваме тези видове измами. Измамниците се целят в хора, които са наивни. Затова е важно да разпознаваме измамите. Не е нормално купувачът да вдига цената\", каза Николов. \r\n\r\n Ненов пък бе категоричен, че финансовата култура на българина е много ниска и поради тази причина наши сънародници лесно се връзват на интернет измамите. \r\n\r\n \"Измамниците заобикалят платформата, която може да ги засече, като използват други форми на комуникация - чрез Viber или други подобни приложения. Финансовата култура на българина е много ниска. Точно заради това те се връзват на неизгодни оферти в интернет\", каза Ненов. \r\n \n\t\t\t\t\t\t", "date": "2019.05.02", "title": "Нигерийци най-често мамят българите в интернет"}
{"url": "http://www.bnews.bg/article/260343-2_malki_lavcheta_pochinaha_v_zooparka_kenana_v_haskovo", "text": "\n Две новородени лъвчета починаха в Зоопарк \"Кенана\" в Хасково, предаде БГНЕС. \r\n\r\n Двете малки лъвчета са родени на 1 май от 13-годишната лъвица Петя.  \r\n\r\n Рано сутринта на същия ден в зоологическата градина е пристигнал ветеринарният лекар, който преглежда лъвчетата и установява, че всичко е наред. \r\n\r\n Около 24 часа след раждането обаче майката отказала да ги храни. Когато са намерени, двете лъвчета били настрани от нея, вследствие на което са изпаднали в хипотермия.  \r\n\r\n Шефът на зоопарка Валентин Ахтаров коментира, че на място веднага са били извикани ветеринарен специалист от клиниката в Димитровград. Когато докторът дошъл, лъвчетата все още били живи. Той взел лъвчетата, но малко след това те издъхнали едно по едно. \r\n \n\t\t\t\t\t\t", "date": "2019.05.02", "title": "2 малки лъвчета починаха в зоопарка \"Кенана\" в Хасково"}
{"url": "http://www.bnews.bg/article/260310-sled_namereniya_trup_v_gorna_oryahovitsa_dvama_sa_zadarzhani_razsledvat_ubiystvo", "text": "\n 59-годишният мъж, открит потрошен в Горна Оряховица, е жертва на убийство, категорична е извършената аутопсия в МОБАЛ \"Д-р Стефан Черкезов\", съобщава \"24 часа\". \r\n  \r\nАутопсията е установила данни за насилствена смърт, уточниха от полицията, откъдето първоначално допускаха, че мъжът може да е станал жертва на инцидент. \r\n  \r\n\r\n Двама мъже са задържани в полицейското управление в града като съпричастни към престъплението. С тях се провеждат процесуално-следствени действия. \r\n  \r\nСигналът за открито тяло с множество травми край изоставена сграда в района на болницата е получен в 1 ч. в нощта на вторник срещу сряда (30 април - 1 май). \r\n  \r\nМъртвият е 59-годишен мъж от град Левски. По първоначални данни той бил клошар и заедно с още трима бездомници живеели в неработеща автомивка в Горна Оряховица. \r\n\r\n Следствените действия в района продължават. Изясняват се мотивите за убийството. \r\n \n\t\t\t\t\t\t", "date": "2019.05.02", "title": "След намерения труп в Горна Оряховица: Двама са задържани, разследват убийство"}
{"url": "http://www.bnews.bg/article/260306-sasht_se_podgotvyat_za_voenni_deystviya_vav_venetsuela_lavrov_predupredi_pompeyo", "text": "\n Държавният секретар на САЩ Майк Помпейо заяви днес, че САЩ са готови да предприемат военна операция за потушаване на смутовете във Венецуела, предаде Ройтерс. \r\n\r\n \"Военна операция е възможна. Ако това е, което е необходимо, това и ще направят САЩ\", каза Помпейо за телевизия Фокс бизнес. Той добави, че Съединените щати обаче биха предпочели мирно предаване на властта във Венецуела. \r\n\r\n Държавният секретар на САЩ разговаря по телефона днес с руския министър на външните работи Сергей Лавров на фона на напрежението около Венецуела. Руският външен министър Сергей Лавров подчерта, че продължаването на агресивните стъпки на Вашингтон срещу Венецуела ще имат сериозни последствия.  Лавров обърна внимание на недопустимостта на намесата на Вашингтон във вътрешните работи на Венецуела. \"Само венецуелският народ има право да определя съдбата си, за която е необходим диалог между всички политически сили в страната и за който правителството призовава от дълго време. Разрушителният натиск отвън, особено силов, няма нищо общо с демократичния процес\", заяви Лавров според изявление, публикувано на уебсайта на руското външно министерство.  \r\n\r\n Венецуелският президент Николас Мадуро смени ръководителя на разузнаването Мануел Фигера, който премина на страната на опозиционния лидер Хуан Гуайдо, предаде ТАСС. \r\n\r\n Начело на Боливарската национална разузнавателна служба отново застана Густаво Гонсалес Лопес, който вече заемаше поста до есента на миналата година. \r\n\r\n Фигера оглави групата венецуелски военни, която премина вчера на страната на опозицията. Местонахождението му сега е неизвестно. \r\n\r\n В столицата Каракас и редица други венецуелски градове вчера бяха проведени антиправителствени протести. Те започнаха, след като група военни премина на страната на опозиционния лидер Хуан Гуайдо. При сблъсъците само в Каракас пострадаха десетки хора, отбелязва ТАСС. \r\n\r\n Венецуелската армия осуети вчера \"незначителен\" опит за преврат, заяви министърът на отбраната генерал Владимир Падрино, цитиран от ДПА. Армията даде \"незабавен отговор\" на заговора, посочи Падрино в обръщение по националната телевизия. По думите му близо 80 процента от войниците, участвали в опита за преврат, били \"подлъгани\" и се върнали в казармите по заповед на командирите си.Висшето командване на въоръжените сили продължава да е \"вярно на конституцията\", увери във вчерашното си изказване министърът на отбраната. \r\n \n\t\t\t\t\t\t", "date": "2019.05.02", "title": "САЩ се подготвят за военни действия във Венецуела, Лавров предупреди Помпейо"}
{"url": "http://www.bnews.bg/article/260316-skandalno_porozhanov_krie_kashti_za_tashti_za_nad_114_miliona", "text": "\n Почти половината къщи за гости построени с европейски пари по ПРСР липсват в официалната информация на Държавен Фонд Земеделие, показа разследване на Биволь още през юни, 2016 г.  \r\nТе са концентрирани основно в смесените райони и не могат да бъдат открити в справките за разплатени проекти. Биволъ обаче стига до тях и установи собствениците на 287 “тайни” къщи. Още 95 остават тайна за обществото. \r\nПреди месец ДФЗ публикува неясен списък с къщи за гости финансирани с европари. До този ход се стигна след изказване на министъра на земеделието, че по новия програмен период няма да бъдат финансирани щедро къщите за гости. Министър Десислава Танева потвърди, че са намерени нарушения – някои от къщите не се ползвали по предназначение, а като лични вили. Списъкът на ДФЗ обаче не съдържа имена на бенефициентите и сумите, които те са получили, а само местонахождението на обектите финансирани по Програмата за развитие на селските райони. \r\nБиволъ поиска тази информация по ЗДОИ и получи отговор, че тя вече е предоставена на сайта на ДФЗ в два файла:  “Списък с изградените къщи за гости по мерки 311 и 312 от ПРСР за периода 2007-2013 г.” и “Одобрени проекти по ПРСР 2007-2013 г. към 31.12.2015“. Според отговора подписан от Румен Порожанов там “може да бъде намерена горепосочената информация по всички мерки от ПРСР за цитирания програмен период, включително и за финансирането по м. 311 и м.312 къщи за гости.” \r\nПоследното твърдение обаче се оказа невярно. Във файла “Одобрени проекти по ПРСР 2007-2013 г. към 31.12.2015” могат да бъдат открити по тяхното описание по-малко от половината проекти, финансирани по тези мерки, които са изброени в списъка с изградените къщи. Те са на обща стойност около 114 милиона лева. \r\nТаен файл забравен на сървъра на ДФЗ издаде заверата \r\nДруги 378 проекта оставаха загадка до вчера, когато чрез търсене в Google разследващия ни екип стигна до таен файл на сайта на ДФЗ, озаглавен 31.12.2014_contracted_iuridicheski_lica.xls Можете да го свалите от този линк: www.dfz.bg/assets/6291/31.12.2014_contracted_iuridicheski_lica.xls \r\nИнформацията в този файл обобщава проектите договорени до края на 2014 г. Тя е меко казано скандална. В скрития файл има информация за 5821 проекта със сключени договори, което е с 1224 повече отколкото в официалния списък “Одобрени проеккти по ПРСР 2007-2013 г. към 31.12.2015”. Списъкът към края на 2015 г. съдържа само 4597 проекта. \r\nЗащо са укрити цели 1224 проекта (над 20%) и защо Румен Порожанов излъга толкова плоско е въпрос, който трябва да бъде изследван от ДАНС, прокуратурата и ОЛАФ. \r\nБиволъ започна да проучва “тайния” файл с проектите договорени към края на 2014 г. След методично кръстосване на информацията със списъка на изградените къщи открихме още 287 къщи за 89 милиона лева.  В рамките на това разследване се наложи да създадем специализирани инструменти за анализ на насипните данни от ДФЗ и интерактивна търсачка с визуализация на местонахождението на къщите. \r\nОстанаха 95 къщи, за които не може да се засече информация по нито един от списъците, които явно или тайно е произвел ДФЗ и не се знае нито на кого са, нито с колко са финансирани. Ако се умножат по 267 777, което е средната стойност на субсидията за всички известни къщи за гости, това прави още 25,4 милиона лева. \r\nТака излиза, че ДФЗ укрива старателно информацията за проекти, стрували на европейския данъкоплатец над 114 млн. лв. \r\nКартата, която Биволъ създаде по обобщените данни за къщите за гости показва, че голяма част от тайните къщи за гости са концентирани в смесените райони, където е силно политическото влияние на ДПС. Също така Държавен фонд земеделие се счита за един от бастионите на ДПС за “разпределяне на порции” в държавата. \r\nЕдна от възможните причини тези данни да се крият от обществото е, че сред въпросните къщи за гости има и “къщи за тъщи” – субсидии за хотелиерските начинания на приближени до местната и централната власт. Една такава къща беше разкрита в разследването ни за бившия шеф в ДФЗ Янаки Червеняков. Неговата тъща е построила къща за гости в с. Лиляново, която не се използва по предназначение. \r\nЗа да бъде призната субсидията по проект за къща за гости тя трябва да функционира целогодишно, да бъде регистрирана, категоризирана и да има персонал. \r\nВ противен случай излиза, че някой посветен в далаверата е излъгал, за да вземе европейски пари и да си построи гратис личен дом или вила. През това време непосветените пестят или теглят кредити, за да постигнат същото. \r\nДФЗ не само крие проекти, но и не проявява особено усърдие в проверките за такива тарикати. От справка получена от Биволъ след журналистическо запитване по ЗДОИ се разбра, че до момента от над 720 проекта за къщи за гости са установени нередности едва за 8 от тях. Сред тях не се открива къщата на тъщата на Янаки Червеняков. \r\n \n\t\t\t\t\t\t", "date": "2019.05.02", "title": "СКАНДАЛНО! Порожанов крие “къщи за тъщи” за над 114 милиона!"}
{"url": "http://www.bnews.bg/article/260308-zadarzhaha_okolo_20_tona_balgarski_tyutyun_v_honkong", "text": "\n Около 20 тона тютюн за наргиле, за който се смята, че е контрабанден, е открит в контейнер, пристигнал от България, откриха хонгонгските власти. Това съобщи в. „Саут Чайна морнинг пост“, цитиран от БНР. \r\nПазарната цена на на акцизното изделие възлиза на 1,65 млн. долара. \r\nВ документите на контейнера било посочено, че съдържа стоки от всекидневна необходимост, но при извършена в понеделник проверка митническите служители открили в него тютюна. \r\n \n\t\t\t\t\t\t", "date": "2019.05.02", "title": "Задържаха около 20 тона български тютюн в Хонконг"}
{"url": "http://www.bnews.bg/article/260320-noi_oprosti_10_000_lv_ot_dalga_na_pensionerka_s_izgubeno_dosie", "text": "\n Териториалното поделение на НОИ опрости 10 000 лева от борча на 73-годишна пловдивчанка, която имаше да връща общо около 30 000 лева на ведомството. Тя е сред 240-те пенсионери, чиито досиета са изгубени в местния пенсионен отдел, съобщава \"Марица\". \r\n\r\n Пенсиите на всички тях са отпуснати през 2000-2001 г., но липсата на книжата е установена чак през 2013 г., след което от възрастните хора е поискано да докажат наново стажа си. Голяма част от тях не са успели или са го доказали частично и не в същия вид. \r\n\r\n Затова ведомството е спряло пенсиите им или е намалило размера им, като настоява и да възстановят получаваните суми години назад. Размерът с лихвите стига до 100 000 лв. на човек. \r\n\r\n От ТП на НОИ твърдят, че 116 от 240-те пенсионери с липсващи преписки са подвели ведомството относно категория труд и стаж в мини под земята, които дават право на по-ранно пенсиониране и по-голяма пенсия. В групата на считаните за недобросъвестни попада и 73-годишната пловдивчанка. \r\n\r\n \"Марица\" разказа историята на жената с 52% инвалидност, която в момента живее сама с около 150 лв. пенсия на 30 кв. м и оцелява благодарение на редовните дарения на хранителни продукти от католическата църква. Тя няма пари да води дела, както са сторили други засегнати с липсващи досиета. Затова е отправила молба към президента да опрости дълга към НОИ. Общинският съвет се произнесе в нейна подкрепа, макар че становището на ТП на НОИ е да не се заличава борчът. \r\n\r\n При първоначалното си пенсиониране през 2000 г. жената е имала стаж 14 г. 6 месеца и 7 дни от първа категория труд, а от трета - 7 г. 5 месеца и 12 дни. След установяването на липсата на досието от НОИ изисквали да докаже повторно стажа си, първоначалният не се потвърдил, пенсията била спряна и от жената било изискано да възстанови крупната сума, която според НОИ е получила недобросъвестно през годините. \r\n\r\n В последствие при представяне на документи, които жената успяла да издири, е отпусната пенсия и размерът е бил променян няколко пъти. Сега е 176,46 лв. но от август миналата година всеки месец се удържат по 25, 21 лв. с цел погасяване на задължението. Възстановената по този начин сума обаче е нищожна спрямо оставащите дължими около 29 500 лева. \r\n\r\n Тези дни пенсионерката получила писмо от НОИ, според което се намаляват 10 бона от сумата. Касае се за служебно опрощаване на тази част от дълга, за която е изтекла абсолютната давност от 10 г., уточниха оттам. За пенсионерката това е станало още през 2010 г. \r\n\r\n Периодично се прави инвентаризация и преглед на преписките на всички хора със задължения, обясни шефката на местното поделение на НОИ Розалия Джинева. Длъжниците с набъбнали непогасени борчове се дават на публичен изпълнител. Където е изтекла абсолютна давност и сумите не са събрани, се пристъпва към опрощаването им. Джинева подчерта, че тази процедура се прилага към всички, а не само към хората с липсващи досиета. \r\n\r\n Затова не се ангажира на колко възлизат опростените дългове в казусите с изчезналите преписки. Както \"Марица\" писа, общата щета от тези случаи към бюджета надминава 10 млн. лева. С изтичането на давност по отношение на част от сумите тя расте. \r\n\r\n Макар да е установено, че всички изчезнали преписки са минавали през един и същи контрольор, досега нито вътрешните проверки на НОИ, нито прокуратурата са установили виновни лица. \r\n\r\n След като вече дължи с 10 000 лева по-малко, 73-годишната пловдивчанка продължава да очаква решението на президента дали да бъде заличен и този борч. \r\n\r\n В момента над 20 пенсионери чакат указ на президента дали да им бъдат опростени дължими към НОИ суми. В предишни години подобни казуси са били единични. Напоследък обаче валят прошения, основно от Пловдив, Силистра, Смолян, Бургас. \r\n\r\n По казусите, които вече е разгледало, Президентството се е произнесло по различен начин. Има изцяло отменени дългове, частично опрощаване, заличаване само на лихвите, а в някои случаи произнасянето е, че пенсионерът трябва да изплати пълния размер на начислените дължими суми. \r\n \n\t\t\t\t\t\t", "date": "2019.05.02", "title": "НОИ опрости 10 000 лв. от дълга на пенсионерка с изгубено досиe"}
{"url": "http://www.bnews.bg/article/260309-katastrofa_kray_melnik_postradaha_zhena_i_dve_detsa", "text": "\n Жена и две деца пострадаха при катастрофа край Мелник. Няма опасност за живота им, съобщава БГНЕС. \r\nПътният инцидент е станал при разклона за село Виногради. Ударили са се два автомобила. \r\nТрима са пострадали - 50-годишна жена с контузия на глава и комоцио, синът ѝ, на 12 години, с контузия на глава, комоцио и фрактура на лицеви кости, и още едно ранено момиче, на 14 години, с контузия на глава и комоцио. \r\nНа всички се правят изследвания в болницата в Сандански. \r\n \n\t\t\t\t\t\t", "date": "2019.05.02", "title": "Катастрофа край Мелник, пострадаха жена и две деца"}
{"url": "http://www.bnews.bg/article/260321-eto_koga_i_kade_ivet_lalova_se_zavrashta_na_pistata", "text": "\n Водещата българска спринтьорка Ивет Лалова-Колио ще направи първия си старт за сезона в японския град Осака на 19 май. \r\n\r\n Тя ще бяга на 200 метра в турнира \"Seiko Golden Gran Prix\" от веригата \"IAAF World Challenge\". \r\n\r\n На 21 май Лалова ще участва отново 200 метра на друго състезание от \"IAAF World Challenge\" в Нанцзин (Китай) . \r\n\r\n На 25 и 26 май спринтьорката ще стартира на 100, 200 и на 4 х 100 метра на клубната купа на Европа в Кастейон (Испания). \r\n\r\n На 30 май тя ще запише дебют за сезона в Диамантената лига в Стокхолм (Швеция) на 200 метра, а на 13 юни българката отново има старт на 200 метра от Диамантената лига в Осло (Норвегия). \r\n \n\t\t\t\t\t\t", "date": "2019.05.02", "title": "Ето кога и къде Ивет Лалова се завръща на пистата"}
{"url": "http://www.bnews.bg/article/260313-zhurnalistat_dimitar_bayraktarov_s_apel_za_pomosht_kam_grazhdanite", "text": "\n Жестокият убиец Викторио Александров продължава да бъде без обвинение! \r\n\r\n Припомняме, че на 29 октомври миналата година Александров отне живота на Дарина Министерска и невръстна та им дъщеричка Никол. Оказва се, че съществува информация и за други жертви на проявено насилие от страна на убиеца. Информацията и показанията на такива жертви е от изключително важно значение, тъй като ще спомогнат за най-тежко наказание. \r\n\r\n По този повод журналистът Димитър Байрактаров отправи апел за помощ, който публикуваме без редакторска намеса: \r\n\r\n \r\n  \r\n \n\t\t\t\t\t\t", "date": "2019.05.02", "title": "Журналистът Димитър Байрактаров с апел за помощ към гражданите! "}
{"url": "http://www.bnews.bg/article/260311-razvod_megz_postigna_tselta_si_ronchev_ofitsialno_se_razvezhda", "text": "\n Транспортният бос Румен Рончев официално е в развод със съпругата си Зорница Рончева.  \r\nНовината пристигна не от кого да е, а именно от съпругата на бизнесмена. Обидена от това, че медиите търсят само Каканашева за интервю, красивата законна съпруга реши да сподели, че тя вече няма чувства към Рончев и че отдавна ПЪРВА е подала документи за развод. Още на 12.04 изкусителната бизнесдама е входирала молба за развод в Пловдивския Районен съд. От документите става ясно, че секси съпругата и Рончев не живеят заедно повече от 5 години, като красавицата иска издръжка от бизнесмена и за целия този минал период. От документите още се вижда, че Рончев е сключил брак със съпругата си когато тя е била бременна в петия месец с дъщеря им, която тази година става на 18 години. Зорница твърди, че животът и с бизнесмена е бил кошмар. Тя е забременяла още на 3тия месец от връзката им и едва 21 годишна и бременна се е омъжила за бизнесмена и е изтърпяла какво ли не в името на дъщеря им.  \r\n“Той опропасти живота ми” - категорична е очарователната Зорница. Затова бизнесдамата иска транспортния бос да издържа нея и дъщеря ѝ в продължение на 15 години ( 5 години за минал период + 10 години за бъдещ период) с издръжка от 10 хиляди лева на месец. Изкусителната блондинка е категорична, че заслужава още по-висока издръжка заради цялото публично унижение, което е претърпяла заради Мегз - “Мъжете кръшкат, такава е породата им, но тази алчна жена направи всичко това публично, за да ни раздели” - категорична е хубавата Зорница. Тя още иска Рончев да осигури на нея и дъщеря ѝ джипове Мерцедес - последен модел и къща за всяка от тях. Има искане Рончев да плаща от джоба си и 3 почивки годишно на дъщеря си и 3 на нея. Ако дъщеря му реши да учи или развива собствен бизнес, бизнесдамата е категорична, че отново Рончев трябва да покрива тези разходи. “От 5 години нямам никакви отношения с този мъж и той не е дал и стотинка на мен и дъщеря ми. Смятам, че това е незаконно и ще си търся правата. Можех да имам всеки мъж, но реших да остана заради дъщеря си, сега ще се боря докрай за това, което ни принадлежи. Сами може да си направите извод за какъв морал говорим. Той реши да подари наследството на единствената си дъщеря на любовницата си. А онази пропаднала жена дори не се замисли, че ние имаме дете. Но аз няма да се откажа от законното наследство на дъщеря ми. Ще се боря заради нея докрай!”. \r\nТепърва ще разберем каква ще бъде реакцията на Мегз и Рончев и дали красивата Зорница ще получи исканията си.   \r\n \n\t\t\t\t\t\t", "date": "2019.05.02", "title": "РАЗВОД! Мегз постигна целта си! Рончев официално се развежда!"}
{"url": "http://www.bnews.bg/article/260305-kitayski_turisti_obezvrediha_dzhebchiyka_vav_veliko_tarnovo", "text": "\n Китайски туристи обезвредиха джебчийка. Случката се разиграла вчера следобед в центъра на Велико Търново. Туристите се разхождали по тротоара, когато 26-годишната Събка от Самоводене, решила да претараши чантата на жена от групата. Вместо на богат улов обаче, се натъкнала на бойни китайски схватки, съобщи bTV. \r\n\r\n \"Петима, шестима китайци нападнаха една жена. Разчекнаха я по всякакъв начин, повдигаха й краката, ръцете, обръщаха й краката, след това я повалиха на земята, като че ли я колят, нали\", разказа очевидецът Емине Вилиева. \r\n\r\n Действието продължило 20 минути, до идването на полицията. После и за туристи, и за домакини нещата продължили по старому. \r\n\r\n Джебчийката е задържана за 24 часа, а китайските туристи са шокирани от дръзкия опит за грабеж. \r\n \n\t\t\t\t\t\t", "date": "2019.05.02", "title": "Китайски туристи обезвредиха джебчийка във Велико Търново"}
{"url": "http://www.bnews.bg/article/260301-sedmi_den_bez_voda_zaradi_zamarsyavaneto_s_pestitsidi_v_general_toshevo", "text": "\n Седми ден остава без вода един от кварталите в град Генерал Тошево. Продължава пречистването на водопроводната мрежа след опасното замърсяване с пестициди. Пробите все още не отговарят на изискванията, съобщи bTV. \r\n\r\n Близо седмица чешмите в генералтошевския квартал остават сухи. Вода няма нито за пиене, нито за миене, нито пък за животните, които се отглеждат в района. Единствения вариант са водонските, а търпението на хората е на предела. \r\n\r\n \"Има възрастни хора, които не могат да се обслужат сами, има семейства с по две малки деца, нито перални, нито съдомиялни, нито бани, абсолютно нищо на този етап и в този век\", каза кметският наместник на квартал \"Пастир\" Снежана Станева. \r\n\r\n От миналия петък водопроводът се промива по два пъти дневно. \r\n\r\n \"Предните резултати ги изследваха от РЗИ. Тогава нормата беше надхвърлена около 20 пъти, защото беше 20 микрограма на литър. Вчерашното изследване показва по-малко от 1 микрограм на литър, което значи, че има значително подобрение, но санитарната норма е 0,5 микрограма на литър\", обясни главният инженер от ВИК-Добрич Павел Павлов. \r\n\r\n Здравните власти са категорични, че докато водата не стане напълно безопасна, забраната за използването й няма да бъде отменена. \r\n \n\t\t\t\t\t\t", "date": "2019.05.02", "title": "Седми ден без вода заради замърсяването с пестициди в Генерал Тошево"}
{"url": "http://www.bnews.bg/article/260314-udariha_prezidenta_v_kiev_s_podozritelno_kopie_na_bg_skandala_s_apartamentite", "text": "\n Ройтерс съобщи за евтино жилище в скъп комплекс, закупено преди 6 години от семейство Зеленски. \r\n\r\n Кои са сценаристите -  американски или руски, питат се в двете държави. \r\n\r\n Подозрително сходство на компромат в Киев срещу жената на новоизбрания украински президент Зеленски има с българските скандали с евтините апартаменти на висши чиновници у нас. \r\n\r\n Съпругата на Володимир Зеленски си е купила луксозен пентхаус за по-малко от половината пазарна цена от бившия депутат и магнат Александър Буряк, сочат данни от имуществена декларация, цитирани от Ройтерс. \r\n\r\n 41-годишният Зеленски е известен комик и шоумен без политически опит, който спечели сензационно президентските избори в Украйна на 21 април с обещание за борба с корупцията. Но апартаментът в луксозния комплекс “Император” в Ялта, Крим, сочи, че семейство Зеленски се е облагодетелствало от сделка с член на заможния украински елит. За момента нито те, нито Буряк са коментирали. \r\n\r\n 40-годишната Олена Зеленска е сценаристка в студиото “Квартал 95”, което създава сериала “Слуга на народа”, в който съпругът ѝ играе президент на Украйна. Тя купила имота за 163 893 долара през април 2013 г., година преди анексирането на полуострова от Русия, според декларацията за доходи и имущество, попълнена от съпруга ѝ. \r\n\r\n Цената на квадратен метър е $ 1263, докато обяви за апартаменти в комплекса от 2012 г. варират между $ 3500 и $ 4000 за кв. м. \r\n\r\n През април т.г. Зеленска е обявила същия апартамент за продажба на цена от $ 790 668. \r\n\r\n Украинският бизнесмен Игор Коломойски обясни, че банката на Буряк през 2013 г. изпаднала в несъстоятелност и той спешно се нуждаел от свежи пари, за да ѝ върне ликвидността, и затова разпродавал имоти. Жк “Император” е в топ 10 на най-добрите нови комплекси в Крим. В него има само 11 суперлуксозни апартамента. Разположен е до прочутия Ливадийски дворец, на 400 метра от брега. До морето се стига пеша. \r\n\r\n Заради поразителното сходство може да се предполага, че мозъкът на атаките в Украйна и България е на едно място. Наблюдателите се питат дали това място е Москва, или Вашингтон. \r\n \n\t\t\t\t\t\t", "date": "2019.05.02", "title": "Удариха президента в Киев с подозрително копие на BG скандала с апартаментите!"}
{"url": "http://www.bnews.bg/article/260302-putin_podpisa_zakon_za_interneta_koyto_porazhda_strahove_ot_tsenzura", "text": "\n Руският президент Владимир Путин подписа закона, който разширява правителствения контрол върху интернета и който според критици ще доведе до повсеместна цензура, съобщи Асошиейтед прес. \r\n\r\n Подписаният днес нормативен акт изисква от доставчиците на интернет да инсталират оборудване за пренасочване на руския трафик в интернет през базирани в Русия сървъри. \r\n\r\n Поддръжниците му казват, че това е предпазна мярка, в случай че САЩ или други враждебно настроени страни спрат достъпа на Русия до световната мрежа. Критици казват, че той ще даде по-голяма власт на държавните агенции за контрол върху информацията. Потребители казват, че ще им е по-трудно да заобикалят наложените от правителството ограничения и че може да пострада качеството на връзката. \r\n \n\t\t\t\t\t\t", "date": "2019.05.02", "title": "Путин подписа закон за интернета, който поражда страхове от цензура"}
{"url": "http://www.bnews.bg/article/260304-yohanes_han_vreme_e_da_se_zavarshi_obedinenieto_na_evropa_s_integratsiyata_na_zapadnite_balkani", "text": "\n Време е да се завърши историческият проект за обединението на Европа с интеграцията на Западните Балкани, написа днес в Туитър еврокомисарят по разширението на ЕС Йоханес Хан, съобщи агенция МИА. \r\n\r\n \"Тази визия се сбъдна и сега е време да погледнем напред и да завършим историческия проект за европейското обединение чрез интеграцията на Западните Балкани. Сигурен съм, че със съвместни усилия това ще бъде една история на успеха и за двете страни! Европейски съюз - Западни Балкани: по-силни заедно!\", написа Хан на 15-ата годишнина от първата вълна на разширение на ЕС, при която 10 страни от Централна, Източна и Югоизточна Европа се присъединиха към ЕС. \r\n\r\n \"Днес ние честваме 15 години от разширението на ЕС, един амбициозен проект, основан на съвместни усилия и на обща визия: да обединим отново европейския континент и да съхраним мира, благоденствието и сигурността на всички граждани на ЕС\", пише еврокомисарят. \r\n\r\n Пред журналисти в Скопие премиерът на Северна Македония Зоран Заев повтори, че очаква положително решение за начало на присъединителни преговори с ЕС през това лято, през юни или юли. Той каза, че страната е изпълнила всичките четири поставени условия за това. Заев обаче отбеляза, че в допълнение към Преспанския договор и реформите трябва да бъде постигнат по-голям консенсус в парламента относно закона за държавната прокуратура. \r\n \n\t\t\t\t\t\t", "date": "2019.05.02", "title": "Йоханес Хан: Време е да се завърши обединението на Европа с интеграцията на Западните Балкани"}
{"url": "http://www.bnews.bg/article/260307-16_politsai_zaginaha_pri_buntovnichesko_napadenie_v_indiya", "text": "\n Най-малко 15 командоси от специалните части на индийската полиция и техния шофьор бяха убити при нападение на маоистки бунтовници в Западна Индия, извършено по време на изборите, предадоха Асошиейтед прес и ДПА. \r\n  \r\nЛевите бунтовници са взривили мина пред две превозни средства с командоси от полицейските сили за борба с бунтовниците, които се движели по магистрала в залесен район. \r\n  \r\n\"15 полицаи и техния шофьор загинаха при нападението\", заяви Судхир Мунгантивар, министър на финансите в регионалното правителство на индийския щат Махаращра. \r\n  \r\nБунтовниците са подпалили превозните средства и избягали в гората. Провежда се операция по издирване на нападателите, добави той. \r\n  \r\nСпоред министъра на финансите засадата е акт на отчаяние от страна на бунтовниците,дължащ се на успеха на властите да проведат мирно гласуване за националните избори. \r\n\r\n Агенция ПТИ съобщи, че бунтовниците нанесли първия си удар рано тази сутрин, изгаряйки над 20 превозни средства на компания за строеж на пътища. Те се скрили в гората и нападнали полицейските служители, които отишли да ги търсят. \r\n  \r\nМаоистките бунтовници, вдъхновяващи се от китайския лидер Мао Цзедун, се борят срещу индийското правителство от над 40 години, като имат стотици хиляди бойци. Те искат да се даде земя и работни места на селяните, които обработват чужди земи и на бедните. \r\n \n\t\t\t\t\t\t", "date": "2019.05.02", "title": "16 полицаи загинаха при бунтовническо нападение в Индия"}
{"url": "http://www.bnews.bg/article/260312-stoichkov_bate_dinko_pochivay_v_mir", "text": "\n Носителят на \"Златната топка\" Христо Стоичков изрази скръбта си за кончината на родната футболна легенда Динко Дерменджиев - Чико. Славният нападател на Ботев (Пловдив) почина рано тази сутрин на 77-годишна възраст.  \r\n\"Пловдив и България плачат. Напусна ни завинаги заслужилият майстор на футбола. Обичаната осмица. Бате Динко, почивай в мир\", написа Камата в \"Инстаграм\" и сподели снимка с Чико Дерменджиев. Както е известно, в ранна възраст Ицо е бил почитател именно на \"канарчетата\". \r\n\r\n   \r\n \n\t\t\t\t\t\t", "date": "2019.05.02", "title": "Стоичков: Бате Динко, почивай в мир!"}
{"url": "http://www.bnews.bg/article/260335-sazdadoha_choveshki_embrion_bez_spermatozoidi_i_yaytsekletki", "text": "\n Изследователи от Еврейския университет в Йерусалим обявиха, че са намерили начин да трансформират клетки от кожа в трите основни типа стволови клетки, от които се състоят ембрионите в ранен стадий, съобщават израелските медии. \r\n\r\n Откритието би могло да проправи пътя за създаване на цели човешки ембриони от човешки кожни клетки, без нуждата от сперматозоиди или яйцеклетки, изтъкват изследователите. А това също така би могло да има \"огромни последици\" за моделиране на дефекти на ембриона и хвърляне на светлина върху дисфункции на плацентата, както и за разрешаване на някои проблеми с безплодието чрез създаването на човешки ембриони в петриева паничка, се уточнява в изявлението на Еврейския университет. \r\n\r\n \"Може да се каже, че сме близо до генериране на синтетичен ембрион, което е наистина налудничаво нещо\", коментира д-р Йоси Буганим от Департамента по биология на развитието и изследване на рака, който е ръководил изследването, което е публикувано в Cell Stem Cell. \r\n\r\n Това откритие може да позволи на учените в бъдеще \"да генерират ембриони от стерилни мъже и жени, използвайки само техни кожни клетки, и да генерират истински ембрион в паничка и да имплантират ембриона в майката\", изтъква още ученият. \r\n\r\n Буганим и неговият екип е открил набор от пет гена, способни да трансформират миши кожни клетки във всичките три типа клетки, които съставляват ранния ембрион: самият зародиш, плацентата и екстраембрионалните тъкани като пъпната връв. \r\n\r\n През 2006 г. японските изследователи Казутоши Такахаши и Шиния Яманака откриха способността на кожните клетки да бъдат \"препрограмирани\" в ранни ембрионални клетки, които могат да генерират цял плод чрез използването на четири централни ембрионални гена. Тези гени препрограмират кожните клетки в \"индуцирани плурипотентни стволови клетки\", които са подобни на клетките, които се развиват в ранните дни след оплождането и по същество са идентични с техните естествени аналози. Тези клетки могат да се развият във всички видове ембрионални клетки, но не и в екстраембрионални тъкани като плацентата. \r\n\r\n Японските учени откриха, че четирите централни ембрионални гена могат да бъдат използвани за \"подмладяване\" на кожните клетки, за да функционират като ембрионални стволови клетки, обясни Буганим. \r\n \n\t\t\t\t\t\t", "date": "2019.05.02", "title": "Създадоха човешки ембрион без сперматозоиди и яйцеклетки"}
{"url": "http://www.bnews.bg/article/260303-tereza_mey_uvolni_britanskiya_ministar_na_otbranata", "text": "\n Британският министър на отбраната Гавин Уилямсън бе уволнен след разследване във връзка с изтекла информация от тайно правителствено заседание, посветено на китайския телекомуникационен гигант \"Хуавей\", съобщи Асошиейтед прес. \r\n\r\n Службата на Тереза Мей каза, че министър-председателката е \"загубила доверие\" в Уилямсън. \r\n\r\n Според Даунинг стрийт решението за уволнението му е било взето въз основа на разследване на обстоятелствата, при които без позволение е била разкрита информация от среща на Съвета за национална сигурност. \r\n\r\n Разследването започна миналата седмица, след като вестници съобщиха, че съветът се е съгласил да позволи на \"Хуавей\" да участва в някои аспекти от изграждането на нова безжична комуникационна мрежа от пето поколение (5G). \r\n\r\n Правителството казва, че не е било взимано решение по този въпрос. \r\n \n\t\t\t\t\t\t", "date": "2019.05.02", "title": "Тереза Мей уволни британския министър на отбраната"}
{"url": "http://www.bnews.bg/article/260322-tiyneydzhar_e_zapodozryan_za_ubiystvoto_na_psihichno_bolen_v_tsentara_na_nozharevo", "text": "\n 19-годишен е заподозрян в убийството на психично болен в с. Ножарево. Драмата се разиграла след запой. Окръжната прокуратура в Силистра ръководи досъдебно производство за умишленото убийство на 62-годишен мъж от село Ножарево. За 24 часа по Закона за МВР е задържан 19-годишният Хакан И. от селото, който е установен като извършител на престъплението по член 115 от НК. \r\n\r\n На 1 май 2019 г. след 23 часа е получен сигнал в ОД на МВР в Силистра от кмета на село Ножарево за пострадал мъж, който лежал безпомощно в центъра на селото. Повиканият медицински екип установил смъртта на 62-годишния А.М., който страдал от психично заболяване. Жертвата имала рана в главата. \r\n\r\n Действията по разследването установили 19-годишния Хакан И. като съпричастен към тежкото криминално престъпление, което се наказва с лишаване от свобода от 10 до 20 години. \r\n\r\n И жертвата, и 19-годишният младеж са употребили алкохол, като между двамата разправията започнала в местната кръчма. \r\n\r\n Предстои Окръжната прокуратура в Силистра да привлече като обвиняем Хакан И. и да го задържи под стража до 72 часа с цел довеждането му в съда за вземане на постоянна мярка за неотклонение \"Задържане под стража\". \r\n\r\n   \r\n \n\t\t\t\t\t\t", "date": "2019.05.02", "title": "Тийнейджър е заподозрян за убийството на психично болен в центъра на Ножарево"}
{"url": "http://www.bnews.bg/article/260315-smyah_dzhambazki_trizonetat_v_parizh_e_na_bratovched_mi", "text": "\n Тризонетът на бул.“Шанз Елизе” в Париж не е мой, а е на братовчед ми. И всичко е законно, всичките му доходи са декларирани. \r\n\r\n Това отговори водачът на листата на ВМРО Ангел Джамбазки на въпрос, свързан със слуховете, че има апартамент за 9 милиона евро в центъра на Париж. \r\n\r\n “Братовчед ми е бизнесмен. Спечелил е, платил си е данъците, вижте му данъчната декларация, и е купил имота. Аз понякога го ползвам, но не е мой…” – добави Джамбазки. \r\n\r\n Справка в Търговския регистър обаче показва, че братовчедът е станал преуспяващ бизнесмен в последните 5 години – когато Джамбазки е бил евродепутат. При това дейността му е доста странна – посредничество при уреждане на визи. \r\n\r\n Т.е. това много прилича на свързано с трафика на мигранти и продажбата на паспорти от ВМРО. \r\n\r\n Спецове по визите, в бизнеса от 20 години, казаха че да се изкарат 9 милиона евро от подобна дейност е невъзможно. Т.е. ако са само визите, братовчедът няма как да се замогне. \r\n\r\n Но в схемата с паспортите са издадени около 100 хиляди бройки, средно с подкуп за всеки между 3000 и 5000 евро. Това са 300-500 млн. евро и от там могат да се купят много повече апартаменти, и не само в Париж… \r\n \n\t\t\t\t\t\t", "date": "2019.05.02", "title": "СМЯХ! Джамбазки: Тризонетът в Париж е на братовчед ми!"}
