{"url": "http://www.bnews.bg/article/234889-avariya_v_tunela_vizhte_kak_da_reagirame_video", "text": "АПИ пусна кратък филм, в който разяснява как да реагираме в случай на пътен инцидент в тунел. Видеото показва последователността на действията, които трябва да извършим, ако попаднем в непредвидена ситуация в тунел.  Ремонтираните тунели \"Витиня\" и \"Ечемишка\" притежават аварийни SOS станции на всеки 150 м. В тях има телефон и пожарогасител. При пожар, първото, което трябва да се направи, е да се натисне бутона до SOS станцията До него има и телефон за връзка с дежурния диспечер, който чрез системата за видео наблюдение веднага локализира точното място и подава сигнала към тел. 112. Автоматично се задействат светофарната уредба и пътните знаци за спиране на движението. Включва се и вентилационната система.  ", "date": "2018.01.08", "title": "Авария в ТУНЕЛА – вижте как да реагираме! (ВИДЕО)"}
{"url": "http://www.bnews.bg/article/234899-izvanredno_ot_dondukov_2_brutalnite_ubiystva_prinudiha_radev_da_privika", "text": "Президентът Румен Радев проведе днес на „Дондуков“ 2 работна среща с министъра на вътрешните работи Валентин Радев и главния секретар на министерството Младен Маринов. Срещата се проведе по инициатива на държавния глава. По време на разговора гостите информираха президента за криминогенната обстановка в страната от последните седмици, както и за хода на разследванията по тежките престъпления от изминалите дни. В хода на срещата бяха обсъдени постигнатите резултати и слабостите в оперативно-издирвателната дейност на органите на МВР, както и взаимодействието им с органите на местната власт и гражданите, по отношение на издирвани лица с влязла в сила присъда. Румен Радев пожела успех в тежката и отговорна дейност на МВР и обърна внимание на необходимостта от усъвършенстване на модела на работа в борбата с престъпността, които да гарантират по-голяма сигурност за българските граждани.", "date": "2018.01.08", "title": "ИЗВЪНРЕДНО от Дондуков 2: Бруталните убийства принудиха Радев да привика..."}
{"url": "http://www.bnews.bg/article/234897-sakiliynik_na_rosen_izrigna_toy_ne_e_ubietsat_ot_kashtata_na_uzhasite", "text": "Росен Ангелов не е убиецът в Нови Искър. Това смята Марин Ташков, който е бивш съкилийник на Ангелов. Според него поне двама са убийците на семейството. Ташков отхвърли и версията, че Ангелов някога е бил във френския чуждестранен легион. Росен имал изявено его, егоист, смятал, че всичко се върти около него, но не бил агресивен, камо ли способен да убие, смята Марин Ташков. \r\n\"Имаше някакво спречкване с едно много младо момче, беше там за някаква катастрофа ли... и аз не знам за какво. Това момче нито беше побойник, нито нищо. И му вкара няколко шамара и Росен дори не можа да реагира. Значи това не е нито обучен човек, нито агресивен. Той е кибритлия, това е факт. Лесно пали, със сериозно произнесено его. Но не е такъв човек, който да реагира, да скочи, да се бие, да налита\", разказа Ташков. \r\nСпоред него Росен не е убиецът, а поне двама души са разстреляли семейството в Нови Искър. \"Той за оръжие никога не е говорил. Той няма никакъв профил на трениран човек, на човек, който да може да борави добре с оръжие, да познава оръжието\". Ташков не вярва Росен Ангелов да се е самоубил, пише Дарик. \"Няма логика. Тези 8 години да се укриваш и след това вършиш глупост след глупост и накрая да се самоубиеш. Е за какво си бягал тия 8 години, за какво си се крил. Защо ще отидеш, ще закараш жената, ще я застреляш, ще я хвърлиш в кладенеца и ще оставиш джипа там. Всеки нормален човек ще гледа да се отдалечи от местопрестъплението. Джипът му е средство да се отдалечи много бързо и да има преднина. Няма логика. Той се връща там и сяда да си готви\", допълни Ташков. Ташков е убеден, че Ангелов е „удобният” извършител на убийствата в Нови Искър.", "date": "2018.01.08", "title": "Съкилийник на Росен ИЗРИГНА: Той не е убиецът от Къщата на ужасите! "}
{"url": "http://www.bnews.bg/article/234901-skandalno_1_milion_lv_na_lineen_kilometar_a_ogradata_pri_malko_tarnovo_pak_propadna_snimka", "text": "Днес, 8.01.2018г. в района на Малко Търново – паднала ограда. Налага се да документирам събитието с днешни вестници, за да удостоверя достоверността му. Преградното съоръжение е не само неефективно, но продължава да пропада. Напомням, че съоръжението не е построено според заданието на МВР от 14.01.2015. На 20.11.2015г. главна дирекция „Гранична полиция“ дава правото на областните управители на Ямбол, Хасково и Бургас да променят проекта за ограда. Предоставеното право на областните управители да променят техническите параметри е направено с една единствена цел – корупция. За това възпрепятстващо съоръжение, заедно с прилежащия обслужващ път, са дадени около 1 млн. лева на линеен километър. Докладът на Главния инспекторат на МС от април 2017 г., изготвен във връзка с проектирането и изграждането на временното възпрепятстващо съоръжение на българо-турската граница, констатира фрапиращи нарушения. В докладът се казва, че даденото указание на Гранична полиция не кореспондира с утвърденото от Министъра на вътрешните работи задание за проектирането на съоръжението, по което областните управители вече са сключили договори за изграждането на съоръжението и обслужващия път. Нещо повече – съгласно утвърдените проекти от представените документи и наличната в тях информация, проверяващият екип не е могъл да установи, на редица места, типа на изграденото съоръжение – едноредово или двуредово. Абсурдно е проверяващият екип на Главния инспекторат на МС да отиде със специална задача да провери дали има изградена ограда и от какъв тип е – и да не може, след проверка, да отговори на този въпрос.", "date": "2018.01.08", "title": "Скандално: 1 МИЛИОН ЛВ. на линеен километър, а оградата при Малко Търново пак пропадна! (СНИМКА)"}
{"url": "http://www.bnews.bg/article/234898-koshmarno_shofyor_na_avtobus_poluchi_infarkt_patnitsite", "text": "Пловдив се е разминал на косъм с кървав ад на пътя. Шофьор на градски автобус по линия 6 в Пловдив е получил инфаркт по време на работа. Инцидентът е станал вчера. Мъжът, който е над 60-годишен, се почувствал зле, спрял автобуса на спирка и потърсил медицинска помощ. Веднага са го хоспитализирали. В автобуса не е имало пътници, тъй като шофьорът тъкмо тръгвал да се включи в маршрута, предава \"Трафикнюз\".", "date": "2018.01.08", "title": "Кошмарно: Шофьор на автобус получи инфаркт! Пътниците… "}
{"url": "http://www.bnews.bg/article/234893-plyueshti_plochki_fandakova_da_vzeme_da", "text": "Най-безобразни са тротоарите в София, предназначени за ползване от пешеходците. Затова да се отпуснат от централизирания бюджет по 500 000 лв. за поправката им във всеки от 24-те столични района. Това искат от гражданската платформа „Спаси София”. \r\nТе предлагат на Столичната община да бъде реализирана специална програма за ремонт на тротоарите, а в бюджета на града за настоящата година, чието приемане трябва да стане факт в следващите седмици, да бъдат заделени целеви средства  за това. \r\nПричината - състоянието на тротоарите в София е под всякаква критика, като дори по основни булеварди или централни улици възможността да се придвижиш пеша удобно и безопасно е силно ограничена заради \"плюещи\" плочки, криви шахти и много други препятствия, дебнещи пешеходците на всяка крачка. \r\nИдеята предвижда създаването на специална програма, по която всеки един от 24-те района на София да получи по най-малко 500 хиляди лева на година за ремонт на тротоари.", "date": "2018.01.08", "title": "\"Плюещи\" плочки: Фандъкова да вземе да… "}
{"url": "http://www.bnews.bg/article/234904-vazhni_podrobnosti_za_strelbata_po_hristov_toy_e_ubit_sas", "text": "Бизнесменът Петър Христов е убит със снайпер. Стрелбата не е от близо. Стреляно е от висока постройка, съседна на сградата, в която се помещава офисът на фирма \"Лактима\" ЕАД, производител на айрян \"Балкан\".  Стрелбата е извършена от ъгъл, с цел по-голяма видимост, съобщава Канал 3. Разпитът на свидетели в СДВР продължава и в момента.  \r\n  \r\n49-годишният бизнесмен Петър Христов бе убит тази сутрин. Инцидентът стана минути след 10:00 часа на столичната улица \"Ралевица\", която минава през кварталите \"Бояна\" и \"Манастирски ливади\". ", "date": "2018.01.08", "title": "ВАЖНИ подробности за стрелбата по Христов: Той е убит със… "}
{"url": "http://www.bnews.bg/article/234905-barekov_s_tazhna_vest_pochina_oblastniyat_koordinator_na_prezaredi_balgariya_v_montana", "text": "Евродепутатът Николай Бареков сподели тъжна вест за неговата партия ПП “Движение Презареди България”. Седемкратният шампион на България по автокрос Александър Атанасов е издъхнал след кратко боледуване в родния си град Монтана. С голямо прискърбие съобщаваме, че почина областният координатор на ПП “Движение Презареди България” в Монтана и член на националното ръководство на партията Александър Атанасов. Седемкратният шампион на България по автокрос издъхна след кратко боледуване в родния си град. Сашо, както ще го запомним всички, беше безкрайно отзивчив, отговорен и с достойнство човек сред редиците на партията. Той е сред учредителите и основоположниците на партийните структури на “България без цензура” в Северозапада, който до последно остана лоялен към, председателя й Николай Бареков, екипа му и каузата. Председателят на АМК Старт-Н (Криводол) получи инсулт в края на декември, от който не можа да се възстанови. Той до последно беше по пистите из България. Погребението му е утре от 14:00 часа в гробищата в Монтана. Загубихме верен приятел с изключително висока ценностна система! Почивай в мир, Саше! BNews изказва съболезнования на семейството и близките!", "date": "2018.01.08", "title": "Бареков с тъжна вест: Почина областният координатор на „Презареди България” в Монтана\r\n"}
{"url": "http://www.bnews.bg/article/234900-10_miliona_leva_potushiha_naprezhenieto_i_nyama_da_ima_protesti", "text": "Правителството ще отпусне 10 милиона лева на Софийския университет и ще му даде сграда в замяна на отнетата на бул. \"Ал. Стамболийски\". За това се договориха министрите на образованието и на финансите - Красимир Вълчев и Владислав Горанов, днес на среща с ректора на СУ проф. Анастас Герджиков и Съвета на деканите на Алма матер. Сградата е на бул. \"Черни връх\" и преди в нея се помещаваше Професионалната гимназия по облекло. В нея ще се провежда предклиничното обучение на студентите по медицина от Медицинския факултет на СУ. След срещата, започнала в 16 ч. и продължила около час в аулата на Ректората, стана ясно, че ръководството на Университета е доволно от обещанията и няма да започне протести след 22 януари. С такива заплаши Академичният съвет на СУ миналата сряда, ако правителството не изпълни 6 искания, включващи 15 млн. лева за спешни нужди от ремонти и посрещане на 130-ата годишнина, още пари за капиталови разходи, за Университетската библиотека. Ще бъде решен и проблемът с достъпа до научните бази на Elsevier и SCOPUS, увери министър Вълчев. Въпреки че обещаното не покрива напълно исканията, ректорът демонстрира задоволство. На Академичен съвет през декември проф. Герджиков определи решението за отнемането на сградата на \"Стамболийски\" като позорно, на извънредно заседание на Съвета на 3 януари той се съгласи, че трябва да се протестира и заяви, че това е \"поредното стратегически погрешно решение на правителството\". Днес тонът му бе различен: заяви, че през цялото време е бил убеден и е твърдял, че става въпрос за нарушена комуникация, че правителството никога не е отнемало сграда на СУ и че двете правителства на Бойко Борисов движат реформата в образованието в правилната посока. Предстои договорката да бъде утвърдена от Министерския съвет в сряда, тогава ще стане ясно и как ще бъдат разпределени парите, които ще бъдат отпуснати.", "date": "2018.01.08", "title": "10 милиона лева потушиха напрежението и няма да има протести"}
{"url": "http://www.bnews.bg/article/234903-morskiyat_ni_flot_beshe_vdignat_pod_trevoga_no", "text": "Морският ни флот беше вдигнат под тревога учебно. Военнослужещите трябваше да реагират на различни инциденти и заплахи. Демонстрацията постави началото на новата учебна година във военноморската база във Варна и имаше за цел да провери готовността на морските ни сили за справяне с различни аварийни ситуации. Една от отработените ситуации беше случай на пожар, възникнал на кораб. В нея „пострадал“ беше „спасен“ с хеликоптер „Пантер“. Водолази пък трябваше да обследват морското дъно като елемент от превантивни действия срещу терористична заплаха. Те търсиха мини със специализиран подводен апарат. „Това ниво на подготовка, което е постигнато, е удовлетворително“, коментира кап. I ранг Георги Георгиев, командир на Пункт за базиране – Варна. През тази година ще има и няколко големи учения на морския флот, като първото голямо такова на море ще е през юни.", "date": "2018.01.08", "title": "Морският ни флот беше вдигнат под тревога, но... "}
{"url": "http://www.bnews.bg/article/234883-vnuchkata_na_elizabet_ii_ochakva_vtoro_dete", "text": "Зара Тиндaл, внучката на британската кралица Елизабет Втора, е бременна с второто си дете. \r\n\"Кралицата и членовете на кралското семейство са много радостни от новината\", каза говорителка на Бъкингамския дворец, съобщава БТА. \r\nЗара е омъжена за ръгбиста Майк Тиндaл. Тя роди първото им дете Мия Грейс през януари 2014 г. През 2016 г. обаче направи спонтанен аборт. \r\nЗара е дъщеря на принцеса Ан - единствената дъщеря на кралицата. \r\nКралица Елизабет Втора има пет правнучета. Броят им ще се увеличи скоро, защото внукът ѝ принц Уилям и съпругата му Кейт очакват третото си дете през април. \r\nЗара е на 36 години. Тя има сребърен медал по езда от Олимпийските игри през 2012 г. \r\nВторото дете на Зара ще е 18-о или 19-о за наследяване на престола, в зависимост от това дали ще се роди преди или след бебето на принц Уилям. \r\n ", "date": "2018.01.08", "title": "Внучката на Елизабет II очаква второ дете"}
{"url": "http://www.bnews.bg/article/234882-mis_tigrova_prespala_s_uchitelya_si_po_matematika", "text": "Интернет сензацията и дипломирана журналистка Мая Салмова, известна в социалните мрежи с порнопсевдонима си Мис Тигрова, си пада по семейни мъже още от тийнейджърските си години „Таблоид“ научи от съученици на фаталната стриптийзьорка в кюстендилското школо „Христо Ботев“, че мадамата е имала връзка с женения си учител по математика в началото на новия век, в резултат на което нещастникът е бил изгонен от дома си и емигрирал в Португалия. Даскалът, чието име ще спестим по разбираеми причини, се оплел в мрежите на Лолитката, когато тя била едва в десети клас. Заварката станала по време на училищна екскурзия в Габрово и Етъра, когато младият мухльо се напил до безпаметност заедно с подопечните си и бил прелъстен от Майчето. Брюнетката отдавна си падала по учителя и всичките й приятелки били наясно със ситуацията. Тигрова дори се хванала на бас с половината си съученици, че ще успее да вкара женения батко в леглото си и точно това се случило. Нещо повече – аферата продължила и след като екскурзията приключила, та чак докато слухът се разпространил из целия Кюстендил и стигнал до съпругата на нещастника. Стигнало се до изключително срамни сцени, след като жената цъфнала при родителите на Мис Тигрова с едногодишното си дете на ръце. След порой от сълзи и късане на дрехи хората обещали да преместят палавницата на учи в друг град. Това обаче не спасило даскала, който не издържал на позора и напуснал работа, след което заминал да работи в строителството в Португалия и семейството му повече не чуло и дума от него.", "date": "2018.01.08", "title": "Мис Тигрова преспала с учителя си по математика! "}
{"url": "http://www.bnews.bg/article/234886-predlagat_novo_ime_za_makedoniya", "text": "Гърция може да приеме ново наименование на Република Македония, което да се изписва на македонски и да бъде за всеобщо използване по света. Идеята е на част от управляващите, твърдят гръцки медии. Изданието \"Нафтемборики\" смята, че на срещата на 19 януари в Ню Йорк международният посредник по този спор Матю Нимиц се очаква да сложи на масата три алтернативни предложения за име на Бившата югорепублика: \"Северна Македония\", \"Горна Македония\" и \"Нова Македония\". Според местни медии като най-вероятно ново име за разрешаването на дългогодишния спор между властите в Скопие и Атина се посочва - \"Нова Македония\".  Те твърдят, че тази позиция е била изразена от коалиционния партньор на премиера Алексис Ципрас - \"Независими гърци\" на Панос Каменос, уточнява БГНЕС. В интервю за телевизия Алфа македонският премиер Зоран Заев заявява, че \"следващата крачка ще бъде двете страни да оповестят новото име на държавата\". За 19 януари международният посредник Матю Нимиц е насрочил среща на представители на Гърция и Македония по този спор. \"Сигурен съм, че ще стигнем до общиприемливо решение. Убеден съм, че има такова решение и следващата стъпка ще е то да бъде обявено на гръцките граждани от премиера Алексис Ципрас и от мен на гражданите на страната ми\", посочва Заев.", "date": "2018.01.08", "title": "Предлагат ново име за Македония "}
{"url": "http://www.bnews.bg/article/234894-ekskluzivno_v_bnews_predavam_se_kakvo_e_mislil_bogatasha_hristov_i_kak_vadi_na_pokaz_blizostta_si_s_gerb_snimki", "text": "Показно убитият Петър Христов е бил доста активен и се е радвал на хорското одобрение във Фейсбук. Профилът му е отключен, а от публикации става ясно и какви са били настроенията на бизнесмена… броени дни преди да бъде „перфориран“ в столичния квартал „Манастирски ливади“. В една от последните публикации личи думата – предавам се… Христов изглежда е бил доста силен характер и непреклонен пред трудностите. Той споделя публикация с текст: Тате, какво значи „Предавам се“? – Не знам, сине! Ние сме българи! Поглеждайки назад във времето, в последния месец от отминалата 2017, Христов споделя, че човек трябва да понесе последствията от добротата си, а стотици хора дават „Харесвам“ на неговата публикация. (Виж снимката в Галерия) И малко преди коледните празници, от Фейсбук профила му проличават и политическите пристрастия. Собственикът на Айран Балкан, който има пряко участие в строителния бранш споделя статия „Правителството отпусна на МРРБ втория милиард за Националната програма за енергийна ефективност на многофамилни жилищни сгради“. Дали пък някоя от неговите фирми не е пряко свързана и се радва на добрата новина от страницата на МРРБ? \r\nДруг негов пост говори за одобрение на настоящата партия „майка“ в коалиционното правителство (Виж галерията). Няколко поста на спортна тема, където с млекарския бизнес е подпомагал децата, а в началото на декември споделя и клип на ГЕРБ, от чиято партия беше номиниран за депутат, но сам се оттегля в последствие (Виж Галерията). От публикациите е видно, че и той споделя мнението, че богати и бедни мислят по различен начин (Виж Галерията).", "date": "2018.01.08", "title": "ЕКСКЛУЗИВНО в BNews: #предавам се? Какво е мислил богаташа Христов и как вади на показ близостта си с ГЕРБ? (СНИМКИ)"}
{"url": "http://www.bnews.bg/article/234885-uzhas_mazh_ot_pleven_dade_22_bona_na", "text": "Мъж от Плевен остави край контейнер за смет 22 700 лева след разговори с телефонен измамник. Това е поредната телефонна измама в града, съобщиха от Областната дирекция на МВР. Пострадалият 77-годишен мъж е получил поредица от обаждания от непознат на домашния и на мобилния си телефон. Непознатият се представил за комисар от полицията, който провежда полицейска операция за залавяне на телефонни измамници и иска съдействие с осигуряване на парични средства. Измаменият възрастен мъж оставил до контейнер за разделно събиране на отпадъци на улица \"Неофит Рилски\" в найлонов плик сумата от 22 700 лв.  Случаят е поет от прокуратурата. Започнато е досъдебно производство. Работата продължава разследващ полицай.", "date": "2018.01.08", "title": "Ужас: Мъж от Плевен даде 22 бона на… "}
{"url": "http://www.bnews.bg/article/234879-palna_blokada_v_sofiya_zaradi", "text": "Въвеждат се промени в движението в центъра на София заради церемонията по откриването на Българското председателство на Съвета на Европейския съюз. От 17:30 ч. на 10 януари до отпътуване на делегациите от 12 януари се забранява престоят и паркирането в района около Народния театър „Иван Вазов” и улици в карето на улиците „Гурко”, „Раковски” и „Княз Александър Първи”. Ограничения и в района около НДК на улица „Доспат” между булевард „Витоша” и „Баба Неделя” и на улица „Д-р Христо Стамболски”. Те се въвеждат от 17:30 ч.  на 11 януари до 12 януари. На 12 януари за кратко по обяд се закрива и автобусната спирка на булевард Черни връх в посока Булевард България под Моста на влюбените на НДК.  ", "date": "2018.01.08", "title": "Пълна БЛОКАДА в София заради..."}
{"url": "http://www.bnews.bg/article/234887-vnimanie_vsichki_shofyori_da_znayat_che_ot_kat_zapochvat_da", "text": "КАТ започва да снима колите за превишена скорост с 28 супермодерни триноги камери, които ще вади от куфарчета. Очаква се тази седмица уредите да бъдат разпределени из страната. За да са наясно как се работи с устройствата, 140 униформени ще преминат обучения на 10 и 11 януари. Всеки от радарите струва около 55 хил. лв. , а общата цена е около 1,5 млн. лв., пише \"Телеграф\". Уредите са сгъваеми и са в куфар. Те ще бъдат вадени от от пътните полицаи всеки ден и поставени на определен участък на пътя, без предупреждение за шофьорите. \r\n ", "date": "2018.01.08", "title": "ВНИМАНИЕ: Всички шофьори да знаят, че от КАТ започват да… "}
{"url": "http://www.bnews.bg/article/234874-dara_shte_ni_predstavi_na_evroviziya_2018", "text": " В нея бяха включени 16 изпълнители, които се съревноваваха в дуели, определени на случаен принцип. Дарина Йотова - DARA е най-подходящият представител на България за Евровизия'2018 - определиха читателите на eurovision-bulgaria.com, като в анкетата своя вот са дали над 100 000 души. На второ и на трето място са класирани съответно Михаела Филева и Гери-Никол, която пък миналата година беше фаворит на феновете. Според предпочитанията на меломаните в настоящата анкета попадат още Тита, Радко Петков, Маги Джанаварова, Християна Лоизу, Преслава, Павел и Венци Венц. Екипът на сайта сблъсква изпълнителите в дуели на произволен пренцип. Фолк звездата отпадна от надпреварата с разлика от над 10 000 гласа в ползва на момчетата, които скитат из чартовете „Само по татуси“. Определянето на челната тройка се случи в рамките на четири кръга, в които се гласуваше във Фейсбук, Инстаграм и на сайта. „Анкетата не е обвързана по никакъв начин с БНТ или официалната селекция, която ще определи българският представител през 2018! Това е единствено допитване до мнението на феновете на конкурса.“ - подчертават организаторите на допитването. А кой изпълнител в действителност ще бъде българският представител в конкурса предстои да разберем в началото на март. Припомняме, че от БНТ приемаха концепции за участие до 29 декември 2017-а, като сред изискванията към кандидатите бе да са лансирали публично поне 3 музикални проекта за последните 2 години и да имат регистриран в ПРОФОН репертоар като продуценти. Евровизия'2018 ще се проведе между 8 и 12 май в Лисабон. \r\n ", "date": "2018.01.08", "title": "Дара ще ни представи на Евровизия 2018\r\n"}
{"url": "http://www.bnews.bg/article/234881-shok_lyubovnitsata_na_vesko_marinov_opleshivyava", "text": "\r\nСервитьорката от Добрич Веселина Пеева, която е новата жена в живота на Веско Маринов оплешивява! Това разкриха пред HotArena наши източници от североизточния град. \r\nБлондинката имала от известно време сериозни проблеми с косопада. Най- вероятно те се дължали на нерви покрай темерутския характер на певеца. Пеева криела оплешивяването с шапка. Тя не сваляла капелата си от главата. С нея беше в Разлог по време на кукерски фестивал в компанията на Маринов. Със същото капе сиво на цвят е била засечена на 6 януари в Добрич от неин комшия, който ни изпрати и снимка. \r\nСериозно впечатление прави и друг факт. Веселин Маринов е стиснат не на 100, а на 1000%. Пеева явно е принудена да ходи с едни и същи дрехи и шапка защото гаджето й не и дава пари да си купи нови. \r\nНаскоро в интервю за седмичника Шоу трубадурът даже се оплака, че вечно бил без кинти и потънал в заеми. Което не му пречи да кара джип за 200 бона. Но явно е добро оправдание за стиснатостта му. Заради него гаджето му Пеева зарязва двете си деца, но той и до ден днешен я е оставил тя да кара 20-годишна кола струваща под 2000 лв. \r\nПеева дори през лятото се беше върнала в старото си амплоа на сервитьорка, за да има някой лев. \r\n ", "date": "2018.01.08", "title": "ШОК! Любовницата на Веско Маринов оплешивява"}
{"url": "http://www.bnews.bg/article/234895-kade_si_tegli_kurshuma_gorskiya_chovek_snimki", "text": "Мрачна и необитаема – къщата, в която по информация на МВР се е прострелял шесторният убиец. Сградата е изоставена и се намира на около 500 м от вилата, в която е живеел Ангелов и в която преди два дни полицията откри лични негови вещи, импровизиран фитнес и стрелбище. Тялото на заподозрения беше намерено вчера от патрул на военна полиция при обход. То е било в една от стаите с огнестрелна рана в слепоочието. В ръката на Ангелов е имало пистолет „Берета“, пише БТВ. За последно той е видян на 1 януари от своя работодател – собственик на автосервиз. Обяснил, че ще отсъства няколко дни, защото брат му бил починал. Очаква се да станат ясни резултатите от експертизата, която ще покаже кога е настъпила смъртта на заподозрения. Снимки: БТВ", "date": "2018.01.08", "title": "Къде си тегли куршума \"Горския човек\" (СНИМКИ)"}
{"url": "http://www.bnews.bg/article/234892-razstrelyaniyat_hristov_s_tsyal_arsenal_ot_politicheski_firmi_vrazki_s_shoumeni_medii_i", "text": "Показният разстрел на бизнесмена Петър Христов стана причина на показ да изпъкнат десетки връзки с политическия елит, медиите и шоубизнеса. Името на Христов е свързвано със Слави Трифонов, Росен Петров, в медиите допирните точки са с Агенция Фокус, а той е бил собственик на „Дартс нюз“. Откъм политическия кръг, списъкът също не е никак малък. Основната фирма, с която се свързва името е приватизираната през втората половина на 90-те г. \"Лактима\" (за мляко и млечни продукти), официално управлявана от фирма \"Пропъртис мениджмънт груп\" - собственост на дъщеря му Михаела, която е и в управата на сдружение \"Национална асоциация на млекопреработвателите\" заедно с Йордан Илков Стоянов, Богдан Лазаров Борисов, Владислав Дончев Михайлов, Людмил Велизаров Свиленов и Иван Борисов Савов. Фирмите, които е управлявал, го свързват с политически лица като Бойко Борисов, Цветан Цветанов, Йорданка Фандъкова, Цецка Цачева и др., пише столичен сайт. В списъка са още бившият председател на Народното събрание Димитър Главчев (ГЕРБ), депутатът от ГЕРБ и син на конституционния съдия Румен Ненков - Александър Ненков и Петър Курумбашев. \"Пропъртис мениджмънт груп\" с представител Михаела Христова пък участва и в управлението на Института за социални изследвания и маркетинг-МБМД на Мира Янова. Връзките на бившия президент на ФК \"Горна Оряховица\" Христов сочат и към управлението му на информационния сайт \"Дартс нюз\", официално притежаван от офшорката \"Кастфлекс лимитид\", регистрирана в Кипър и управлявана на документи от Мирослав Стоянов Бейков. Той е свързан с Петър Христов чрез \"Велико Търново хилс\". Общо 52 са регистрациите на фирми, в чието управление Христов е участвал. В 18 от тях - активно, според фирмения регистър. На две 49-годишният бизнесмен е едноличен собственик - \"Велико Търново хилс\" ЕООД (строителство), \"Ай Би Пи мениджмънт\" ЕООД (архитектурни и инженерни дейности и технически консултации). В \"Дито\" (охрана) има 40% участие, а в \"Болкан тръст интернешънъл\" (търговия) - 50 на сто. Христов, който се смята, че е близък до ГЕРБ е номиниран за депутат от партията през 2013 г., но се оттегля. Връзките му с ГЕРБ обаче са документирани от регистрите. Списъкът с индиректно свързаните с него хора на \"Дакси\" включва стотици имена. Сред тях са: Бойко Борисов, Цветан Цветанов, Цецка Цачева, Йорданка Фандъкова, Красимир Велчев, Искра Фидосова, Десислава Танева, както и Златимир Орсов, Румен Гечев, Красимир Узунов (агенция \"Фокус\"), Слави Трифонов, Росен Петров, Стоян Мавродиев.", "date": "2018.01.08", "title": "\r\nРазстреляният Христов с цял арсенал от „политически“ фирми, връзки с шоумени, медии и…"}
{"url": "http://www.bnews.bg/article/234869-uzhas_chernata_zlatka_zamyaza_na_rambo_snimka", "text": "„Сега не пазя режими. Хапвам всичко без пържено, мазно, тестено”, твърди Златка за формата си, но проверката ни показа, че всъщност доста послъгва. Вестникът ни се допита до опитни фитнес инструктори, които ни увериха, че плеймейката взима стероиди, за да поддържа визията на атлет.„Златка се тъпче с протеин аминокиселини , L-карнитин и станозолол, който е най-лекият вид стероид. Един цикъл струва около 150 лева, а ефектът е брутален и доста траен. Няма никакви странични ефекти, защото другите стероиди окосмява, а този е безвреден и може да се пие спокойно, дори и от наскоро родили”, коментира пред „Таблоид” фитнес гуро.Златка стана майка на сина си Миро през октомври 2016. Още след раждането обаче палавницата се зае да свали натрупаните покрай бременността килограми. Златка дори не пожела да кърми бебока само и само да свали заветните 20 кила, които качи за деветте месеца износване на плода. Така само за 60 дни тя смъкна излишното, лепнато покрай бременността, като наблягаше на кардио тренировки от поне час на ден.С химията, която взема, Златка наистина е заприличала на батка, а и маниерите й вече копират дебеловратите момчета от Бургас. Приятелите й започнали сериозно да се притесняват, защото пред очите им секси мацката се превръщала в назобен гавазин. „По мое мнение Златка веднага трябва да спре с тези неща, защото вече е станала груба и неузнаваема”, написа във фейсбук неин почитател. Златка обаче побърза да блокира своя почитател, очевидно за да не плъзне мълвата за нейната страст по стероидитe. Снимката вижте ", "date": "2018.01.08", "title": "УЖАС! Черната Златка замяза на Рамбо (СНИМКА)"}
{"url": "http://www.bnews.bg/article/234891-tramp_tauar_gori_video", "text": "Пожар избухна в нюйорския небостъргач „Тръмп Тауър” в Манхатън, предадоха NBC и CBS, цитирани от Ройтерс. По информация на Асошиейтед прес има двама пострадали, единият от които е пожарникар. Американският президент Доналд Тръмп е във Вашингтон.  ", "date": "2018.01.08", "title": "„Тръмп Тауър” гори! (ВИДЕО)"}
{"url": "http://www.bnews.bg/article/234866-zashto_veneta_raykova_natiri_mazha_si_na_imeniya_mu_den_priznaniyata_na_tisho", "text": "Венета Райкова изгони мъжа си и вече е свободна жена! Водещата на „Папараци” сама обяви, че се развежда с бащата на сина си – Тихомир Георгиев. По думите й, с него остават приятели и ще продължат да общуват най-нормално в името на детето си. Любопитното е, че признанието дойде на 4 януари – именния ден на Тихомир. Така вместо подарък, тв звездата му сервира молба за развод. През последните три-четири години двамата са положили доста усилия да скрепят брака си, но без резултат. Горе-долу от толкова време красавицата и ресторантьорът реално живеели като съквартиранти в името на сина им Патрик. В крайна сметка журналистката предпочела да сложи точка на мъките и да продължи напред сама. Според вътрешна информация документите за разтрогване на брака им ще бъдат внесени в съда съвсем скоро. Двамата от дни не живеят заедно. „Официалната раздяла беше въпрос на време, те отдавнаа не са семейство и наистина трябва всеки да поеме по своя път, вместо формално да стоят заедно в името на привидно благополучие”, коментираха близки до блондинката от Попово. И декларират, че наистина нито тя, нито Тишо си имат любовници. Бившият вече съпруг на Венета напоследък бил доста изнервен, тъй като бил претрупан с ангажименти. Райкова била разочарована от него, тъй като не усетила подкрепата му в най-трудните месеци за нея – когато я съдеше Юксел Кадриев и стоеше без работа. Улисан в своите задачи, мъжа й не бил достатъчно съпричастен към нея. „Прости ми, Венета! Явно не бях добър съпруг за теб”, казал на изпроводяк Тишо. Това е вторият случай, при който Венета обявява, че двамата с мъжа й са в развод. Първият път красавицата подаде документи за разтрогване на брачния съюз две години след като се разписаха в гражданското през 2005 г. Периодично се появява информация, че Венета и Тихомир са разделени, но доказателства за разлъка така и не се появиха. През 2007 г. Тихомир подал молба за развод. Драмата се разигра, след като участваха в нов сезон на „Биг Брадър”, където продуцентите намекнаха грозно, че Венета е имала връзка с Тодор Славков. Покрай раздора Венета се изнесла от общото им жилище и заживяла в недовършен апартамент, който купила преди време. В жилището нямало ток, затова майстори й сложили временен кабел, с който нелегално получавала електричество. Малко след това двойката затоплила отношенията си, бракоразводната молба заминала в кофата за боклук и дори си направили бебе. През февруари 2009 г. се роди синът им Патрик и сем. Георгиеви заживя щастливо до 2014 г., когато надвиснали първите облаци над семейната идилия, които донесоха и бурята, турила край на брака им. Приятели на семейството се надяват, че и този път те ще се съберат. Проверка на „Таблоид” установи, че Тишо вече няма нищо общо с ресторант „Тадж Махал”. От известно време столичанинът се подвизава като управител на казината „Фламинго”. Венета пък изпрати една от най-успешните си години – тя стана водеща на „Папараци” по Би Ти Ви, а четирите й романа оглавиха класациите по продажби.а", "date": "2018.01.08", "title": "Защо Венета Райкова натири мъжа си на имения му ден + признанията на Тишо"}
{"url": "http://www.bnews.bg/article/234890-poslednite_dumi_na_pokazno_ubitiya_hristov_mamo", "text": " разговарял по телефона с майка си Момка Манолова. Двамата се чули около 9 часа, както обичайно всеки ден. „Мамо, обичам те!“, били последните думи на бизнесмена. Това разказа председателката на Сдружението на кметовете и кметски наместници в община Велико Търново Благовеста Факирова, която е изключително близка на почерненото семейство и днес е неотлъчно до майката на Христов, пише в. Труд. Във фейсбук страницата си Христов последно е публикувал честитка за Ивановден в неделя. Малко преди това е написал: „Доброто винаги побеждава злото! Доброто трябва да се пази с добро!“.", "date": "2018.01.08", "title": "Последните думи на показно убития Христов: Мамо… "}
{"url": "http://www.bnews.bg/article/234865-45_godishnata_kameran_dias_se_razmechta_za_bebe", "text": "Камерън Диас заяви в интервю, че много иска да има дете и в момента няма нищо друго на света, което да желае повече. 45-годишната актриса не е била на големия екран от 2014 година, когато излезе филмът с нейно участие \"Ани\". Година по-късно тя сключи брак за Бенджи Мадън и реши да си почине от работа, събития, червени килими и медии. Съдейки по изказването й сега, вече сме наясно с какво се занимава в момента и сме почти сигурни, че съвсем скоро ще чуем и за щастливата новина. Близки до актрисата разкриват, че в момента тя се наслаждава на ролята си на съпруга и домакиня. Чувствала се толкова добре, че въобще не мислела за завръщане в киното. Поне не и в близко бъдеще, пише \"Ева.бг\".", "date": "2018.01.08", "title": "45-годишната Камерън Диас се размечта за бебе "}
{"url": "http://www.bnews.bg/article/234888-pomnite_li_bezhanskiya_bunt_v_harmanli_e_veche_ima", "text": "Харманлийската районна прокуратура е изготвила обвинителен акт спрямо 21 чужди граждани за хулиганство и повреждане на чуждо имущество, съобщиха от пресцентъра на Пловдивската апелативна прокуратура. Обвинени са 17 пълнолетни и 4 непълнолетни граждани от афганистански произход, които са били в основата на бунта в регистрационно-приемателния център за бежанци в Харманли на 24 ноември 2016 г. Тогава на няколко пъти през деня, а след това и вечерта, напрежението в лагера ескалираше след спиране на пропускателния режим за настанените. Стигна се до сблъсъци с полицията и жандармерията, при което имаше 20 ранени служители на реда, а близо 400 кандидати за хуманитарен статут бяха задържани. Обвинените в съучастие помежду си са извършили непристойни действия, които грубо нарушават обществения ред и се изразяват с явно неуважение към обществото. Деянието по своето съдържание се отличава с изключителна дързост и цинизъм, и е съпроводено със съпротива срещу орган на властта, гласи първата от квалификациите на прокуратурата. Според втората, също в съучастие като извършители, обвиняемите са повредили и унищожили противозаконно чужди недвижими вещи – сгради, съоръжения и оборудване, и движими вещи на терен, които са били собственост на Регистрационно-приемателен център – Харманли. Общо щетите според държавното обвинение са за 85 094 лева. По делото са били разпитани общо 62-ма свидетели, назначени и изготвени са били видео-техническа и лицево-идентификационна експертиза, комплексна оценъчна експертиза и 21 съдебномедицински експертизи. Материалите относно причинените телесни повреди на пострадалите полицейски служители са били отделени в две други досъдебни производства, уточняват още от прокуратурата. Изготвеният обвинителен акт, според съобщението, се превежда от лицензиран преводач на три езика – пащу, урду и фарси. Това се прави с цел изпълнение на изискванията за спазване на правата на обвиняемите. Предстои връчването на обвинителния акт на всеки от обвинените след внасянето му в Районен съд в Харманли.", "date": "2018.01.08", "title": "Помните ли бежанския БУНТ в Харманли? Е, вече има… "}
{"url": "http://www.bnews.bg/article/234877-zam_ministar_iznese_skandalna_informatsiya_za_rabotata_na_pravitelstvoto", "text": "Министерството на външните работи (МВнР) е в основата на българския провал при кандидатурата на България за домакин на Европейската агенция по лекарствата (ЕМА), според думите на бившия зам.-министър на здравеопазването Мирослав Ненков, казани пред  \"Дарик\" радио. \r\nТази дейност, която по същество е международна е била прехвърлена, като отговорност на Министерството на здравеопазването в последния момент.  \r\nПостигнахме някакви предварителни споразумения. Германия щеше да ни даде две точки. Изведнъж се изпъна премиерът Борисов и каза, че ще подкрепим Италия. Ама евентуално, ако Италия щяла за някаква агенция да ни подкрепи друг ден.После изведнъж се изпъна Външно и написа нота. Нота! Никоя държава не го е правила - че ще подкрепим Италия. Всичките усилия, които положих аз в частност, и екипът, който беше ангажиран в МЗ, отидоха на кино. Никой не попита от Външно Министерството на здравеопазването: \"Вие докъде стигнахте?\", коментира Ненков.По думите му: „МВнР подхлъзна буквално МЗ по този въпрос и резултатът за нас беше унизителен само три точки. Инвестирахме и пари, и усилия, огромни усилия, за да стане в крайна сметка едно голямо нищо с активното съдействие на Външно министерство. Слава на Бога, Париж и Бон също са с по три точки, та не сме само ние.На 4 октомври тази година кандидатурата на София за град домакин на ЕМА беше оценена катастрофално най-ниско сред всички 19 кандидатури. Според изготвения доклад София отговаря на един-единствен критерий от общо 30. Правителството издигна формално кандидатурата ни в последния възможен момент с бланкетно писмо на премиера Борисов.Според доклада София отговаря единствено на критерия, че може да предложи офиси за преместването на институцията.До момента агенцията се помещаваше в Лондон, но заради Брекзит тя трябваше да намери нова локация. На 20 ноември Съветът на ЕС определи Амстердам за следващото седалище на агенцията.Признанията на бившия заместник здравен министър показват още веднъж, че Правителството изобщо не е имало намерение да прави каквото и да било София да стане седалище на ЕМА. Ако не бяха няколко медийни публикации и мнения на експерти, вероятно кандидатурата изобщо нямаше да бъде издигната.  Още по- интересен е фактът защо чак сега изнася тази информация Мирослав Ненков? Това бездействие е меко казано странно. Ползата да бъдеш домакин на структура с над 100 души високоплатен персонал, с всички съпътстващи дейности на лекарствени и изследователски фирми, юридически кантори, преводачи, с цялата логистика и пр. е очевидна за всяка една икономика или град, още повече за най-бедната в Европа. България имаше най-солидния аргумент от всички кандидати – ние нямаме седалище на нито една европейска структура. София може да осигури абсолютно всичко за функциониране на агенцията. Страната ни има и традиционно добре развита фармация – в това число и производство и търговия, което предполага и наличие на достатъчно добре подготвени експерти.Това, че със задачата е натоварено МЗ, а не МВнР също е странно, а това, че премиерът и Външно действали зад гърба на МЗ без дори да го уведомят е направо скандално. Това, че Правителството е дало подкрепа за Италия, а в последствие печели Холандия илюстрира пълната дезориентираност на кабинета в Европейските процеси и политики. Така България не само се победи сама, но не успя и да изтъргува гласа си. Тук обаче е редно да поставим и резонните въпроси - Работило ли е българското правителство срещу интересите на държавата? Има ли висша форма на корупция от която страната ни е загубила вероятно стотици милиони и кои са лицата заемащи високопоставени длъжности облагодетелствали се от тази корупционна схема? И въобще сезирал ли е Ненков прокуратурата?", "date": "2018.01.08", "title": "Зам.-министър изнесе скандална информация за работата на правителството!"}
{"url": "http://www.bnews.bg/article/234884-kakvo_mu_tryabva_na_levski_za_da_stigne_ludogorets_otgovorite_tuk", "text": "Всички в \"Левски\" знаят, че трябва да бъдат привлечени няколко силни футболисти, за да бъдат \"сините\" конкуренция на \"Лудогорец\" за шампионската титла, заяви старши треньорът Делио Роси. Той обаче добави, че няма смисъл да се сменя един играч с такъв, който има същите качества, а напротив - с по-силен. Ако ли не се намери такъв, италианският специалист предпочита да работи с настоящия състав. \"Когато започнах в \"Левски\", отборът беше направен, а аз се заех с най-спешното. Шампионът вече беше започнал и продължаваше. Сега трябва да направим избор дали искаме само да участваме в това първенство, или искаме да бъдем конкурентни на най-добрите. Разликата между тези две неща е много тънка. За да подобрим състава, ще трябва да вземем някои футболисти. Мисля, че всички в клуба го знаят. Проблемът не е в броя, а в качеството. Няма смисъл да сменим едно лице с друга със същите качества. Напротив, ако ще е така, предпочитам да работя с тези, с които съм работил до момента, защото те са наясно с моите изисквания. В тази пауза, която е доста дълга, ще получа възможност да работя по най-добрия начин с наличните играчи\", каза наставникът на специална пресконференция. \"По рождение съм борбен и ми харесва да се състезавам с другите, дори те да са по-добри от мен. Лесно мога да ви кажа моята цел. Но целите не трябва да се декларират, а да се постигат. За тях не се говори. Ако целите са високи, трябва да имаш повече възможности и лостове, за да ги постигнеш. Така че, аз трябва да бъда оценяван по това, което ще постигнем на терена\", уточни Роси. \"Не съм поставил забрана за продажба на нито един от футболистите. Искам единствено, ако някой бъде продаден, да бъде привлечен друг, който е по-добър от напусналия. По отношение на тези, които ми трябват, преди два месеца съм казал на клуба на кои постове и футболисти с какви качества трябва да вземем. Сигурен съм, че клубът работи по този въпрос. Най-вероятно, след като все още не сме ги взели, значи не сме намерили футболисти, които искат да играят при нас и могат да направят разликата. Знам, че на пазара не е лесно, особено в този период. Сега дори да имаш пари е по-трудно да се вземат футболисти, които са титуляри в своите отбори. Трябва да намерим правилните хора, но колкото по-късно дойдат, толкова по-малко време ще имам аз да работя с тях.\" \"Не съм казвал, че футболистите на \"Левски\" са с ниско качество. Аз казах само, че трябва да намерим други футболисти, които да ми позволят да развиваме отбора, който имаме. Не съм казвал, че сегашните не са качествени. Има и футболисти с по-добри качества, разбира се. От 30 години съм в този занаят и това ми е пределно ясно. Нашите също са добри, но са ни необходими още няколко, не много. Аз съм треньор и човекът, който тренира отбора. Не съм спортен директор, чиято задача е да провежда разговори с футболисти. Аз мога да кажа постовете, мога да кажа характеристиките на футболистите, които ми трябват. Ако ми се дадат няколко футболисти, аз мога да преценя кой да избера. Тук задачата на треньора не е да бъде мениджър като в Англия. Тази система не функционира и в Италия.\"", "date": "2018.01.08", "title": "Какво му трябва на Левски, за да стигне Лудогорец? Отговорите - тук! "}
{"url": "http://www.bnews.bg/article/234863-balgarskata_kim_kardashiyan_lasna_gola_v_mazhka_toaletna_goreshto_foto", "text": "Мисис България Мариана Маринова запали мрежата с провокативен кадър от… мъжката тоалетна. Сочената за българската Ким Кардашиян моделка щедро е показала силиконовите си прелести. Горещата снимка е дело на фотографа Петър Тодорински от проекта „Преглед на печата“. \r\nКрасавицата за първи път от доста време позира толкова разголена, а причината е, че отскоро е рекламно лице на световната марка за бельо “ bluebella“ за България. Фотосът събра множество лайкове и със сигурност е разтуптял сърцата на мъжката половина от последователите на моделката. От 2012 г. Маринова не се е снимала толкова разсъблечена, но в годините преди това е красила кориците на всички мъжки списания с провокативни кадри. Снимката вижте", "date": "2018.01.08", "title": "Българската Ким Кардашиян лъсна гола в... мъжка тоалетна (Горещо фото)"}
{"url": "http://www.bnews.bg/article/234873-sdvr_razsledvame_vsichki_versii_hristov_e_imal_raznostranni_biznes_interesi", "text": "”След като е подаден сигнала, веднага са насочени автомобили на полицията към мястото на стрелбата, объркали са адреса. Лицето не е било на място, когато са пристигнали. Транспортирано е от негови близки във ВМА.  В 10:49 въпреки усилията на лекарите лицето е починало”. Това коментира пред медии а от мястото на престъплението началникът на СДВР старши комисар Ивайло Иванов.   ”Започнали са следствени действия. Проверяват се всички версии, като основните са свързани с бизнеса му, тъй като той има разностранни интереси в строителството, в хранително-вкусовата промишленост. Той е с добра репутация сред обществеността, не се изключват и версии с личния му живот, допълни още Иванов. Към настоящия момент не известно на полицията да е имал интереси в търговия с високорискови акцизни стоки.След извършена аутопсия ще стане ясно с колко куршума е бил убит той, стана още ясно от брифинга на СДВР. Дали знаят накъде е избягал убиецът според очевидци на показнияя разстрел, полицията отказа да даде информация на медиите.", "date": "2018.01.08", "title": "СДВР: Разследваме всички версии, Христов е имал разностранни бизнес интереси"}
{"url": "http://www.bnews.bg/article/234875-obshtestvoto_skochi_vreme_e_mutrata_i_tsvako_tsarvulya_da_badat_svaleni_ot_vlast_i_da_svarshat_v_zatvora_kadeto_im_e_myastoto", "text": "Социалните мрежи моментално като оголен нерв реагираха на показния разстрел на дясната ръка на Цветан Цветанов -  Петър Христов.  Наболели проблеми от години от управлението на ГЕРБ отново изригнаха. Коментарите показват, че хората са наясно точно какво се случва в държавата, докато на високо ниво се говори точно обратното. * Публикуваме без редакторска намеса:", "date": "2018.01.08", "title": "ОБЩЕСТВОТО СКОЧИ: Време е Мутрата и Цвъко Цървуля да бъдат свалени от власт и да свършат в затвора където им е мястото!"}
{"url": "http://www.bnews.bg/article/234871-ubiystvoto_na_petar_hristov_ima_politicheska_versiya_za_vrazkite_na_ubitiya_s_gerb_snimki", "text": "Убийството на Петър Христов има гръмовен отзвук в Брюксел. Службите на ЕС ще искат да узнаят всичко от \"европейската столица\" София за обществените поръчки, еврофондовете и връзките на властта с убития. Ако разследващите журналисти на БТВ и Нова, утрешните вестници, МВР, ДАНС и прокуратурата не работят по политическата версия и връзките на убития с ГЕРБ и видни негови политици, други партийки, обществените поръчки по места, овладени от управляващи и кметове и ролята на едрия бизнес в политиката, ето това ще бъде АБСОЛЮТНАТА ЦЕНЗУРА в най-бедната и проядена от корупция държавичка в ЕС.", "date": "2018.01.08", "title": "Убийството на Петър Христов има политическа версия за връзките на убития с ГЕРБ (СНИМКИ)"}
{"url": "http://www.bnews.bg/article/234872-nilo_bremenna_ot_niki_mihaylov", "text": "Новата година започна с много сватби и бебета за известните личности у нас. В интервю за Sportal.TV вратарят Николай Михайлов си пожела следното: \"Аз съм реален човек и не се изхвърлям в пожеланията си. Пожелавам си през 2018 година: Всички мои близки и семейството ми да са здрави. Да започна да играя максимално бързо в Омония и да си върна мястото в националния отбор на България. Баща ми да стане президент и да имам бебе... ”. Е, скъпи Ники, може последното желание вече да ти се е сбъднало и да те чака бебче от Николета... Приятелите на футболиста дори подозират, че дни преди интервюто бъдещият татко научил щастливата новина и нямал търпение да се похвали на всички. Това ще бъде първото дете на футболиста и той силно се надявал да има син, който да тръгне по стъпките му. След по-обстойно разглеждане на социалните мрежи на Николета се забелязва, че тя стратегически не си показва корема - снима се в лице, в профил, облечена със широки пуловери и палта.", "date": "2018.01.08", "title": "НиЛо бременна от Ники Михайлов"}
{"url": "http://www.bnews.bg/article/234870-dunav_vze_parva_zhertva", "text": "Първа жертва за новата година взе река Дунав край Русе. Мъж се е удавил в късните следобедни часове на Ивановден. Тялото му се издирва от снощи след подаден сигнал от очевидци. Акцията продължава и днес, като в нея участват екипи на пожарната, водолази от Горна Оряховица и гранични полицаи. Районът около инцидента се обхожда с катер, а заради голямата дълбочина на реката се правят опити тялото да бъде извадено, без да влизат водолази. Ще се използва изкуствено течение и канджи, обясниха участници в акцията. Засега самоличността на удавника не е установена. „Доколкото казаха, от Конския плаж е скочил и бил изплувал след 8-ми понтон. По всяка вероятност е влязъл под този понтон. Вчера опитваха Гранична полиция със силна струя на катера да разклатят да го извадят, но без успех. Река Дунав е много рискова вода, за разлика от морето”, споделиха присъствали на снощната акция, съобщи БГНЕС. \r\n ", "date": "2018.01.08", "title": "Дунав взе първа жертва!"}
{"url": "http://www.bnews.bg/article/234880-sinat_na_valeri_simeonov_go_narekal", "text": "Даниел, синът на вицепремиерът патрЕот Валери Симеонов е публикувал пост във Фейсбук, вот който става ясно, че баща му му е казал следното: Под този коментар, Даниел е отговорил:  ", "date": "2018.01.08", "title": "Синът на Валери Симеонов го нарекъл...."}
{"url": "http://www.bnews.bg/article/234876-absurdni_tekstove_v_zakona_za_borba_s_koruptsiyata", "text": "Законът за противодействие на корупцията и за отнемане на незаконно придобитото имущество предвижда управителите и изпълнителните директори на лечебните заведения за болнична помощ да подават имуществени декларации пред новия орган. Законът бе приет набързо в края на миналата година, а Президентът му наложи вето и го върна в Парламента за повторно разглеждане. В бързината, вносителите от Министерския съвет и депутатите изобщо не са взели предвид различните форми на регистрация на лечебните заведения. Така задължението се отнася за всички болници, но не и за лечебните заведения по чл. 5 от ЗЛЗ, нито за другите видове, като например Комплексните онкологични центрове, Центровете за спешна помощ и т. н. Министрите и депутатите не са взели предвид и това, че частните болници не са публично-правни организации, поради което техните директори не заемат публични длъжности. \r\nВ тази връзка Националното сдружение на частните болници е изпратило писма до Председателя на ПК по здравеопазване д-р Дариткова и до министъра на здравеопазването К. Ананиев, с искане да се намесят и да направят необходимото за промяна на текста на закона.  Ето и пълният текст на писмото:  \r\nУважаема д-р Дариткова,  \r\nОбръщаме се към Вас не само като народен представител и Председател на ПК по здравеопазване, но и като лекар, запознат с организацията на Българското здравеопазване, който лесно ще разбере изложените мотиви и аргументи в писмото ни.  \r\nС изненада установихме, че в чл. 6 на приетия Закон за противодействие на корупцията и за отнемане на незаконно придобитото имущество, сред лицата заемащи висши публични длъжности са посочени: \r\n46. управителите и изпълнителните директори на лечебните заведения за болнична помощ, които се финансират от бюджета на Националната здравноосигурителна каса и/или от държавния или общинския бюджет; \r\nСчитаме, че това е необосновано, влиза в противоречие с други закони и Европейски директиви и трябва да бъде премахнато от закона, поне що се касае до лечебните заведения, които са 100% частна собственост. \r\nУправителите и изпълнителните директори на лечебните заведения за болнична помощ не са нито „висши”, нито „публични” длъжности. В допълнителните разпоредби на закона не е дадена дефиниция на понятията „публични” и „висши”. Приемаме, че понятието „висши” длъжности се тълкува в общоприетия смисъл и изброяването на тези длъжности е направено със самия закон. Термина „публична” длъжност, обаче е неразривно свързан с понятието за публично-правна организация. Длъжността се определя като публична, ако самата организация е публично-правна.  \r\nДефиницията на това дали една организация е публично правна или частно-правна е посочени в член 1, параграф 9 от Директива 2004/18. Една организация представлява публичноправна организация, когато е създадена със специфичната цел да задоволява нужди от обществен интерес, без да има промишлен или търговски характер (буква а), притежава правосубектност (буква б) и когато e финансирана в по-голямата част от държавата, регионалните или местните органи или други публично-правни организации или е обект на управленски контрол от последните, или има административен, управителен или надзорен орган, повече от половината членове на който са назначени от държавата, регионалните или местните органи или от други публично-правни организации (буква в). Трите критерия, са кумулативни. \r\nЗа лечебните заведения за болнична помощ, които са 100% частна собственост не се отнася нито един от посочените критерии. Лечебното заведение за болнична помощ, с изцяло частен капитал, е търговско дружество, което:  \r\n1. действа в нормални пазарни условия; \r\n2. реализира печалба; \r\n3. понася загубите в резултат от извършването на дейността си;  \r\n4. нуждите от общ икономически интерес, за задоволяването на които е създадено или има задача да задоволява, имат търговски характер. \r\nДефиницията на Директива 2004/18 е възприета и от нашия Закон за обществените поръчки.  \r\nВ този смисъл чл. 6, т. 46 от Закон за противодействие на корупцията и за отнемане на незаконно придобитото имущество, сред лицата заемащи висши публични длъжности е в противоречие със ЗОП и с Директива 2004/18  \r\nЛечебните заведения за болнична помощ не са бюджетни организации и не се финансират от държавния бюджет или от бюджета на НЗОК. Видно от алинея 3 на чл. 2 на Закона за здравното осигуряване, НЗОК не финансира болници, а „закупува от изпълнителите на медицинска помощ здравни дейности по ал. 1, определени по вид, обем, цена и съответстващи на критерии за качество и достъпност, в съответствие с този закон.”  \r\nИзцяло неправилно е закупуването на дейността да се приравнява с финансиране от държавата или НЗОК. Най-малкото, защото няма нормативно задължение за закупуване. НЗОК може да закупи цялата дейност на болницата, но може и да не я закупи. Това е изцяло стопанска дейност, зависеща от избора на здравноосигуреното лице.  \r\nКапиталът на лечебното заведение е 100 % частен, когато лечебното заведение не се финансира по никакъв допълнителен начин от държавния или от общинския бюджет липсва правна и житейска логика, липсва и правен интерес от допускане и извършване на нарушение и/или престъпление, защото това би означавало, търговецът да накърни сам своите интереси. Следователно, чрез допускане на евентуална финансова вреда може и на практика действително се случва, да бъде засегнат само частен, но не и обществен интерес. Следователно, частната болница, нейният директор и упълномощени лица, дори и да искат, не биха могли да нанесат вреда на обществения интерес.  \r\nСъществен е и друг въпрос. Законът включва управителите и изпълнителните директори на лечебните заведения за болнична помощ, но не и аналогичните длъжности на лечебните заведения за извънболнична помощ, Комплексните онкологични центрове, тъканни банки и прочее всички останали видове лечебни заведения.  \r\nРазличните видове лечебни заведения са определени с оглед специфичните медицински дейности, които изпълняват. Няма нито житейска, нито правна логика за такова разделяне от гледна точка на закон, чиято цел е противодействие на корупцията.  \r\nТака например много от Комплексните онкологични центрове, които са 100% общинска собственост, са с годишни приходи надхвърлящи десетократно или стократно приходите на малка частна болница, но не попадат в обхвата на този закон. Формулировката на закона дори изключва от приложното му поле, лечебните заведения със специален статут по чл. 5 от ЗЛЗ. Излиза, че ръководителят не ЦСМП София например и на ВМА, не заемат висши публични длъжности, а ръководителят на очна болница с 10 души персонал заема такава. Това е неприемливо. \r\nУважаема г-жо Дариткова, \r\nМолим, като народен представител от управляващата коалиция, да предприемете необходимите действия за изменение на Закон за противодействие на корупцията и за отнемане на незаконно придобитото имущество и отмяна на т. 46 от чл. 6 или редакцията му, от която да се разбира, че не се отнася за ЛЗБМП, които са 100% частна собственост, съобразно изложените по-горе аргументи.  \r\nПредварително благодарим за проявеното разбиране.  \r\nС уважение \r\nД-р Николай Болтаджиев \r\nПредседател на УС на НСЧБ", "date": "2018.01.08", "title": "Абсурдни текстове в Закона за борба с корупцията!"}
{"url": "http://www.bnews.bg/article/234856-zornitsa_lindareva_progovori_za_kotseto_alkohola_i_fobiite_si", "text": "Зорница Линдарева даде интервю за \"Уикенд\" месец след участието си в \"Биг Брадър\". \r\n- Кой ви беше фаворитът за победител? \r\n- Естествено, че Константин. Смятам, че той е достоен за титлата „Любима звезда на България”. Според мен победителят трябва да е искрен човек, комуникиращ с всички, а на тези, които не са му приятни, да показва отношението си по елегантен начин, без да влиза в груба конфронтация. Добре е да взима дейно участие, да е активен в мисиите в Къщата. Коцето готвеше за всички страхотни ястия, беше атрактивен, забавляваше, пееше, нито за секунда покрай него не бе скучно… За мен и за всички останали той е големият и автентичен победител. Него го познават от 15 години, ще го познават и след още 15. А някои други, които не притежават никакъв талант, освен хитро да манипулират и да прилагат елементарните си стратегии, само след 2-3 месеца ще са в пълно забвение. \r\n- Признайте си, че флиртувахте с него в Къщата… \r\n- Не, беше просто приятелска закачка. В Къщата бяхме като едно семейство, а Коцето се държеше много свободно със съквартирантите. \r\n- Имахте ли си приятел преди да влезете в „Биг Брадър: Мост Уонтед”? \r\n- Силно казано е приятел, но имах някаква връзка. Човекът не живее в България и какво ще стане помежду ни не знам и не мога да кажа. След излизането ми от Къщата не сме се чували дори по телефона. Може да се каже, че съм свободна жена, докато не се подпиша в обредния дом с някой мъж. По принцип съм си моногамна. Щом съм във връзка с един човек, съм само с него. Изобщо не харесвам хората, които изневеряват. \r\n- А колко връзки сте имала през живота си с обвързани мъже? \r\n- Може би само тези, които са публично известни. То и оттам ми тръгна тази слава… Мит е обаче, че постоянно съм с обвързани господа. Категорично не се чувствам добре в любовен триъгълник. И със сигурност връзките ми със свободни мъже са били много повече. Впрочем като цяло не съм имала много връзки. Така да се каже, май не съм много по обвързването (смее се). \r\n- Определят ви като мъжемелачка, като разбивачка на семейства… \r\n- Глупости, та аз съм толкова лесно ранима и чувствителна жена. Това, че съм флиртаджийка, няма общо с моята същност. \r\n- В момента в какви отношения сте с Тачо и Жени Калканджиева? Любовният ви триъгълник с тях беше основна сюжетна линия при първото ви участие във „ВИП Брадър”… \r\n- В добри отношения сме, въпреки че не сме се виждали отдавна. \r\n- На 35 години сте. Замисляте ли се за брак и дете? \r\n- Изплашена съм от всичко, което съм преживяла в личен план, та дори и преди да съм била готова, сега вече не се чувствам така уверена. Имах си много лични драми. Определено се страхувам от обвързване. \r\n- В Къщата споделихте, че сте загубила две деца. Спонтанни ли бяха абортите ви или съвсем съзнателно махнахте бебетата? \r\n- Имала съм и единия, и другия вариант. Може ли обаче да не коментираме тази тема, защото като зацикля, ми е болезнено и неприятно… \r\n- Имала ли сте напоследък проблеми с килограмите и алкохола? \r\n- Не. Цял живот трябва да се ограничавам, да се съобразявам какво хапвам, но вече състоянието ми не е така патологично, както беше преди години. Малко съм маниакална - ходя пеша по 10 километра, правя кардиотренировки… Относно проблемите с алкохола, това е доста преекспонирана тема. Ходих на независима психиатрична експертиза, тъй като съдя един жълт вестник. И тя категорично показа, че нямам зависимост към спиртните напитки. \r\n ", "date": "2018.01.08", "title": "Зорница Линдарева проговори за Коцето, алкохола и фобиите си"}
{"url": "http://www.bnews.bg/article/234878-emiliya_v_dubay_i_parizh_s_taynstven_lyubovnik", "text": "Изпълнителката на „Само мой” сама се похвали, че докато тежкотонажният баща на децата й си развява байрака, тя е в Дубай с дъщеря им Мира. С тях обаче има и тайнствен мъж, писа „Таблоид”. Оказа се, че именно любовникът е завел певицата в екзотичното емирство, което личи от снимка, която тя сподели с феновете си в социалните мрежи. На заден план във фотоса личи мъжка фигура, при това твърде елегантна, за да е окръгленият Коко Динев. От кадрото изглежда, че щерката, майката и техният очевидно богат придружител се радват на тотален лукс на апартамента, в който са отседнали. Тази снимка не фигурира никъде из профилите на Емилия. Била е изтрита, а последното фото, което е от почивка, е направено в Париж. Еми позира на фона на айфеловата кула. Вероятно звездата е на околосветско пътешествие, което прави подаръкът още  по-скъп и сантиментален.", "date": "2018.01.08", "title": "Емилия в Дубай и Париж с тайнствен любовник"}
{"url": "http://www.bnews.bg/article/234859-preslava_zazhivya_s_mayka_si_styagat_se_za_bebeto", "text": "Фолкпевицата Преслава заживява с майка си. Леля Янка вече стяга куфарите и тръгва от Добрич, за да се нанесе в апартамента на дъщеря си в Пловдив. Въпреки че е на 33 години и от десетилетие е самостоятелна, чалгарката ще заживее отново под един покрив с майка си заради бременността си, за която има нужда от подкрепа от най-близката жена до себе си. Преслава е в очакване на първото си дете от приятеля си Павел, като очакванията са бебето да е момче и да се появи на бял свят през юни. Фолкпевицата все още се справя сама вкъщи и продължава да ходи по участия. Изявите й обаче са силно разредени след Нова година, като пее предимно през седмицата, а през уикендите си почива.  С нарастването на коремчето, Преслава все по-трудно ще се справя сама и затова е потърсила помощта на майка си, пише всекидневник. Леля Янка с готовност напуска семейното жилище в Добрич, за да е по-близко до дъщеря си. Тя обещала, че ще готви, чисти и ще пазарува, а Петя не бивало да мисли за никакви битовизми.  Павел Лазаров е неотлъчно до любимата си и все още се вживява в ролята на неин бодигард. Говори се, че Преси ще излезе в майчинство само за 2-3 месеца и наесен ще се завърне на сцената.", "date": "2018.01.08", "title": "Преслава заживя с майка си, стягат се за бебето"}
{"url": "http://www.bnews.bg/article/234845-dvete_bivshi_na_brad_pit_se_sabirat", "text": " Изненадващо двете актриси са се съгласили да дишат един и същи въздух в една и съща зала, но организаторите отсега са категорични, че ще ги сложат да стоят далече една от друга. Сега остава въпросът дали самият Брад ще рискува да се появи в тази напрегната обстановка. Актьорът и двете му бивши са сред звездите, които избягват скандалите и излишната светлина на прожекторите, така че е твърде вероятно да пропусне голямото кино събитие, коментират хора от организацията на наградите. И все пак, ако реши да дойде, до коя от екссъпругите си ще гравитира? „Личните отношения между знаменитостите винаги се взимат под внимание при подредбата на местата. Имало е години, в които главни звезди се виждат за пръв път след скандални раздели и се налага да ги позиционираме в двата края на залата. За нас винаги е било стресиращо да имаме Дженифър Анистън, Брад Пит и Анджелина Джоли в една зала и тази година се чудим дали той изобщо ще се появи и как ще реагира майката на децата му на това. Би било добро шоу за публиката, но не и за бившите му“, коментира пред австралийския Vogue Джени Кони, която отговаря за подредбата на местата на тазгодишните филмови награди „Златен глобус“. \r\n ", "date": "2018.01.08", "title": "Двете бивши на Брад Пит се събират "}
{"url": "http://www.bnews.bg/article/234864-studenti_na_shturm_kam_shtatite", "text": "Шест хиляди български студенти се очаква да заминат на студентски бригади в САЩ през тази година.  Най-предпочитаните позиции са за сервитьори и бармани, тъй като те остават добре платени, коментират специалисти. Заплащането варира от 9 до 15 долара на час. То е най-високо в щатите Масачузетс, Калифорния и Аляска. \r\n300-3500 лева са необходими на студентите преди заминаването им за таксите по програма \"Работи и пътувай\", самолетния билет, визата и за джобни пари. Това обясни Румяна Сотирова, работеща в една от агенциите за студентски бригади. Колко успяват да спестят средно младежите от работата си в САЩ:  \r\n4, 5, 6 хиляди долара. Имаме примери и за много повече пари изкарани. До пет цифрени суми. Това е след като си покрият разходите. \r\nОсвен бармани и сервитьори, добро заплащане получават също сърф-инструктор, хора, които могат да работят с лодки или които могат да бъдат екскурзоводи. \r\nНаблюденията на бранша са, че за разлика от преди години, когато студентите са ходили на бригади в САЩ основно заради парите, които ще спестят, сега те предпочитат да ги похарчат за туризъм на места като: Панама, Мексико, Аляска, Хавай. Емблематичните Ниагарски водопад, Ню Йорк, Лас Вегас, Сан Франциско,съобщи БНР.", "date": "2018.01.08", "title": "Студенти на щурм към Щатите"}
{"url": "http://www.bnews.bg/article/234867-gazanalizatorite_sa_totalno_bezsmisleni", "text": "\r\nПроверките с няколко газанализатора на повече от 1 млн. коли в София са безсмислени, още повече докато данъците за стари автомобили са по-ниски. \r\nТова коментира  бившият шеф на КАТ Алекси Стратиев, след като миналата седмица кметът на София Йорданка Фандъкова съобщи, че на Пътна полиция са предоставени 7 газанализатора, закупени от общината за 70 000 лв.  \r\nТе ще проверяват за вредни емисии колите при регистрация и текущ контрол и тези, които не отговарят на екостандартите, ще бъдат спирани. Идеята е такива да бъдат осигурени за цялата страна, съобщи  Дир.бг. \r\n\"В София има 7 газанализатори, от които 5 на каналите и два остават за контрол. Автомобилите, които се движат в София, заедно с приходящите, са над 1 млн. Не знам с два газанализатора какво точно ще могат да проверят...\", заяви Стратиев. \r\nТой подчерта, че към всички пунктове за годишни технически прегледи към Министерството на транспорта задължително има такива устройства, така че колите минават през такава проверка. \r\n\"Безсмислено е, защото според сертификатите на ЕС за обработени газове за автомобилите, произведени до края на 2004 г., изискването за отделяне на фини прахови частици при дизелов двигател е 0,05 грама на километър, а след това - от 2009 г. - се променя и става 0,005 грама. Сметнете го, излиза, че на автомобилите преди 2004 г. им е разрешено да бълват 10 пъти повече, тоест - когато такъв автомобил се провери, той отговаря на всички изисквания. И да ги проверяваме, и да не ги проверяваме, те замърсяват с 10 пъти повече фини прахови частици, които ни морят в София\", каза още Стратиев.  \r\nТой изтъкна, че независимо от това, новите коли се облагат с по-висок данък, за разлика от старите. \r\n\"Решението, според мен, е поне данъкът да се изравни, а не да се стимулират собствениците на стари автомобили да продължават да ги ползват и всички да дишаме мръсен въздух, докато новите, по неизвестни причини, да плащат в пъти повече\", добави ексшефът на КАТ.  \r\nПо думите това важи и за новите винетки - и при тях за автомобилите, които замърсяват по-малко, се плаща по-скъпо. Стратиев подчерта, че старите коли - над 15 и повече години - са около 70%. \r\n\"Въпросът не е само в контрола, държавата трябва да създаде такива икономически механизми, които да подтикнат хората да си подменят автопарка. В Румъния, например, автомобилите на глава от населението са много по-малко, отколкото при нас, а пък стандартът ни е обратен - тоест ние караме абсолютни баракуди, за разлика от съседни страни, и оттам страдаме от екологията\", коментира още той. \r\n ", "date": "2018.01.08", "title": "Газанализаторите са...тотално безсмислени"}
{"url": "http://www.bnews.bg/article/234849-nezemna_krasavitsa_desi_banova_se_pohvali_naborite_na_rosen_me_haresvat", "text": "Росен Плевнелиев завел любимата си Деси Банова в Банско да я учи да кара ски. Това разкри самата тя в предаването на Гала \"На кафе\". \"Росен ме запозна със съучениците си. Много ме харесаха\", похвали се бившата синоптичка. Тя също харесала наборите на любимия си. Деси ппожела на всички да прекарат така емоционално всичките си празници. ", "date": "2018.01.08", "title": "НЕЗЕМНА КРАСАВИЦА! Деси Банова се похвали: Наборите на Росен ме харесват!"}
{"url": "http://www.bnews.bg/article/234854-suzanita_vbesi_roditelite_si_s_tozi_tatus_snimka", "text": "Орхан Мурад и съпругата му Шенай са бесни на дъщеря си Сузанита. Младата певица предизвика скандал с нова татуировка.  14-годишната ученичка имаше огромен мерак да си татуира имената на родителите си. Двамата обаче твърдо отхвърлиха желанието й, да се татуира, но тя безапелационно наруши забраната. Русокоската си пусна провокативен татус и фотос от леглото, на което с крака обгръща гаджето си, а на бедрото й стои татус от огромна роза с листенца и различни орнаменти. Освен него, феновете на Сузи забелязват и надпис на пръстите на дясната й ръка, които едва ли са рисунки с къна. Те са категорични, че няма да се изненадат, ако изпълнителката на „Луцифер и Буда” се появи с нови татуси по тялото си. Меломани коментират притеснено, че не е тръгнала на добре – първо средни пръсти, после чалга клипове, а накрая и татуировки. Снимката вижте ", "date": "2018.01.08", "title": "Сузанита вбеси родителите си с този татус (Снимка)"}
{"url": "http://www.bnews.bg/article/234862-koy_vsashtnost_e_petar_hristov", "text": "Разстреляният Петър Христов всъщност е бившият силовак Пешо Мекицата, чиято фирма \"Дито\" оперираше в охранителния бизнес през мутренските времена. Самият той пък е бил президент на футболния клуб \"Локомотив\" Горна Ооряховица, който изпадна при него по абсурден начин с два автогола в последния мач през пролетта на 1995 г. Самият Христов пък се набърка в някакво сбиване със Сашо Магарето на мача с Левски в Горна, та после от Герена трябваше да напускат доста връзки, за да оправят Магарето да мине без последствия.  Бивши негови служители разказват още, че винаги по избори Христов и съдружници давали на целия персонал пари, за да гласуват за ГЕРБ! Скандалният бизнесмен е свързан с бившата силова групировка СИК и кръжеца „Капитал\" Петър Христов вдига комплекс за секстуризъм в полите на Велико Търново. Един от най-мащабните проекти на бизнесмена „Велико Търново Хилс\" има за цел да увеличи търговията с плът в района и да изпере голяма част от мръсните пари на предприемача.  ", "date": "2018.01.08", "title": "Кой всъщност е Петър Христов?"}
{"url": "http://www.bnews.bg/article/234868-fenki_plachat_piyaniyat_dzhon_snou_izhvarlen_ot_video", "text": "Актьорът Кит Харингтън е бил изхвърлен от бар в Ню Йорк, тъй като буйствал в пияно състояние. \r\nИзвестният актьор разбра, че да си звезда не ти дава някакви особени привилегии що се отнася до приличното поведение в заведение. \r\nНевъздържаното държане на Кит принудило персонала на заведението да го придружи до изхода. \r\nТой искал да играе билярд, но започнал а удря по масата и да псува партньорите си в играта. Персоналът се опитал да го успокои, но понеже не им се отдало, те го помолили да напусне. \r\nПървоначално Харингтън си тръгнал, но след това явно размислил и се върнал обратно. Този път хора от персонала в заведението го придружили до изхода.   \r\n ", "date": "2018.01.08", "title": "Фенки плачат! Пияният Джон Сноу изхвърлен от... (ВИДЕО)"}
{"url": "http://www.bnews.bg/article/234855-koy_e_ubitiyat_petar_hristov_vizhte_podrobnosti", "text": "Скандалният бизнесмен, свързан с бившата силова групировка СИК и кръжеца „Капитал\" Петър Христов вдига комплекс за секстуризъм в полите на Велико Търново. Един от най-мащабните проекти на бизнесмена „Велико Търново Хилс\" има за цел да увеличи търговията с плът в района и да изпере голяма част от мръсните пари на предприемача. \r\nПреди три години, когато обяви намерението си да изгради сателитно селище в местността Трошана край Велико Търново, Петър Христов заяви, че жилищата там няма да бъдат ориентирани само към най-богатите, а към средната класа и по-точно към групата лица между 25 и 40 години. В действителност обаче днес ситуацията е различна. Цените на квадратен метър застроена площ в сателитното селище са по-високи от тези в идеалния център на старата столица. \r\nВ момента два от блоковете вече са готови, но кандидати за купувачи поради високите цени почти няма. Според първоначалните обещания строителството на комплекс, включващ 11 жилищни блока с около 800-1000 апартамента и 45 еднофамилни къщи трябваше да завърши до 2011 г. С темповете, с които се развива строителството там обаче това едва ли ще се случи. Да не говорим, че освен жилищните постройки там трябваше да бъдат изградени още и търговско-административен център, детска градина, медицински център, басейни, спортни площадки и др. Допреди няколко месеца обаче там бяха издигнати единствено два блока и няколко къщи. \r\nВ началото преди да бъде започнато строителството на сателитното селище някои търновци се обявиха против него. Бивши военни тогава обясниха, че в подножието на мястото, където ще се издига сателитното селище, се намира секретно военно поделение, а до него е великотърновският клон на предприятието ТЕРЕМ. Все военни обекти, достъпът до които е забранен. Ако бъде разрешено на това място да се издигнат високи жилищни сгради, тези военни обекти ще могат да бъдат наблюдавани денонощно и с невъоръжено око от живеещите в селището, обясняваха противниците на строителството. Техните доводи обаче така и не бяха взети под внимание от търновските общинари, които дадоха зелена улица за строителство на Петър Христов. \r\nТърновци, посетили на празника на града вече готовите два жилищни блока в местността Трошана, споделят, че са тотално разочаровани от изпълнението. Според тях предлаганите там апартаменти за живеене приличали повече на хотелски стаи за временно пребиваване. От запознати „Монитор\" научи, че Христов вече е заявил и готовност да се кадидатира на местните избори за кмет на Велико Търново. Скандалният бизнесмен напира и за шефския пост в Строителната камара. \r\nЗа целта Христов от няколко години подготвял мащабна ПР кампания, в центъра на която е Мануела Горсова, пострадала при катастрофата, причинена от Максим Стависки. Три години след жестокия удар момичето все още не е напълно възстановено, а основен спонсор на лечението й се явява Христов. Запознати обаче твърдят, че благотворителността на бизнесмена всъщност е хитър ход, с който той се опитва да спечели подкрепата на търновци. \r\nРаботил за СИК, бил авер на Поли Пантев \r\nЕдин от най-тъмните периоди в биографията на Петър Христов е началото на 90-те години на миналия век. Тогава е бил представител на СИК в района на Търново. Смята се, че с подкрепата на разстреляния в Аруба Поли Пантев купува местното млекопреработвателно дружество „Сердика\", сега известно като „Лактима\". Целта е била през дружеството да се преперат голяма част от мръсните капитали на групировката, придобити от трафик на жени и дрога. Според запознати Христов също се занимавал с продажба на наркотици и контролирал проституцията в Търновския регион. Поради необходимост от чисти пари е изтеглил заеми от различни банки като за гарант по кредитите ползвал дружеството „Лактима\". Според запознати Христов дължи хиляди долари на частни лица, които също са обезпечени с предприятието. Голяма част от кредитите на бизнесмена са висящи и до днес. \r\nВ средата на 90-те сключва сделка с „Гъмза\" Сухиндол за износ на спиртни напитки за Тайланд. По нея все още дължи над 200 000 долара, заради което срещу него има заведени преписки във Върховната касационна прокуратура. \r\nБлизки фирми, замесени в далавери с пътища \r\nДалавери с ремонта на два големи булеварда в Габрово са завъртели фирми, близки до бизнесмена Петър Христов. Според източници на „Монитор\" двете пътни артерии „Трети март\" и „Могильов\" е трябвало да бъдат преасфалтирани. След безумно скъп ремонт, извършен от фирмата „Димас\" АД обаче шосетата стават на вълни, тъй като се оказва, че е пестено от материали и труд. Капаците на канализационните шахти са по-ниски от настилката. Така булеврдите заприличали на швейцарско сирене, в дупките на което постоянно пропадали коли. Бетонните бордюри пък започнали да се разпадат едва месеци след полагането им. Същата е ситуацията и с основния ремонт на бул. „Могильов\". Всички бордюри там се разпадат, а асфалтът е на вълни с различна дебелина.  \r\nСтоял на входа и изхода на „Захарни заводи” \r\nПрез 1994 година групировката „Дито\", зад която стои скандалният бизнесмен Петър Христов, сключва пагубен договор със „Захарни заводи\" АД. Според контракта дружеството е задължено да продава цялата си продукция само на „Дито\" на ниска цена. В същото време Христов снабдява завода на суровини. Като доставчик обаче той определя много висока цена на доставените от него материали. Така според запознати от „Захарни заводи\" са източени милиони левове. Този монопол е нарушен години по-късно, като според източници на вестника Христов се отдръпнал от този бизнес, уплашен от гангстерската война със СИК, сочи информация на Монитор.", "date": "2018.01.08", "title": "Кой е убитият Петър Христов? Вижте подробности!"}
{"url": "http://www.bnews.bg/article/234858-zastrelyaniyat_biznesmen_petar_hristov_dyasna_raka_na_tsvetan_tsvetanov_prez_nego_minavali_vsichki", "text": "  Петър Христов е известен с приближеността си към Цветанов, както и с това, че всички местни структури на партиите у нас са минавали през него. Имал е много големи интереси освен в областта на млекопроизводството, и към инвестиционни строителни проекти. Част от големите обществени поръчки за метрото в София и строителството на част от магистралите са именно с негово участие. Според Bnews става дума за накърнени бизнес интереси. Убийството може да бъде сравнено само с тези на Емил Кюлев и Илия Павлов, тъй като самият Петър Христов, дясна ръка на Цветан Цветанов, е в ТОП 5 на крупните български бизнесмени. За изключително близките му отношения с председателя на ПГ на ГЕРБ пише в профила си и журналистът Веселина Томова: Показно разстреляха дясната ръка на Цветан Цветанов - най-мощния бизнесмен в Северна България и Велико Търново.  Публикувано на 16.09.2017 / 13:16 КОЙ Е „ВЪТРЕШНИЯТ ЧОВЕК“ И „ДРУГИЯТ“ КЪМ „НАГЛИТЕ“, С КОИТО ЦВЕТАНОВ ЗАПОЗНАВА ЕКСГЛАВНИЯ СЕКРЕТАР НА МВР? http://afera.bg/кой-е-вътрешният-човек-и-другият.html Публикувано на 22.09.2017 / 13:25 ЕКСКЛУЗИВНО! ПОРОЧНАТА ВРЪЗКА „ЦВЕТАНОВ – „НАГЛИТЕ“. ЦВЕТАНОВ – ПЕТЪР ХРИСТОВ – „ВНЕДРЕН ЧОВЕК В ТСБОП ВЕЛИКО ТЪРНОВО“. ЦВЕТАНОВ, ПОМНИТЕ ЛИ КАКВО ИЗРЕКОХТЕ НА СЪВЕЩАНИЕ НА ВИСШИ ОФИЦЕРИ ОТ СЛУЖБИТЕ?! http://afera.bg/ексклузивно-порочната-връзка-цвета.html Публикувано на 19.09.2017 / 16:58 ХОРАТА НА ЦВЕТАНОВ ТЪРСЯТ ПОД ДЪРВО И КАМЪК „ИЗТОЧНИКА“ НА „АФЕРА“ ЗА „ВЪТРЕШНИЯ ЧОВЕК“ НА ЦВЕТАНОВ КЪМ „НАГЛИТЕ“. ЗАГРАЖАДАТ ВЕСЕЛИНА ТОМОВА! http://afera.bg/хората-на-цветанов-търсят-под-дърво-и-к.html Припомняме, че Петър Христов беше сред свидетелите по делото за шестте \"не\"-та срещу Цветан Цветанов като особено близък до бившия шеф на антимафиотите във Велико Търново Орлин Тодоров. Делото е от 2009 г., за което са били изготвени шест искания за прилагане на специални разузнавателни средства (СРС). Въпреки че шефът на Окръжния съд във Велико Търново издал разрешения за използането им, Цветанов - тогава министър на вътрешните работи и задължен по закон да издаде разпореждане за включване,  поставил шест пъти резолюции \"НЕ!!!\" върху документите. Цветанов бе оправдан по това дело.     ", "date": "2018.01.08", "title": " Застреляният бизнесмен Петър Христов - дясна ръка на Цветан Цветанов! През него минавали всички..."}
{"url": "http://www.bnews.bg/article/234860-samo_v_bnews_parvi_versii_za_razstrela_na_petar_hristov_udar_sreshtu_gerb_i_mestnite_strukturi_karvavata_banya_otmashtenie_za", "text": "Показен разстрел довърши глазуросаните изказвания и чудесната ни подготовка за всъщност рутинното европредседателство на страната ни. Докато премиерът Бойко Борисов да пое лаврите на сериозен дипломат и международник в отношенията между Турция и Европа, на местна почва в България поредно убийство и то показно, посред бял ден отново замъти водата на управляващите. А убитият е не кой да е, а дясната ръка на шефа на ПГ на ГЕРБ  Цветан Цветанов – Пeтър Христов, шеф на млечни продукти „Лактима“. Няма съмнение, че има личен мотив в това показно убийство. Най-сериозните версии към момента са: 1. Удар срещу ГЕРБ и местните структури, които прибират всички обществени поръчки и удар срещу Цв Цв и европредседателството, както според Румен Петков тогава беше удар срещу влизането ни в ЕС убийството на Кюлев 2005 2. Групата на Наглите за отмъщение, че Петър Христов ги е издал. Буквално преди месец бившият главен секретар на МВР Калин Георгиев индиректно посочи именно Петър Христов като човека, допринесъл най-много за разкриването на бандата. Петър Христов е известен с приближеността си към Цветанов, както и с това, че всички местни структури на партиите у нас са минавали през него. Имал е много големи интереси освен в областта на млекопроизводството, и към инвестиционни строителни проекти. Част от големите обществени поръчки за метрото в София и строителството на част от магистралите са именно с негово участие. Според Bnews става дума за накърнени бизнес интереси. Убийството може да бъде сравнено само с тези на Емил Кюлев и Илия Павлов, тъй като самият Петър Христов, дясна ръка на Цветан Цветанов, е в ТОП 5 на крупните български бизнесмени.   ", "date": "2018.01.08", "title": "САМО В BNEWS! Първи версии за разстрела на Петър Христов: удар срещу ГЕРБ и местните структури, кървавата баня - отмъщение за..."}
{"url": "http://www.bnews.bg/article/234848-dve_kitayski_kompanii_i_banka_pitat_za_aets_belene", "text": "  Индустриалната търговска банка на Китай проявява интерес към финансиране на изграждането на АЕЦ „Белене“, съобщи правителствената пресслужба. \r\nДо момента две китайски компании и банка идваха в Бългаpия, за да се запознаят с проекта. И компаниите, и банката са държавни. И други компании са проявявали интерес, но досега само китайците са заяви публично, че искат да инвестират в централата.  На срещата с финансовата институция още през 2016 г. са били премиерът в оставка тогава Бойко Борисов, вицепремиерът по европейските фондове и икономическата политика Томислав Дончев и министърът на енергетиката Теменужка Петкова.  ", "date": "2018.01.08", "title": "Две китайски компании и банка питат за АЕЦ \"Белене\""}
{"url": "http://www.bnews.bg/article/234850-zhiteli_na_novi_iskar_gradcheto_se_prevarna_v_oazis_za_prestapnitsite", "text": "След кървавата екзекуция на шест души в Нови Искър неговите жители са като вцепенени. Хората споделят, че градчето, което е част от столична община се е славило като едно от най-спокойните за живеене места. През последните няколко месеца на 2017 г. обаче престъпността рязко е ескалирала.Първоначално хората са били подложени на терор от битови кражби. Десетки са домовете, които стават жертви на крадци гастрольори. Хората отдават това и поради незаинтересованост от страна на местната власт. Те споделяха, че откакто са минали местните избори през 2015 г. не са виждали очите на кметицата.За приемни дни на избрани депутати, пък и дума не можело да става.Въпреки че Нови Искър попада в 25 -ти МИР, от който са избрани лидерите на три парламентарно представени партии - Бойко Борисов, Корнелия Нинова и Веселин Марешки, жителите споделят, че не са им виждали очите. Хората споделят, че двамата избраници от Обединени патриоти даже не им знаят имената, но и не искат да ги знаят, тъй като за тях те са обикновени политически лъжци Според тях тази незаинтересованост и разрастването на градчето стимулира престъпността.За пример хората дадоха и наглия обир през есента на паричен салон в центъра на кв.Курило. Хората не нападат служителите на МВР, защото те си вършели работата според възможностите, но си личало, че са малко на брой. \r\nЗа последния кървав случай, хората не искат до говорят, но споделят, че не вярват на изнесената информация! Някои дори споделиха, че е имало облози, че за убиец ще бъде обявен криминално проявено лице, което по-късно ще бъде намерено мъртво, и тяхната теза се потвърди. Хората споделят, че в градчето живеел и бившия депутат Димитър Байрактаров и непрекъснато го търсели за консултации и помощ, на което той винаги се отзовавал. \r\nНякои даже си мислят, че Байрактаров е още депутат защо ползвал контактите си, за да помага на хората.Последния такъв случай бил със самотна възрастна жена, на която бившия депутат осигурил прием в болница и лечение.Същия бил подел и кампания за изграждане на нова детска градина в кв.Курило и сега очаквали решението на Столична община.Надеждата им обаче е политиците и властта да не се сещат само по време на избори за тях, и след това да  \r\nси изпълняват ангажиментите към избирателите си. \r\n ", "date": "2018.01.08", "title": "Жители на Нови Искър: Градчето се превърна в оазис за престъпниците!"}
{"url": "http://www.bnews.bg/article/234851-gramnaha_mazh_v_stolitsata_tezhko_ranen_e", "text": "Мъж е бил прострелян в столичния квартал \"Манастирски ливади\".  Сигналът за инцидента е получен в 10:00 часа, посочиха от пресцентъра на МВР.  По информация на bTV, става въпрос за бизнесмена Петър Христов. Стрелбата е била на ул. \"Ралевица\", близо до мола на бул. \"България\".  Мъжът е откаран в болница в тежко състояние с няколко огнестрелни рани. Стрелецът се издирва. Очаквайте подробности! \r\n ", "date": "2018.01.08", "title": "Гръмнаха мъж в столицата, тежко ранен е!"}
{"url": "http://www.bnews.bg/article/234852-prostrelyaniyat_v_stolitsata_pochina_snimki", "text": "49-годишният бизнесмен Петър Христов е починал от раните си, научи BNews от свои източници. Мъжът е бил приет във ВМА с множество рани от огнестрелно оръжие и разширени зеници, много тежко състояние. Въпреки 30-минутните опити на лекарите да спасят живота му, той е издъхнал. Христов е собственик на \"Лактима\", твърди Нова тв.", "date": "2018.01.08", "title": "Простреляният в столицата почина! (СНИМКИ)"}
{"url": "http://www.bnews.bg/article/234853-prokopiev_nalyal_milioni_v_mediite_si_ot_kaolin", "text": "Офшорки, тъмни каси и капиталови потоци, противоречащи на всички правила на функциониране на дружествата, търгуващи се на фондовата борса, крепят финансовите основи на фабриката за фалшиви новини на олигархията.  Само преди дни фабриката направи поредния си залп от манипулации – този път с масирана кампания от статии зад граница, но с вече лансирана от нея лъжлива опорна точка, че медиите от издателската ни група - „Телеграф“, „Монитор“, „Политика“ и Агенция Монитор, били най-големите бенефициенти на средства от ЕС, отпускани за журналистика. Информацията кой взема пари от ЕС и държавата е публична и истината, че медийната ни група не е получила и едно евро от фондовете на Европейския съюз би лъснала при елементарна проверка. Тя би показала и друго – че тези лъжи се разпространяват, защото издателят ни – депутатът Делян Пеевски, е основен враг на манифактурата за фалшиви новини заради законодателните мерки, внесени заедно с негови колеги, целящи осветяване на истината за краха на КТБ и спиране на вторичния грабеж на активи на банката, а също и заради разкритията на медиите си срещу олигарсите, източили ресурсите. Нашите и на страната ни. Фабриката обаче се опитва да хвърли прах в очите и на българското, и на европейското общество като менторите и пионките в нея действат на принципа на крадеца, който пробва да замаже престъплението си, викайки по другите, че са обирджии. Последното също лъсва при елементарна проверка в регистрите. Тя впрочем показва, че медиите, на които се крепи манифактурата за клевети, не само са получили близо милион от ЕС, а и че парите от фондовете са единствените с абсолютно ясен произход. Оттам насетне всичко е в зоната на здрача – финансовия. Именно в сенките на паричните потоци с неясен произход могат да се видят следите и на „спасителната“ операция, с което разградският бос Иво Прокопиев извади поне на хартия безценната си „Икономедиа“ от финансовото блато. Дружеството е от особена важност заради факта, че държи изданията му. Акцията е проведена в самия край на 2012 г., след като през годината са се случили две важни бизнессъбития за Прокопиев. Първо през ноември гръцката Алфа Банк проявява претенции върху заложената в нейна полза „Икономедиа“ заради системно неплащане на задължения по огромен кредит, отпуснат на издателското дружество. Договорът за заем между кредитната институция и олигарха впрочем със сигурност ще се изучава и за в бъдеще като христоматиен пример за безцеремонното възприятие на Прокопиев за журналистиката като стока Просто защото разградският бос наред с бюрата и компютрите на служителите си беше заложил и редакционната политика на изданията си. В опит да се спаси от кредиторите и да продължи да държи контрола върху машата си „Икономедиа“, Прокопиев успя месец по-късно да финализира сделката по продажбата на „Каолин“ - безценния дар от Костовата приватизация, получен в началото на века срещу жълти стотинки. Това второ събитие помага на олигарха, самообявил се за учебник по предприемачество, да налее част от парите, дошли от продажбата на „Каолин“, в „Икономедиа“ и така да я освободи от залога в полза на Алфа Банк. Точната сума е 5 851 700 евро, или 11,4 млн. лв. Парите са с произход продажбата на „Каолин“ на немския концерн „Кварцверке“ и са част от продажната му цена, постъпила в сметките на друго ювелирно дружество на олигарха - „Алфа финанс холдинг“. Последното изсипва крупната сума в „Икономедиа“, като звездният миг освен с договор за кредит между двете дружества е ознаменуван и със специално прессъобщение, разпространено от Прокопиевите медии. В него изрично се посочва, че разградският бос е продал златната си кокошка и в същото време е разплатил дълговете си към гръцката банка. От къде идват парите за погасяването на кредити обаче, изрично не се посочва. Просто защото подобна сделка противоречи на всички законови норми. Причината е, че към онзи момент „Алфа финанс“ се листва на фондовата борса и всяко решение за подобен заем трябва да мине през решение на акционерите в дружеството. Такова обаче дори да съществува не е публикувано в Търговския регистър и не е обявено пред фондовата борса. В анализите на „Алфа финанс холдинг“ обаче се вижда нещо друго – компанията дължи на банки 164 млн. лева, но вместо да използва парите от продажбата на „Каолин“ за покриване на част от борчовете, дава не малък пай на Прокопиев, за да извади „Икономедиа“ от финансовия колапс, в който сам е вкарал издателската си група. Да не говорим, че пак от същите книжа лъсва и че самият разградски бос дължи на „Алфа финанс холдинг“ 2,5 млн. лева, като за да обясни кредита, се е записал в графата „свързана фирма“. С това обаче съмнителните врътки далеч не спират. Няколко месеца след като „Алфа финанс холдинг“ отпуска кредита на „Икономедиа“ - през април 2013 г., прехвърля част от вземането си на друга фирма, собственост на Прокопиев - „Агенция за инвестиционна информация“ (АИИ). Защо го прави ще лъсне в края на 2013 г., когато АИИ участва именно с тази сума в размер на 1,4 млн. лева във вдигането на капитала на „Икономедиа“, като се влива в издателската група. Същото се прави и през друго дружество, свързано с Прокопиев и съдружника му Теодор Захов, с когото държи акциите в „Икономедиа“. Ако схемата ви звучи позната, това далеч не е случайно – именно по този начин е бил увеличаван капиталът на КТБ през свързани с Цветан Василев фирми с пари от самия трезор. Тук пък причината за цялата схема най-вероятно са ограниченията в закона, свързани с листвани на фондовата борса дружества. Вероятно именно тези ограничения, които налагат пълна прозрачност за всички финансови потоци, са и причината през 2016 г. „Алфа финанс холдинг“ сами да се откажат от продажбата на акциите си на борсата. Тъй като не могат да го признаят обаче, се пробват да изкарат отговорни за решението си КФН, обвинявайки ги в натиск. Обичайна манипулативна политика, която практикуват и до ден днешен, когато са хванати в прегрешение. Не по-розово е положението и в по-малките зъбчати колела от фабриката за фалшиви новини. Така например проверка за източниците на финансиране на създадената след бягството на банкера беглец Цветан Василев „Трансмедия“ показва, че тя е дъщерно дружество на дубайска офшорка В сайта се подвизава личният писач на заплата на Българския Мадоф – Мирослав Иванов. Интернет страницата, създадена през 2015 г. - насред вихъра на вторичния грабеж на активите, финансирани от КТБ, правен от Василев и ортаците му у нас, се води собственост на „Студия трансмедия“. Дружеството от своя страна е 100% притежание на „Юнивърсал бългериан инвестмънтс“, държано от „Винпром Свищов“. Ако се чудите кои са собствениците на винпрома, то това е регистрирана в Дубай компания, чийто пълномощник у нас е представящият се за инвестиционен банкер бизнесмен с швейцарски паспорт Георги Василев. Той е основател на партия „Република БГ“, която пък е пряко свързвана с обкръжението на политолога и основен контролен център за опорните точки, въртени и препирани от фабриката - Иван Кръстев. Офшорка допреди няколко месеца прозираше и зад друг основен таран на манифактурата за клевети - „Биволъ“. Тя е притежание на спътницата в живота на самозвания разследващ журналист Асен Йорданов – Алберта Алкалай. До април 2017 г. двамата са държали заедно по 50% от дяловете в „Биволъ“ като освен дружеството, издаващо едноименния сайт, нежната половинка на Йорданов държеше и рекламна агенция „Имидж адвъртайзинг“. Рекламната агенция, през която всъщност, както Агенция Монитор разкри още преди повече от година, двамата рекетираха кметове по морето, се води собственост на регистрирана във Вашингтон офшорка - „Айдиас фор янг имидж“. Явно, след като е лъснала наяве схемата, двамата са решили да заличат следите на непрозрачното финансиране, защото Алкалай е продала на Йорданов дела си в „Биволъ“ срещу „крупната“ сума от 2500 лева и сега той се води едноличен собственик. От регистрите излиза също, че той поне на документи би трябвало да е и единственият, осигуряван от дружеството. Причината е, че според системата за фирмено разузнаване ДАКСИ компанията е декларирала, че внася пари само за един човек. Любопитното е, че във финансовите й отчети пише, че разходите за заплати и осигуровки са нула. А в същото време поне четирима души претендират да списват сайта – Асен Йорданов, Атанас Чобанов и още двама автори. Къде е истината биха могли да отговорят само компетентните органи, имащи правомощия да разследват финансови престъпления. Но пък за сметка на това „Биволъ“ далеч не е единственият сайт от фабриката за фалшиви новини, при който има драстично разминаване между реалността и финансовите отчети. Още по-фрапиращо е положението при „Медиапул“, където за последните две години – 2015 и 2016, на работа са се водили между двама и трима души (пак по данни в ДАКСИ), а за заплатите им са платени общо 25 000 лева за двете години. Това прави 389 лв. месечна заплата за всеки от тримата й служители, което е минималният праг за професията. В същото време официално на сайта си „Медиапул“ съобщава, че екипът й се състои от 11 души. Откъде идват парите за заплати на тези хора и плащат ли те осигуровки и данъци върху тях, не е ясно. Едно от възможните обяснения за подобни феномени е в дружеството да се върти тъмна каса. Сходна е и ситуацията в друг сайт, свързан с подсъдимия банкер Цветан Василев – изданието на агента от ДС Огнян Стефанов „Фрогнюз“. Според документите в него се осигуряват 7 души, но годишните разходи за заплати и осигуровки по това перо не надхвърлят 50 000 лв. Или с други думи казано – месечно там служителите получават малко над минималната работна заплата за страната и доста по-малко от чистачка в нощен клуб.   Съдружник на Мина Костова раздава \r\nморални присъди срещу 500 бона Сянката на Иво Прокопиев във Фабриката – Теодор Захов, е усвоил близо 500 бона по линия на еврофондовете за предишния програмен период 2007-2014 г. Това се е случило през НПО-то Фондация „Национален съвет за журналистическа етика“, сред чиито членове е и съдружник на дъщерята на Иван Костов – Мина. Името му е Асен Величков, като двамата с Костова държат „Терра виталия“. Както стана печално известно, другата фирма на щерката на Командира „Анторна“ бе щедро финансирана от фалираната от банкера беглец Цветан Василев КТБ. НПО-то, раздаващо морални присъди от името на Фабриката срещу журналисти от медии, които разкриват истинските лица на олигарсите, е само част от получилите пари по линия на ЕС проекти на манифактурата за клевети. Общата стойност на финансиранията от ЕС и държавния бюджет през обществените поръчки е 1 188 982 лв. От тях 740 422 лв. са дошли от Брюксел по 4 проекта. По два бенефициенти са „Икономедиа“ на подсъдимия за аферата „ЕВН“ разградски бос Иво Прокопиев и вестник „Сега“, издаван от побратимия му олигарх – Газовия барон Сашо Дончев. По първия проект разградският издател е прибрал над 50 бона за „развитие на професионалисти в медиите“ и е продължил близо 1 година – от 2010 до 2011 г. Видно от нивото на „професионализъм“ в изданието от Фабриката за фалшиви новини, което бълва ежедневно непроверена или откровено клеветническа информация, парите на европейските данъкоплатци са отишли нахалост. Две години по-късно – в периода 2013-2014 г., пък с еврофондове за над 190 000 лв. се е облажил в. „Сега“ за „нови възможности за хората с увреждания“. От описанието на проекта става ясно, че изданието на Газовия барон е прибрало крупната сума, за да изготви анализ на българското законодателство, съществуващи добри практики и модели в ЕС за справяне с проблема. В идеята е включено и пътуване до Англия за обмяна на опит. На Острова впрочем е регистрирана и фирмата на Сашо Дончев, която държи собствеността на „Овергаз“. С два солидни проекта, финансирани с европари, са се отчели и две от НПО-тата на Фабриката за фалшиви новини – фондация С.Е.Г.А и Фондация „Национален съвет за журналистическа етика“. Двете фондации са се облажили с общо 490 бона по 3 проекта, свързани с развитието на гражданското общество и младежки инициативи. Въпреки солидното финансиране обаче е спорно доколко парите са похарчени в действителност, за да образоват гражданите на медийна култура. Още 448 560 лв. пък са прибрали медиите на олигархията от обществени поръчки за разпространение на съобщения и обявления на държавни институции. Това показва проверка на Агенция Монитор за произхода на средствата, с които се издържат медиите от манифактурата за клевети, създадена от кръга „Капитал“ на разградския бос Иво Прокопиев и подпомагана от медиите, издавани от останалите членове на Задругата на олигарсите – Цветан Василев, Огнян Донев и Сашо Дончев.", "date": "2018.01.08", "title": "Прокопиев налял милиони в медиите си от „Каолин“"}
{"url": "http://www.bnews.bg/article/234842-zlaten_globus_obleche_cherno", "text": "Връчването на наградите \"Златен глобус\" премина в акция на участничките в движението срещу сексуалното насилие и бе оцветен в черно. Участнички в движението срещу сексуалното насилие, обединени под хаштага #MeToo, заедно с известни актриси проведоха акция преди началото на връчването на наградите \"Златен глобус\" в Лос Анджелис в неделя вечерта. Ежегодната церемония, на която се връчват награди за кино и телевизия в САЩ - \"Златен глобус\" бе проведена за 75-ти път. Активистките се бяха договорили да съпровождат холивудските звезди Мишел Уилямс, Ема Уотсън, Сюзън Сарандън и други. \"В последно време медиите отделят твърде много внимание на виновниците (за сексуалното насилие) и малко на системния характер на насилието, сексуалното насилие и други форми на насилието по расов признак, етническа принадлежност и икономическо положение\", се подчертава в заявлението на #MeToo, публикувано в неделя. \"Нашата цел при връчването на \"Златния глобус\" е да пренасочим вниманието обратно към потърпевшите и към дълготрайното решение на проблемите\". Номинираните за \"Златен глобус\" са се договорили да се появят облечени в черно на днешната церемония, за да покажат солидарност с участниците в движението срещу сексуалното насилие, обединени под хаштага #MeToo. Облечени по този начин дойдоха Хари Олдман, Джеймс Франко, Рики Мартин и много други. Работещите в американската киноиндустрия, телевизията и театъра също се присъединиха към движението под името Time's Up в защита на жените от цялата страна срещу сексуален тормоз и дискриминация. Това движение е подкрепено поне от 300 жени от шоубизнеса: актриси, сценаристки, режисьори, продуценти или лидери на компании. Сред тях са актрисите Натали Портман, Ема Стоун, Риз Уидърспун, Ашли Джъд, Рашида Джонс, Ева Лонгория и др. \r\nС престижната американска награда за кино и телевизия \"Златен глобус\" бе отличен филмът \"Три билборда извън града\" на британеца Мартин Макдона. Мексиканецът Гийермо дел Торо грабна \"Златен глобус\" за най-добър режисьор с филма \"Формата на водата\". Филмът \"Лейди Бърд\" пък печели \"Златен глобус\" за най-добра кинокомедия. Гари Олдман спечели \"Златен глобус\" за най-добър актьор във филмова драма за \"Най-мрачният час\". Франсис Макдорманд е със \"Златен глобус\" за най-добра драматична актриса за лентата \"Три билборда извън града\". Най-добър актьор в мюзикъл или комедия е Джеймс Франко от \"Катастрофалният артист\". Сирша Ронан пък е носителката на тазгодишния \"Златен глобус\" за най-доба актриса в комедия за филма \"Лейди Бърд\". \r\nКато най-добър актьор в поддържаща роля е отличен Сам Рокуел за \"Три билборда извън града\".[Златни глобуси] \r\nGuliver/Getty ImagesЗа най-добра актриса в поддържаща роля призът получи Елисън Джени за \"Аз, Тоня\". \r\nНай-добрият сценарий е на \"Три билборда извън града\". \r\n  \r\nБелязани от секс скандали сериали не получиха номинации за Златен глобус \r\nФилмът \"Историята на прислужницата\" печели \"Златен глобус\" за най-добра телевизионна драма.  \r\n\"Тайната на Коко\" е отличен със \"Златен глобус\" за най-добър анимационен филм. \r\n  \r\nГерманският филм \"Изневиделица\" получава \"Златен глобус\" за най-добър чуждоезичен филм. \r\n ", "date": "2018.01.08", "title": "\"Златен глобус\" облече черно"}
{"url": "http://www.bnews.bg/article/234847-makedonets_opiyani_dregera_s_2_59_alkohol", "text": "Пиян на мотика македонец спипаха полицаите в Петрич. Бързо производство е образувано срещу 52-годишния Б.П. от Р.Македония, затова, че на 5 януари около 15:30 часа по ул.“Агапи Войнов“ в гр.Петрич, е управлявал лек автомобил „Рено“ с наличие на 2,59 промила алкохол в издишания въздух. Това съобщиха от ОДМВР-Благоевград.", "date": "2018.01.08", "title": "Македонец \"опияни\" дрегера с 2,59 алкохол!"}
{"url": "http://www.bnews.bg/article/234841-sboguvame_se_s_oshte_edin_golyam", "text": "На 76 години почина инструменталистът и певец Рей Томас, един от основателите на английската рокгрупа \"Муди блус\", съобщи вчера неговата звукозаписна компания, цитирана от Франс прес. Томас, който е флейтист и вокалист, е починал в четвъртък в дома си в Съри, Англия, посочва компанията \"Чери ред рекърдс - Есоутерик рикордингс\". \"Дълбоко опечалени сме от смъртта му. Ще ни липсват неговата човешка топлота, хуморът и добротата му. За нас бе привилегия да го познаваме и да работим с него\", отбеляза компанията. През 2014 г. Рей Томас призна в своя интернет сайт, че страда от рак на простатата. Томас става световно известен през 60-те и 70-те години, след като създава \"Муди блус\" заедно с Майк Пиндър, Дени Лейн, Греъм Едж и Клинт Уоруик. Успех имат и самостоятелните му албуми.", "date": "2018.01.08", "title": "Сбогуваме се с още един голям..."}
{"url": "http://www.bnews.bg/article/234839-opasno_parvi_sluchay_na_grip_honkong_v", "text": "\r\nПърви доказан случай на грипния вирус \"Хонконг\" в Русе, открит в 52-годишна жена. Грипът започва внезапно с температура, главоболие, болки и обща отпадналост. Лекарите препоръчват да не се кара на крак. Да се спазва отлична хигиена.  \r\nГрипът \"Хонконг\" започва с много висока температура, която се сваля трудно.  Това съобщи националният консултант по микробиология и директор на Националния институт по заразни и паразитни болести проф. Тодор Кантарджиев. Пробата на пациентката е била изпратена в софийската лаборатория и е установено, че става е грипен вирус от група А. Също в Русе бе доказан и първият случай за този сезон на грипен вирус от типа А /H1N1/ или т.н. пандемичен грип, известен преди години като свински грип. Той бе установен на 7 декември м.г. при 46-годишна жена. Заради тежкото й състояние се наложи тя да бъде преместена от Белодробната болница в града в интензивното отделение на УМБАЛ „Канев”, където състоянието й бе стабилизирано.   ", "date": "2018.01.08", "title": "ОПАСНО: Първи случай на грип \"Хонконг\" в..."}
{"url": "http://www.bnews.bg/article/234844-kalin_vrachanski_prespa_s_gadzheto_na_orlin_pavlov_pikantni_podrobnosti", "text": "От известно време Калин Врачански страни от светската суета и светлините на прожекторите. Според запознати актьорът тихомълком е заминал за Лисабон, където изкарал коледните и новогодишните празници, без да разкрива дали е бил сам или с женска компания. В актьорските среди обаче се шушука, че го е придружавала мистериозна дама. \r\nХора от обкръжението на Врачански издават, че той си пожелал през 2018 г. най-сетне да срещне любовта на живота си и да се задоми. Досега името му бе свързвано с много жени, но никоя от авантюрите му не прерасна в сериозна връзка.  „Усещам, че тази година ще се случи нещо специално. Време ми е да се кротна”, споделил Калин с приятели. \r\nНе е тайна, че секс списъкът на актьора е доста набъбнал в последно време, но по думите му случайните връзки вече го отегчавали. Той мечтаел за собствено семейство и искрено завиждал на бившата си приятелка Силвия Петкова, която минала година се задоми и роди от друг. Според запознати той редовно й кръшкал, което довело до очакван край в техните отношения. Всички бивши любовници на актьора са категорични, че той е ненаситен в леглото и трудно може да се отададе само на една жена. \r\nВрачански не се посвени да отмъкне и приятелката на Орлин Павлов под носа му. Секссимволът на българския театър омая ослепителната блондинка Надя, която имаше няколкомесечна връзка с певеца. Според запознати Орлин приел тежко предателството на своята любима, а оттогава датира и ненавистта му към Калин. \r\nАктьорът имаше противоречива връзка и с омъжената си колежка Теодора Духовникова. Двамата бяха изловени от фотографите на предаването „Папараци” да се целуват страстно посред нощ на улицата, а кадрите моментално плъзнаха в интернет пространството. Духовникова и Врачански обаче отрекоха да имат интимни отношения. Те заявиха, че са добри приятели и затова си позволявали подобна близост. \r\nОт години актьорът не е афиширал сериозни отношения с жена. Мълви се, че заминал за Лисабон с тайнствена блондинка, но самият той отказва да коментира къде и с кого е изкарал празниците, пише \"Уикенд\". \r\n ", "date": "2018.01.08", "title": "Калин Врачански преспа с гаджето на Орлин Павлов  (Пикантни подробности) "}
{"url": "http://www.bnews.bg/article/234843-aneliya_vdiga_svatba_i_nov_palat_v_gorublyane", "text": "Фолк певицата Анелия вдига палат в столичния квартал Горубляне. От няколко месеца чалгаджийката се е заела да урежда документите за имота \r\nДоскоро блондинката се подвизаваше в апартамент в Лозенец, а след това се сдоби с къща в Драгалевци. Сега тя е решила да вложи хилядарките, които печели по участия в недвижими имоти, защото са я посъветвали, че това е добра инвестиция. Новата къща в Горубляне ще има всички екстри-просторни стаи, стаи за гости, за почивка, бесайн и други глезотии. \r\nВ последните години звездата се сдоби с няколко недвижими имота, сред които апартаменти в столичния кв. Редута и на Слънчев бряг. Отделно от това тя инвестира цяло състояние, за да обзаведе луксозния си дом в Драгалевци по последния писък на модния дизайн. В музикалните среди се говори, че с финансов ресурс й е помогнал тайнствен любовник, турски дипломат. Заради краха на връзките й Анелия упорито крие мъжа до себе си. След няколко години, в които сърцето й беше свободно, сега признава, че Купидон отново я поразил. \r\nДвамата с новата си тръпка се запознали по време на нейно участие, а благодарение на връзката си с мистериозния господин уредил клипа й „Дай ми още“ да се заснеме в турския дворец Чираган палас. \r\nЗа рождения ден на новия мъж в живота на Анелия, двамата си спретнали романтичен воаяж до Париж в средата на септември. Говори, се, че Анелия подготвя сватба с избраника си, a сватбените камбани ще забият през пролетта. Въпреки всичко Анелия е категорична, че не иска да ражда второ дете, Задоволявала се с дъщеря си Ивон, която е от брака й с Коко Динев, пише „България днес“.", "date": "2018.01.08", "title": "Анелия вдига сватба и нов палат в Горубляне"}
{"url": "http://www.bnews.bg/article/234846-sluzhitelka_na_dai_prezhivyala_stres_v_zatvora_dokladvala_shefa_si", "text": "Шефът на ДАИ-Пазарджик Владимир Добрев, който превантивно вкара подчинените си в затвора като мярка срещу корупцията в системата, напуска поста от 15 януари.  \r\n\"Възпитателното“ гостуване в мястото за лишаване от свобода било на 8 юни тази година. Добрев лично завел с няколко служебни автомобила наличния състав в затвора в Пазарджик за „провеждане на инструктаж“. Това посещението обаче явно се сторило стресиращо за някои от колегите му - жена и се стигнало до доклад, в който Таня Гуглева се оплакала и описала преживяния потрес. Това съобщи самият той пред bTV. \r\n„Завеждането на служителите в затвора беше с цел превенция. Исках да ги заведа там, за да им проведа инструктаж – не в килиите, а в клуба на затвора. Исках да им обърна внимание, че проблемът е сериозен”, отбеляза Добрев. \r\nИмаше индикации, че местната структура на ДАНС проявява интерес към областния отдел, обясни Добрев. Имало служител, който беше хванат с подкуп, бил вкаран в затвора и си излежал присъдата. \r\nСпоред него той предварително предупредил служителите си, че ще правят инструктаж в затвора и не е канил жена с тях. „Бяхме 8 служители, само мъже. Служителката, която впоследствие се жалва, не трябваше да идва. Но аз я видях в затвора на входа, че и тя е дошла с нас. Ако ѝ бях казал: „Ти няма да влизаш в затвора”, щеше да се счита за дискриминирана и щеше да се чувства по-обидена”, посочи Владимир Добрев. \r\nДобрев подчерта още, че при посещението не е имало никакъв пряк контакт със затворници.", "date": "2018.01.08", "title": "Служителка на ДАИ преживяла стрес в затвора, докладвала шефа си"}
{"url": "http://www.bnews.bg/article/234840-ubietsat_ne_e_rosen_a_tiyneydzhar", "text": "В коментари в няколко сайта, под статии, свързани с жестокото шесторно убийство в Нови Искър и издирването на Росен Ангелов като извържшител на жестокото престъпление, включително и в  АФЕРА,  бе пуснат коментар със скандална версия във връзка с жестокото престъпление, подписана от „Митко“. * Публикуваме коментара едно към едно:", "date": "2018.01.08", "title": "Убиецът не е Росен, а тийнейджър?"}
{"url": "http://www.bnews.bg/article/234838-daryavat_se_valna_i_obredni_kravaycheta", "text": "Днес отбелязваме Деня на родилната помощ, според народната традиция - Бабинден. \r\nПочитат се бабите-акушерки, помагали на жените да родят. Обичаят гласи, че всяка жена, която е ползвала услугите на бабата при раждането на рожбата си, отива в дома й, поливала й ритуално вода, за да си измие ръцете, дарявала я със сапун и нова бяла кърпа.  \r\nСпоред традициите на Бабинден бабата (народна акушерка) къпе малките деца – съпровожда се с благословии, намазва децата с мед и масло, на бабата се даряват вълна и обредни кравайчета.  \r\nМладите булки се угощават в дома на бабата. Участват всички млади булки, на които бабата е бабувала (чиито деца е израждала) през годината. Носят хляб, баница, печена кокошка и вино. Поливат на бабата да се измие и я даряват на дясното рамо с риза, престилка, кърпа, чорапи.  \r\nИзвършва се влечугане (къпане) на бабата (обичаят е разпространен само в отделни селища в България). Извършва се след угощението. Жените откарват бабата на колесарка на реката или кладенеца, където става обредното изкъпване. Всички са накичени с върви, с червени чушки и къдели вълна. Пеят обредни песни с еротични мотиви. На празника не се допускат мъже. На случайно срещнат мъж се подхвърлят закачки.  , което е най- ниският резултат от 1945 година насам. Това сочат данните от Информационната система на Министерство на здравеопазването. Новородените в страната са със 7809 по- малко в сравнение с 2016 г. Най- много бебета са през 2017 са се родили в София град- 15 262, а най- малко в областите Видин и Ямбол- съответно 369 и 377. На второ място по раждаемост е Пловив, където през изминалата година са проплакали 6511 бебета. Според експерти проблемите са ясни от години - населението застарява,  жените в репродуктивна възраст намаляват поради икономическата емиграция или влошаване на здравния им стасус.", "date": "2018.01.08", "title": "Даряват се вълна и обредни кравайчета"}
{"url": "http://www.bnews.bg/article/234837-maglivo_i_hladno_v_nizinite_gradusite_shte_sa", "text": "На 8 януари ще има значителна средна и висока облачност, която след обяд ще се разкъса и временно ще намалее, съобщава НИМХ към БАН. Почти тихо време. На отделни места в низините ще бъде мъгливо и хладно, с максимални температури между 6 и 9 градуса, в останалата част от страната температурите ще бъдат 10-15 градуса. Атмосферното налягане е над средното за месец януари и ще продължи да се повишава.  ", "date": "2018.01.08", "title": "Мъгливо и хладно в низините, градусите ще са..."}
