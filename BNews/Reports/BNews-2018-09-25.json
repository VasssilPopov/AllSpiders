{"url": "http://www.bnews.bg/article/249288-skandalno_blizo_5_godini_zhena_krie_trupa_na_bebeto_si_v_sklad", "text": "\n В Токио задържа 49-годишна жена, която преди четири години е скрила мъртвото си дете в складово помещение за багаж на жп гара и е плащала наем, съобщи телевизия NHK. Самата Ейми Сусаки отишла в полицията с цел самопризнание и казала, че преди около четири или пет години тя родила детето в дома си, но то не давало признаци на живот. Жената била уплашена и решила да го скрие в склада. Полицейските служители проверили мястото и намерили тялото, увито в пакет. Полицията разпитва жената, обстоятелствата около инцидента се изясняват.  \r\n  \r\n \n\t\t\t\t\t\t", "date": "2018.09.25", "title": "СКАНДАЛНО! Близо 5 години жена крие трупа на бебето си в склад!"}
{"url": "http://www.bnews.bg/article/249266-rachkov_se_ugoi_kato_shopar", "text": "\n Хапването явно се услажда доста на Димитър Рачков. По време на почивката през лятото актьорът е натрупал доста килограми, което се видя още при първата му поява на екран след ваканцията, пише \"Уикенд\". Рачков е закръглил не само фигура, а и лице. Образът му започва да се различава от онзи, с който зрителите са свикнали, а това притеснява продуцентите. Актьорът, който преди дни стана на 46 години, си хапва по всяко време, като не се ограничава между вредни и полезни храни, а набива наред, твърдят близки до него. Игнатова показа пръстена от Рачков Затова и половинката му Мария Игнатова започнала първоначално плахо, но после все по-смело да се опитва да го спира от обилно ядене. Димитър трудно обръща внимание на приканването да се храни по-внимателно, особено когато е гладен и изморен след дълъг снимачен ден. Признава, че не обича да спортува, а на любимия си лов с дружинката в Бургаско не е ходил от миналата есен. \r\n  \r\n \n\t\t\t\t\t\t", "date": "2018.09.25", "title": "Рачков се угои като шопар"}
{"url": "http://www.bnews.bg/article/249287-izvanredno_virus_ubiets_vze_parvata_si_zhertva_u_nas", "text": "\n 84-годишен мъж от ямболското село Ботево е починал от западнонилска треска, съобщиха от Регионалната здравна инспекция в Ямбол. Възрастният мъж е лекуван една седмица в Ямболското инфекциозно отделение. Намерен е вкъщи неконтактен и в безпомощно състояние. Имал е мозъчен оток. Взети са му проби, които са изпратени за изследване в София. Те са доказали антитела срещу западнонилска треска. \r\n\r\n Мъжът не е пътувал в рискови държави и няма видими данни за ухапване от комари. В началото на месец септември на всички здравни специалисти в Ямболска област бе препоръчано да не изключват от диагнозите си западнонилската треска, тъй като регионът е рисков.  \r\n  \r\n \n\t\t\t\t\t\t", "date": "2018.09.25", "title": "ИЗВЪНРЕДНО! Вирус убиец взе първата си жертва у нас! "}
{"url": "http://www.bnews.bg/article/249280-deyvid_bekam_se_divi_na_velikata_kitayska_stena", "text": "\n „Днес имах възможността да посетя Великата китайска стена за първи път. Много съм щастлив, че работата ми позволява да пътувам и виждам красиви места като това... Невероятно“. Това написа Дейвид Бекъм в Instagram, където публикува снимки от престоя си в Китай. \r\n\r\n Мъжът на Виктория е в Източна Азия заради специална програма за развитие на младежи, занимаващи се с футбол. Освен тренировките, Дейвид явно е намерил малко свободно време, за да разгледа някои от забележителностите в Китай. \r\n\r\n Бекъм сподели още в социалната мрежа, че е удивен от игрищата, на които рита в Китай. Той качи и снимки с децата, които тренира през последните няколко дни. \r\n\r\n Футболистът често обяснява в интервюта, че футболът и здравословният начин на живот са най-доброто решение за непокорните тийнейджъри. Той е категоричен, че с работата си желае да запали повече младежи да спортуват. \r\n \n\t\t\t\t\t\t", "date": "2018.09.25", "title": "Дейвид Бекъм се диви на Великата китайска стена"}
{"url": "http://www.bnews.bg/article/249290-obshtoto_sabranie_na_oon_zapochna_sas_zloveshta_konstatatsiya_antoniu_guterish_predupredi_za", "text": "\n Доверието в правилата е в „точката на пречупване” предупреди Антониу Гутериш \r\n\r\n „Доверието в основаващия се на правила глобален ред и между държавите е \"в точката на пречупване\" и международното сътрудничество става все по-трудно”. Това заяви генералният секретар на ООН Антонио Гутериш по време на откриването на Общото събрание на ООН. Той отправи предупреждение за нарастващ хаос и объркване, вследствие на заплахата от разруха на основания на твърди правила световен ред, цитира го БГНЕС. \r\n\r\n \"Днес световният ред е все по-хаотичен. Крепките досега отношения са с все по-неясна съдба\", каза Гутериш на събранието на 193-те държави само няколко минути преди президента Доналд Тръмп да излезе на подиума. \"Универсалните ценности се подкопават. Демократичните принципи са под обсада\", продължи генералният секретар. \r\n\r\n Гутериш не се фокусира върху определена държава в критицизма си, но сподели за опасения сред дипломатите на ООН, че светът се превръща в бойно поле за сфери на влияние и се завръща към великото съперничество за власт. \r\n\r\n „Администрацията на Тръмп показа недоверието си към международните договори, като отмени ядрената сделка в Иран, споразумението за климата в Париж и съкрати финансирането за ООН. Дипломати от ООН твърдят, че позицията на САЩ е насърчила Русия и Китай да наложат мнението си за световен ред, в който правата на човека заемат второ място след стремежа за развитие и суверенитет. Днес, с промени в баланса на властта, рискът от конфронтация може да се увеличи\", предупреди Гутериш. \r\n\r\n „Дневният ред за човешките права губи почва и \"авторитаризмът е във възход\", каза той. \r\n\r\n Гутериш призова световните лидери да възобновят ангажимента си към основаващ се на строги правила ред, с ООН в центъра му, изправящ се пред \"масивни, екзистенциални заплахи за хората и планетата\", съобщава АФП. \r\n\r\n Позовавайки се на списъка с глобални проблеми, Гутериш призна, че усилията за мир се провалят и че уважението към международните хуманитарни норми се разпада. \r\n\r\n Налице е възмущение от нашата неспособност да приключим войните в Сирия, Йемен и на други места\", каза той. \r\n\r\n \"Хората от Рохинга остават в изгнание, травмирани и в мизерия, все още с копнеж за безопасност и справедливост\". \r\n\r\n Двудържавното решение на израелско-палестинския конфликт става \"все по-отдалечено\", докато в същото време ядрената заплаха \"не се облекчава\", предупреди още Генералният секретар на световната организация. \r\n\r\n Гутериш насочи вниманието и към изменението на климата като неотложен приоритет, предупреждавайки, че ако през следващите две години не се предприемат конкретни действия за намаляване на емисиите на парникови газове, промените в климата са под световна заплаха \r\n\r\n Около 130 световни лидери присъстват на тазгодишната ежегодна сесия, включително Тръмп и иранския лидер Хасан Рухани, който също държа реч. Френският премиер Еманюел Макрон, който е застъпник на многостранните отношения, също застава на подиума днес. \r\n\r\n Българският министър-председател Бойко Борисов участва в откриването на Общия дебат на 73-та сесия на Общото събрание на ООН. Тази година основната тема на дебата е „ООН за всички хора: глобално лидерство и споделени отговорности за мирни, равнопоставени и устойчиви общества“. \r\n \n\t\t\t\t\t\t", "date": "2018.09.25", "title": "ОБЩОТО СЪБРАНИЕ НА ООН ЗАПОЧНА СЪС ЗЛОВЕЩА КОНСТАТАЦИЯ! Антониу Гутериш предупреди за...."}
{"url": "http://www.bnews.bg/article/249289-pozhar_plamna_i_v_london_desetki_ognebortsi_boryat_ognenata_stihiya", "text": "\n Около 80 огнеборци се борят с пожар в сградата на център за отдих и развлечения в Северен Лондон, съобщи в Twitter пожарната в британската столица, цитирана от БТА. \r\n\r\n Огънят пламнал на покрива на едноетажната сграда, която се намира в лондонския район Хайбъри, уточни пожарната. Тя добави, че на местопроизшествието са разположени 12 единици противопожарна техника. \r\n\r\n Около 100 души, които били вътре в центъра за отдих и развлечения, когато пожарът пламнал, напуснали сградата още преди да са пристигнали пожарникарите. \r\n\r\n \"Засега няма данни за пострадали\", заяви пожарната. \r\n\r\n Британските власти все още не са уточнили каква е причината за пожара. \r\n \n\t\t\t\t\t\t", "date": "2018.09.25", "title": "ПОЖАР ПЛАМНА И В ЛОНДОН! Десетки огнеборци борят огнената стихия! "}
{"url": "http://www.bnews.bg/article/249264-miro_glezi_chernata_zlatka_v_gartsiya", "text": "\n След като си дадоха втори шанс, Златка Димитрова и мъжът й Миро са неразделни. В момента двамата са на романтична почивка в Гърция, а близки на плеймейтката издават, че са по-влюбени от всякога. \r\n\r\n Заради свои провинения, Миро не спирал да глези брюнетката и да изпълнява всичкте й желания. \r\n \n\t\t\t\t\t\t", "date": "2018.09.25", "title": "Миро глези Черната Златка в Гърция"}
{"url": "http://www.bnews.bg/article/249279-aleksandra_sarchadzhieva_na_uspokoitelni_zaradi_laskin", "text": "\n Преди няколко дни Иван Ласкин е приет по спешност в столичната 2-ра градска болница с чернодробна недостатъчност, след като е припаднал. Оттогава съпругата му Александра Сърчаджиева не е на себе си от притеснение. Въпреки това обаче геройски издържа традиционния си ефир за шоуто „ВИП брадър”, в който този път си партнира с Азис. Близки до актрисата разкриват, че непосредствено преди да застане пред камера, тя е глътнала няколко успокоителни, за да може да издържи, пише в. \"ШОУ\". \r\n\r\n На Александра със сигурност не й е било никак леко – и да се усмихва, и да подава добро настроение на камерата, когато всъщност й се плаче от страх кога ще стабилизират състоянието на Иван Ласкин. Очакваше се дори актрисата да отсъства от формата заради здравословните проблеми на мъжа си. \r\n\r\n Актьорът е приет в отделението по гастроентерология и му предстои операция, потвърдиха ни и от здравното заведение. Като в момента той се нуждае от кръводаряване. Търси се рядката група А- Съпругата му Алекс Сърчаджиева е дала кръв, както вече стана ясно. Но очевидно трябва още, за да се гарантира пълното му стабилизиране. Припомняме, че в средата на август преживя огромна трагедия, която го срина, след като загуби своя баща Славчо след кратко боледуване. До последно двамата с Иван не поддържаха близка връзка, което бе и една от мъките в живота на Ласкин. Според тиражирани в медиите информации пък майка му и баща му са работили в Испания допреди 1989-а, като татко му Славчо е бил на щат в българското посолство в Мадрид. И двамата са инженери, но след промените се развеждат и майката, която е арменка, остава на работа на Иберийския полуостров, докато баща му се връща у нас. \r\n\r\n След развода им Иван е отгледан от бабите си Оттогава отношенията му със Славчо охладняват и такива останаха до последно. Въпреки раздялата обаче актьорът е буквално съсипан от смъртта на татко си. Изпадна в депресия, която го отдалечи от близки и приятели”, споделиха тогава негови приятели. \r\n \n\t\t\t\t\t\t", "date": "2018.09.25", "title": "Александра Сърчаджиева нa успокоителни заради Ласкин "}
{"url": "http://www.bnews.bg/article/249286-prokuraturata_v_blagoevgrad_zapochva_proverka_na_mola_chiyato_fasada_se_sruti", "text": "\n Районна прокуратура – Благоевград се е самосезирала за проверка на инцидента в гр. Благоевград, при който се срути фасада на търговски комплекс – МОЛ „Ларго“. Във връзка с информация, излъчена в репортажи на национални телевизии относно данни за нарушение на строителните книжа по приемането на обекта, както и такива при изграждането на конструкцията на фасадата, е възложено извършване на комплексна проверка \r\n\r\n С постановление на прокурор в Районна прокуратура – Благоевград е разпоредено експерти от Община Благоевград и Регионална дирекция за национален строителен контрол да установят данни относно фирмата изпълнител, изградила фасадата, съответствие на строежа на строителните изисквания, надзор върху обекта и пускането му в експлоатация, както и за контролните проверки. Материалите за извършената комплексна проверка следва да бъдат предадени в Районната прокуратура в едномесечен срок. \r\n  \r\n \n\t\t\t\t\t\t", "date": "2018.09.25", "title": "Прокуратурата в Благоевград започва проверка на мола, чиято фасада се срути "}
{"url": "http://www.bnews.bg/article/249271-preslava_pokaza_kak_vliza_vav_forma_sled_razhdaneto_snimka", "text": "\n С ходене в гората се вталява фолк певицата Преслава. Изпълнителката, която само преди броени дни роди първата си рожба, вече работи по отслабването си. Младата майка прави всичко, за да се върне във форма. И полага огромни усилия, за да върне предишната си фигура, пише \"България днес\".. \r\nИзпълнителката използва всяка свободна минута, за да излезе в планината и да си направи дълга разходка. Така тя не само се разтоварва от гледане на бебето, но се и раздвижва. \r\nОткакто се хвана с таткото на детето си Павел, Преслава често отскача до Витоша през уикендите, тъй като половинката й е запален планинар. Снимката вижте \r\n  \r\n \n\t\t\t\t\t\t", "date": "2018.09.25", "title": "Преслава показа как влиза във форма след раждането (Снимка)"}
{"url": "http://www.bnews.bg/article/249257-al_pachino_s_40_godini_po_mlado_gadzhe", "text": "\n Холивудският актьор Ал Пачино представи пред обществото своята нова приятелка. \r\n\r\n Тя се оказа израелската актриса Мейтал Дохан. Двойката има много голяма възрастова разлика - почти 40 години, съобщава \"Дейли Мейл\". Не е ясно кога е започнал романсът между 78-годишната звезда от \"Кръстникът\", \"Белязания\" и други кинохитове и 39-годишната израилтянка, но роднините на Пачино казват, че възрастният вече актьор просто сияе от щастие. \r\n  \r\nВлюбените се опитват да не се разделят за дълго време, да се хранят заедно, разхождат се, държейки се за ръце и посещават бейзболни мачове. Според някои издания, новата възлюбена на Пачино дори е отменила някои от изявите си в Европа, за да бъде повече време с любимия си. \r\n  \r\nМейтал Дохан е известна от сериала \"Дърман\". Също така, тя е била номинирана за израелската версия на наградите \"Оскар\" и \"Тони\". Предишната приятелка на Ал Пачино беше Люсил Сола. Тогава разликата в възрастта на двойката бе отново 39 години. \r\n \n\t\t\t\t\t\t", "date": "2018.09.25", "title": "Ал Пачино с 40 години по-младо гадже "}
{"url": "http://www.bnews.bg/article/249283-ot_poslednite_minuti_otgovor_veche_ima_poskapva_li_tokat_ot_1_vi_oktomvri", "text": "\n Няма да  има увеличение на цената на тока от 1 октомври. Предстои обаче поскъпване на природния газ с около 8% за крайния потребител. Това бе решено на днешното открито заседание на Комисията за енергийно и водно регулиране, на което бе обсъдено исканото от \"Булгаргаз\" увеличение на цената на синьото гориво с близо 14 на сто. \r\n\r\n Председателят на регулатора Иван Иванов уточни, че Комисията е намерила необходимия буфер, за да не се увеличава цената на тока. Намерен е излишък от средства, които са събрани от фонд „Сигурност на електроенергийната система\".  \r\n\r\n \"По такъв начин, Комисията чрез това свое решение, до голяма степен потиска някои тенденции, които се появиха в различни сектори за повишаване на цените, за повишаване на инфлацията. Ние, в този случай се явяваме ревизиращ фактор, и се надявам, ако се наложи, да направим същото и към 1 януари – с други думи цената на електрическата енергия, която ние нормално определяме за едногодишен период, да не се налага да се променя на тримесечни периоди\", коментира Иванов. \r\n\r\n Относно предстоящото повишение на цената на природния газ с 14% от 1 октомври омбудсманът Мая Манолова коментира, че решението ще повлече след себе си цените на стоките и услугите. \r\n\r\n \"Нека публично обоснове ценообразуващите фактори. Има някои елементи, които не могат да се проследят публично. В доклада на КЕВР има неясни и непълни обосновки като например кои са алтернативните горива и световните пазари“. Трябва всяко число и елемент подробно да се обяснява, дължите обяснение\", обяви Манолова. \r\n\r\n От своя страна председателят на КЕВР отвърна, че ако екипът на Манолова има съмнения по обсъжданите цени - да заповяда и с експертите на комисията ще обсъдят всеки детайл. \"Този път няма никакъв невзет приход от \"Булгаргаз\", ние нямаме никакъв инструмент за въздействие по цените. Искам да кажа, че за потребителите, независимо дали са битови или бизнес потребители, повишението на услугата ще бъде с не повече от 8 процента\", категоричен бе Иванов. Иван Иванов не се нае да прогнозира каква ще бъде цената на природния газ от 1 януари, но уточни, че тя може както да се увеличи, така и да се намали. \r\n  \r\n \n\t\t\t\t\t\t", "date": "2018.09.25", "title": "OT ПОСЛЕДНИТЕ МИНУТИ! ОТГОВОР ВЕЧЕ ИМА! Поскъпва ли токът от 1-ви октомври?"}
{"url": "http://www.bnews.bg/article/249281-poreden_ad_na_patya_nepravosposobna_15_godishna_devoyka_predizvika_tezhka_katastrofa_dve_momcheta_se_boryat_za_zhivota_si", "text": "\n Момиче на 15-годишна възраст е предизвикало тежка катастрофа край Нова Загора. Към момента на инцидента момичето управлявало самокатастрофиралия автомобил, съобщи bTV. \r\n\r\n Произшествието станало около 19 часа в неделя, 23 септември. \r\n\r\n Вследствие на катастрофата са пострадали сериозно двама души - две момчета на 18 години, които били в колата към момента на инцидента. \r\n\r\n Момчетата на настанени в болнично заведение с тежки черепни травми и с опасност за живота. \r\n\r\n 15-годишната водачка е без наранявания. \r\n\r\n Стана ясно, че автомобилът се е обърнал и се е ударил в дърво. Това станало на кръстовище, намиращо се в близост до село Загорци \r\n \n\t\t\t\t\t\t", "date": "2018.09.25", "title": "ПОРЕДЕН АД НА ПЪТЯ! Неправоспособна 15-годишна девойка предизвика тежка катастрофа, две момчета се борят за живота си "}
{"url": "http://www.bnews.bg/article/249284-chez_shtyala_da_sezira_ek_zaradi_blokiraneto_na_sdelkata_s_inerkom", "text": "\n Най-голямата чешка енергийна компания ЧЕЗ, която държи и един от най-големите дялове на българския енергиен пазар, е готова да се обърне към Европейската комисия заради блокирането на сделката с \"Инерком\" от страна на КЗК. Това заяви говорителят на чешката компания Алице Хоракова пред 3e-News. \r\n\r\n Хоракова подчерта, че от ЧЕЗ са \"смутени\" заради промяната в Закона за енергетиката точно след подписването на договора с \"Инерком\". Става въпрос за промените, с които КЕВР е органът, който да разрешава действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ. Липсват обаче критерии как да бъдат прилагани законовите промени, като от Комисията, която наблюдава дейността на КЕВР, са поискали правен анализ, за да бъдат създадени критерии. \r\n\r\n \"Отбелязваме, че тази поправка не е преминала през надлежната процедура на вътрешни обсъждания и все още няма насоки за прилагането и от страна на Комисията за енергийно и водно регулиране. В момента анализираме дали тези действия на българската държава в отговор на намерението ни да продадем българските си активи не нарушават принципите за защита на инвестициите, обект на арбитражно дело\", каза говорителят на ЧЕЗ в Прага. \r\n\r\n Хоракова споделя и, че \"Инерком\" активно преговоря с банки и предприема стъпки, за да изпълни навреме условията в договора. Припомняме, че КЗК спря сделката за българския бизнес за ЧЕЗ, защото имало хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. \r\n\r\n Внимателен прочит на решението от 29 страници на комисията показва, че според КЗК фотоволтаичният пазар в България през 2017 година е бил от 1043 мегавата. КЗК се позовава на Доклад за дейността на КЕВР, а източникът на информация е Електроенергийният системен оператор (ЕСО). \r\n\r\n Пак според същите данни, \"Инерком България\" притежава 6 фотоволтаични централи (бел. ред. - само в Българската фотоволтаична асоциация членуват 400 централи!) - \"Улер 2009\", \"Еко-Строй Инженеринг\", \"Евро Бетон\", \"Диана Хънт\", \"Риал Стейтс\" и \"Риал Стейтс 2\". Според данни на \"Инерком\" общата мощност на тези централи е 21,348 мегавата по данни на ЕСО. ЧЕЗ пък има една фотоволтаична централа - \"Фри Енерджи Проджект Орешец\" ЕАД, която е с мощност \"под 5 мегавата\" - КЗК го казва в решението си! Според ЕСО става въпрос за 4,879 мегавата.  \r\n\r\n В края на миналата седмица \"Инерком\" официално обяви, че е извършено преструктуриране, в резултат на което дружествата-производители на електрическа енергия от фотоволтаични централи, не са част от портфолиото ѝ. \r\n  \r\n \n\t\t\t\t\t\t", "date": "2018.09.25", "title": "ЧЕЗ щяла да сезира ЕК заради блокирането на сделката с \"Инерком\""}
{"url": "http://www.bnews.bg/article/249291-tramp_otseche_sasht_shte_predostavyat_chuzhdestranna_pomosht_samo_na_priyateli_video", "text": "\n Президентът на САЩ Доналд Тръмп обяви в речта си пред Общото събрание на ООН в Ню Йорк, че е излязъл на трибуната, за да сподели изключителния напредък, който страната му е постигнала. \r\n\r\n По думите му, администрацията му е постигнала за по-малко от две години повече от която и да е друга администрация, като това предизвика изблик на смях сред високопоставените присъстващи в залата. \r\n\r\n Тръмп посочи, че САЩ винаги ще избират независимостта пред глобалното управление. В тази връзка допълни, че САЩ отхвърлят идеологията на глобализма и прегръщат доктрината на патриотизма.  \r\n\r\n \"САЩ няма да ви казват как да живеете, да работите и да се молите\", подчерта Тръмп, допълвайки: \"Само ви молим в замяна да зачитате нашия суверенитет.\" \r\n\r\n Той благодари на севернокорейския вожд Ким Чен-ун за смелостта му и стъпките, които е предприел. Само преди година на същия форум Тръмп заплаши \"напълно да унищожи\" Северна Корея. По думите му, севернокорейците са спрели да тестват ядрени оръжия, освободили са заложници, а вече не летят ракети през границата между Северна и Южна Корея. \r\n\r\n Тръмп все пак изтъкна, че Пхенян трябва да свърши още много работа и че санкциите трябва да останат, докато Северна Корея не приключи с ядреното разоръжаване.   \r\n\r\n Той се похвали с успехи в спирането на \"кръвожадните убийци\" от ДАЕШ (\"Ислямска държава\"). \r\n\r\n Американският държавен глава се зарече, че САЩ ще отвърнат, ако Сирия използва химически оръжия. След това той благодари на Йордания и други съседни страни, че приемат бежанци. \r\n\r\n Според него Иран имал \"кървав дневен ред\" и лидерите на Иран \"не уважават своите съседи, границите и суверенните права на страните\". \r\n\r\n Тръмп обвини ръководителите на Иран, че ограбват ресурсите на страната за свое собствено обогатяване. Той осъди \"ужасното ядрено споразумение от 2015 г.\" и призова страните да изолират Иран напълно. \r\n\r\n \"Не можем да позволим водещият спонсор на тероризма в света да притежава най-опасните оръжия в света\", настоя американският президент и подчерта, че лидерите на Иран сеят хаос, смърт и разрушение. \r\n\r\n Взимайки на \"мушка\" Китай, той подчерта, че \"САЩ повече няма да позволят да се възползват от тях\". \r\n\r\n Според Тръмп Америка е управлявана от американци. \r\n\r\n Той разкритикува остро Съвета на ООН за правата на човека заради това, че \"защитава нарушители на правата на човека\", докато критикува САЩ. САЩ напуснаха Съвета на ООН за правата на човека през юни. \r\n\r\n Той атакува Международния наказателен съд и Организацията на страните износителки на петрол (ОПЕК). Той предизвика смях в залата заради изказването си, че ОПЕК се възползва от САЩ, \"а аз не харесвам това\". \r\n\r\n \"Не харесвам това и никой не трябва да го харесва. Ние защитаваме много от тези страни срещу нищо насреща, а след това те се възползват от нас, като ни слагат високи цени на петрола... Искаме от тях да започнат понижаване на цените... няма да търпим това, тези ужасни цени, още дълго\", предупреди той.  \r\n\r\n Големият отсъстващ от речта на американския президент беше Русия, което е изключително странно, но и много показателно, коментират световните медии.  \r\n\r\n Американски медии коментират, че тонът на Тръмп е бил премерен, но неговите коментари бележат драматично отстъпление от традиционната роля на САЩ в ООН. \r\n\r\n По думите му, САЩ уважават политиката за мигрантите на другите страни и очаква от тях да сторят същото спрямо Америка. \r\n\r\n Той обяви, че САЩ повече няма да участват в пакта за миграцията на ООН. \r\n\r\n \"Понастоящем сме свидетели на човешка трагедия, например, във Венецуела\", посочи Тръмп. Той атакува венецуелския си колега Николас Мадуро, като призова за отказване от социализма. \r\n\r\n Тръмп подчерта, че САЩ е най-големият доставчик на чуждестранна помощ, но това не било справедливо, защото САЩ не получава обратно пари. \r\n\r\n Той обяви, че държавният секретар Майк Помпео ще преразгледа чуждестранната помощ, която се отделя. \r\n\r\n \"Ние ще предоставяме чуждестранна помощ на онези, които ни уважават, които искрено са наши приятели\", изтъкна държавният глава на САЩ. \r\n\r\n \r\n\r\n   \r\n \n\t\t\t\t\t\t", "date": "2018.09.25", "title": "ТРЪМП ОТСЕЧЕ: САЩ ще предоставят чуждестранна помощ само на приятели (ВИДЕО)"}
{"url": "http://www.bnews.bg/article/249276-norcheto_se_pohvali_spala_sam_s_bogati_i_izvestni_mazhe", "text": "\n Скандалната плеймейтка Нора Недкова е първият изгонен участник от „ВИП Брадър“ 2018 г. и като такъв, продължава да бъде интересна на медиите. В поредното си интервю блондинката хвърли още една порция с разкрития. Пред репортер на в-к „Шоу“ тя започва с клишето, че не е загубила, а е победител, въпреки позорното си отстраняване от формата, а именно – „печелейки“ най-малка подкрепа от зрителите. \r\n\r\n Колкото до Кулагин, който снощи получи най-голяма зрителска подкрепа, заяви: „Ходила съм два пъти при него на грим. Исках да изпробвам нещо ново и различно. Ние с него бяхме познати, не приятели. Скарахме се по време на участието ни в „Черешката на тортата“, след като той установи, че аз съм единственият човек, чрез който може да стане известен и да дръпне нагоре. Когато човек е запленен от славата и не вижда реално себе си, стига точно до това и изглежда по този начин като Кулагин“. \r\n\r\n Нора добавя още, че благодарение на нея и скандала с нея, той е осъществил мечтата си. От шест години Валентин се бил натягал за шоуто и най-накрая му се е получило. Недкова призна също, че всички са я дразнили, освен Веско Плачков и Ваня Костова. Много е харесвала и Мира Добрева, но после Нора видяла в нея, че е заслепена от пошлост, от притеснение как ще се представи в шоуто. \r\n\r\n „Всички се оказаха изключителни лицемери. Може да съм, както казват, невъзпитана и лицемерна, но съм откровена, истинска и нелицемерна“, отсича блондито. \r\n\r\n Колкото дали намира себе си за „посредствена“ и „тъпа“, Нора е категорична, че няма как да се възприема като такава, тъй като е „завършила основното и средното си образование“ и й предстои защита на дипломна работа. \r\n\r\n Колкото до родителите й, те много се радват, че тя е излязла от Къщата. Тъй като Кулагин замеси името на баща й в нечисти сделки, щял да си понесе последствията, след като излезе от „ВИП Брадър“. \r\n\r\n Нора споделя, че е имала връзки с богати и известни мъже, но имената на Слави Трифонов, Криско, Христо Сираков не са сред тях. \r\n\r\n Би се съгласила да влезе отново във „ВИП Брадър“, но без Кулагин да е там. После отсича противоречиво: „Бих се върнала там за реванш. Искам да поставя всички на мястото им. Сега дори не са излъчили всички скандали и как ги редя в Къщата“. \r\n \n\t\t\t\t\t\t", "date": "2018.09.25", "title": "Норчето се похвали: Спала съм с богати и известни мъже "}
{"url": "http://www.bnews.bg/article/249285-vazhno_babh_s_izvanredna_novina_za_chumata_v_bolyarovo", "text": "\n Българската агенция по безопасност на храните (БАБХ) е подала коректна информация за случая с чума по дребните преживни животни в град Болярово до Световната организация по здравеопазване на животните (OIE). Във връзка с парламентарно питане на народния представител от „БСП за България“ Кристиан Вигенин до министъра на земеделието, храните и горите по отношение на информацията в доклада до OIE, БАБХ уточнява, че данните в него са точни и се актуализират своевременно.    \r\n\r\n В доклада си специалистите са описали правилно мерките, които трябва да се предприемат за ликвидиране на огнището на заразата в стадото на Ана Петрова, но изпълнението им бе възпрепятствано от собствениците на фермата. В продължение на два месеца стопаните не допускаха ветеринарните власти до стопанството. По тази причина огнището все още не е приключено и ликвидирано. Както многократно вече обясни БАБХ, твърде вероятно е това да доведе до удължаване срока на рестрикциите за България в засегнатите региони, както и до разширяване на самите зони.   \r\n\r\n Мерките за борба с огнището на чума по дребните преживни животни в Болярово, посочени в заповед на изпълнителния директор на БАБХ д-р Дамян Илиев, са адекватни и съобразни с международното законодателство. Информацията за тях е нотифицирана и актуализирана акуратно в системите на OIE и ЕС за заболявания по животните.   \r\n\r\n Българската агенция по безопасност на храните изпраща рутинни и последващи доклади относно епизоотичната обстановка в страната във връзка с чумата по дребните преживни животни в изпълнение на ангажиментите на страната ни като член на Световната организация по здравеопазване на животните (OIE). Докладите се правят в онлайн система, разработена и поддържана от OIE, а всяка модификация по документите се валидира и извършва от същата организация.   \r\n\r\n В доклада от 13 септември е включена информация за потвърденото огнище в Болярово. Документът не е окончателен за извършените дейности, а описва мерките, които трябва да се предприемат за ликвидирането на заболяването. Тъй като огнището не е приключено и с оглед актуализация на епизоотичната ситуация, е поискана модификация на доклада. Тя е извършена на 18 септември. \r\n  \r\n \n\t\t\t\t\t\t", "date": "2018.09.25", "title": "ВАЖНО! БАБХ с извънредна новина за чумата в Болярово\r\n\r\n"}
{"url": "http://www.bnews.bg/article/249278-nataliya_gurkova_vdovitsa_za_milioni_koy_beshe_saprugat_y_prizhive", "text": "\n Една от най-красивите българки Наталия Гуркова неочаквано стана вдовица. \r\n\r\n Мъжът й Джордже Михалевич е бил разстрелян в луксозния си автомобил \"Порше\" в град Бедфордвю в ЮАР близо до Йоханесбург. Въпреки милионите си и опитите за покушения срещу него, черногорският бизнесмен не е имал охрана със себе си. \r\n\r\n Самата Наталия Гуркова е в София и тук я настигнала черната вест. \r\n\r\n Наталия и Джордже имат щастлив брак вече 15 години. Въпреки слуховете и постоянните раздели двамата демонстрираха любовта си и почти постоянно бяха заедно. Двамата често пътуват на луксозни почивки, като оставят двете си деца на грижите на свекървата, която с радост отменя Наталия в гледането на децата. \r\n\r\n Малко след сватбата им Джордже подари на Гуркова луксозен магазин за бижута в ЮАР, който тя да управлява и го прави доста успешно през годините. Основния бизнес на сърбина бе търговия с диаманти. Именно това са и версиите за неговото убийство. Богатството им основно е в скъпоценни камъни, които Гуркова колекционира през годините. Според слухове тя притежава бужата на стойност над 8 милиона евро, пише ПИК. \r\n\r\n Отделно от бижутата на Гуркова, мъжът й също притежавал завидна колекция от скъпи мъжки играчки като часовници и копчета за ръкавели с диаманти, с които се кипрел по светски събирания. Богатството на Гуркова пък е прибрано в специален банков сейф, достъп до който имат само тя и вече покойният й съпруг. \r\n\r\n От няколко години Гуркова живее в България, след като бе направен опит за отвличане на дъщеря й. Именно тогава двамата родители са взели решението, че у нас семейството ще е на сигурно място. За да е близо и до съпруга си Гуркова отскачаше често до Черна гора или на луксозна почивка, за да могат да скрепяват любовта си. \r\n\r\n В началото на годината двамата се завърнаха в ЮАР, където е била и първата им среща, за да седнат на същото диванче където преди 15 години са си направили първата снимка като двойка, похвали се тогава бившата топ моделка. \"Моите пожелания са само сбъднати мечти! Годините минават, но усмивките остават!\" - гласи текстът към снимките, написа тогава Наталия Гуркова. \r\n\r\n Джордже Михалевич е известен предприемач, за който се смята, че има връзки с подземния свят. Известен е още като „Джордж Холивуд” и е собственик на компаниите Sandton Gold и Diamond Exchange и Salon Prive. \r\n\r\n Съпругата му Наталия Гуркова узнала едва преди часове за кончината на мъжа си, тъй  като тя останала в България. Болката била още по-голяма, тъй като двамата се видели за последно около 13 септември. Тогава семейството се появи на откриване на столичен нощен клуб, като всички констатираха, че въпреки 15-те години от връзката си, любовта между тях е не само още жива, но и по-силна от всякога. \r\n\r\n Медиите са разделяли двойката по няколко пъти в годината. Например през текущата 2018 на Гуркова й се наложи да опровергава десетки пъти подобни вести. Направи го чрез хвалби не само с почивката в Дубай, но и на о-в Пукет, Тайланд през март, където пръскали по 4 бона на вечер. И това не е всичко. Джордже й подари апартамент там, а по-късно я заведе да отпразнуват заедно рожденния й ден през май в Кан, където пръсна близо 15 бона за една вечер, за да я зарадва. През юли й подари ултра луксозен и скъп пръстен „Картие“ за близо 30 000 долара.  Посетиха и Венеция. \r\n\r\n  Друга версия сочи, че двамата е нямало как да стигнат до развод, тъй като са имали споразумение – бракът им да бъде отворен и всеки един от тях да се среща и с други интимни партньори. И без това живеели на различни континенти и се срещали само на романтични воаяжи. След почивките красавицата веднага се прибирала в София, а Михалевич отлитал за ЮАР, припомня HotArena. \r\n\r\n Мис България 1998 често е засичана с чужди мъже из столичните ресторанти, като предпочитаните от нея типове са от родния ъндърграунд. Във аферите й, които тя нарича „приятелства“, са участвали Сашо Майонезата, митничаря Иво Бързия, мургавия подземен бос Киро Японеца и Димитър Вучев – Демби, който е най-голямата й любов още от младостта. Клюки се носеха, че се е натискала и за леглото на Ангел Свинаря. Вече покойният Джордже не оставал по-назад и също си имал любовници. \r\n \n\t\t\t\t\t\t", "date": "2018.09.25", "title": "Наталия Гуркова - вдовица за милиони + кой беше съпругът й приживе"}
{"url": "http://www.bnews.bg/article/249262-krisko_se_seti_snimah_pornoklipa_ot_glupost", "text": "\n Криско призна, че изпитва срам от позорното видео, което пусна преди години – в което приземява „самолета“ в устата на чевръста кака \r\n\r\n „Срам ме е от порноклипчето. Не знам защо съм го снимал дори. От глупост, бях млад“, оправдава се той. \r\n\r\n Нашумелият днес изпълнител стана актуален преди 8 години именно след като изтекоха еротични кадри с негово участие, писа „България Днес“. \r\n\r\n Певецът дори бе обвинен в целенасочена пиар акция, за да стане известен. Години по-късно Криско е на върха на славата и се отрича от миналите си изпълнения. Категоричен е, че ако може да върне времето, не би се снимал с интимните си партньори. \r\n\r\n Криско си е извадил поука  и вече не съхранява подобни клипчета с настоящата си приятелка Цвети. \r\n\r\n „Не знам как това клипче е попаднало в интернет, най-вероятно при някои от купоните у нас някой го е видял и си го е прехвърлил“, обяснява певецът. \r\n \n\t\t\t\t\t\t", "date": "2018.09.25", "title": "Криско се сети: Снимах порноклипа от глупост"}
{"url": "http://www.bnews.bg/article/249270-tsatsarov_proizvodstvoto_na_nelegalni_aktsizni_stoki_stava_prestaplenie_v_nk", "text": "\n Нелегалното производство на акцизни стоки ще бъде преследвано като престъпление. Това ще бъде записано в Наказателния кодекс, обяви главният прокурор Сотир Цацаров на пресконференция в Министерството на финансите. Към момента се наказват единствено притежанието и продажбата на нелегално произведени цигари и алкохол, но не и производството им. С други промени в закона ще бъде въведен и регистрационен режим за машините и съоръженията, чрез които се произвеждат акцизните стоки. Срокът за разписване на промените е до края на следващата седмица. \r\n\r\n Решението за промените в закона е взето на среща, организирана от финансовия министър и с участието на министъра на вътрешните работи Младен Маринов, на правосъдието Цецка Цачева и на председателя на комисията по правни въпроси Данаил Кирилов, предаде БНР.  \r\n \n\t\t\t\t\t\t", "date": "2018.09.25", "title": "Цацаров: Производството на нелегални акцизни стоки става престъпление в НК"}
{"url": "http://www.bnews.bg/article/249267-prevozvachat_sofiya_plovdiv_prodalzhava_da_kara_sas_schupeno_staklo", "text": "\n Превозвач по линията София – Пловдив – Свети Влас за втори път в рамките на месец транспортира пътници в автобус с пукнато челно стъкло. \r\n\r\n От фирмата коментираха, че прозорецът се е спукал по време на пътуването.  \r\n\r\n Дъщерята на Семейство Иванови се качва на вечерния автобус за Пловдив в неделя. Вижда пукнатината на предния прозорец, която вече са на магистралата и се обаждана майка си. \r\n\r\n „И ако миналият път пукнатината е била до средата т.е. пред погледа на шофьора, то този път пукнатината беше открай до край. Всичките им предни стъкла сигурно са счупени или се чупят през ден”, коментира Маруся Иванова. \r\n\r\n В двата случая става въпрос за различни коли на фирмата. И преди двайсетина дни, и сега обяснението на превозвачите е, че стъклото се е спукало, след като автобусът излиза от гаража изправен. \r\n\r\n И тогава и сега Маруся Иванова подава сигнали до всички институции отговорни за контрола на автобусите по пътищата – резултат до момента няма. \r\n\r\n Автобусът не можело да бъде подменен преди да приключи курса, коментираха по телефона за bTV от „Юнион Ивкони”. В противен случай пътниците трябвало да стоят и да чакат на пътя, предаде БТВ. \r\n \n\t\t\t\t\t\t", "date": "2018.09.25", "title": "Превозвачът София-Пловдив продължава да кара със счупено стъкло"}
{"url": "http://www.bnews.bg/article/249272-neshto_strashno_se_sluchva_kray_nos_emine_izpluvaha_dva_trupa_a_malko_po_kasno_i", "text": "\n Двама рибари се удавиха, а трети успя да се спаси. Инцидентът стана край нос Емине. Рибарите са влезли в морето, за да изтеглят мрежите си за паламуд, поясни БНР. \r\n\r\n В началото морето е било спокойно, но след час силният вятър предизвикал пет бала вълнение. Винтът на лодката се заплел в мрежите. Това е най-вероятната причина за обръщане на плавателния съд, заяви кметът на Свети Влас Иван Николов. \r\n\r\n \"Излезли са, за да си издърпат мрежите. Това става след \"Елените\", в посока нос Емине. Двигателят на лодката отказва да работи. Вдига се голяма вълна с много силен вятър. Вълните започват да бият на борд, обръща се лодката. Единият човек се е оплел в мрежите\", обясни Николов. \r\n\r\n Другият е успял да си сложи спасителна жилетка и той е оцелял. Третият е издържал около десетина минути. Силите явно не са му стигнали и той се е удавил. \r\n \n\t\t\t\t\t\t", "date": "2018.09.25", "title": "НЕЩО СТРАШНО СЕ СЛУЧВА КРАЙ НОС ЕМИНЕ! Изплуваха два трупа, а малко по-късно и....."}
{"url": "http://www.bnews.bg/article/249269-5_godishnata_shterka_na_kim_kardashiyan_seftosa_modniya_podium_s_kozhena_pola", "text": "\n Светската лъвица Ким Кардашиян въвежда децата си в света на модата още от най-ранните им години. Дъщерята на Ким и рапъра Kanye West - 5-годишната Норт Уест взе участие в шоуто на L.O.L. Surprise Fashion Show. Това съобщава Huffington Post. Момичето се появи пред публиката в образа на една от любимите й кукли - L.O.L. Surprise. Тя бе облечена в червена кожена пола, черен топ, кожено яке и слънчеви очила. Момичето подчерта имиджа си с червено червило и стилна чанта. Преди това Норт се снима в рекламна фотосесия за марката Fendi. Момичето каза, че иска да работи в модната индустрия. \r\n  \r\n \n\t\t\t\t\t\t", "date": "2018.09.25", "title": "5-годишната щерка на Ким Кардашиян сефтоса модния подиум с кожена пола"}
{"url": "http://www.bnews.bg/article/249275-ot_poslednite_minuti_ogromen_pozhar_lumna_kray_piza_stotitsi_sa_evakuirani_ima_li_zhertvi", "text": "\n Голям горски пожар е принудил евакуацията на стотици хора от къщите им в Тоскана, като пожарникарите се борят с пламъци, раздухвани от силни ветрове, съобщава Нова телевизия. \r\n\r\n Около 600 хектара са били погълнати от пожара, каза главният пожарникар Уго Д'Ана пред местна телевизия, като добави, че макар и сега стихията да е одържана, ще отнеме часове да бъде потушена. Пожарът \"почти сигурно“ е причинен от палеж, каза той. \r\n\r\n Две противопожарни хеликоптера изсипват вода върху пожара и 80 пожарникари, подпомогнати от 50 доброволци, се справят с пламъците, които избухнаха в понеделник в близост до Пиза в Северна Италия. Около 500 жители са евакуирани, след като се подпалиха маслиновите горички. Във вторник четирите противопожарни хеликоптера останаха на земята поради силните ветрове. \r\n\r\n   \r\n \n\t\t\t\t\t\t", "date": "2018.09.25", "title": "ОТ ПОСЛЕДНИТЕ МИНУТИ! Огромен пожар лумна край Пиза! Стотици са евакуирани! Има ли жертви?"}
{"url": "http://www.bnews.bg/article/249260-sestrata_na_tsveti_pironkova_probi_v_el_ey", "text": "\n Сестрата на Цвети Пиронкова–Елисавета проби в Лос Анджелис. Чаровницата, която по професия е художник и от години живее и работи в Америка, сама се похвали за невероятния си успех. Елисавета за първи път става част от подобен мащабен проект и е поканена да рисува по най-новата сграда на престижния университет „Лойола Меримаунт” с графичен стенопис. \r\nСред възпитаниците на учебното заведение са синът на Майкъл Джексън–Принс, носителят на „Оскар” за музиката на „Скорост” и „Гладиатор” Боб Биймър, както и адвокатът на О. Джей Симпсън–Джони Кокран. \r\n„Това е едно от най-интересните неща, които съм правила досега! Спечелих конкурс на университета за графичен дизайн на масивен стенопис, рисунките ми бяха изписани на две стени, таван и под в главното асансьорно лоби\", споделя Ели, пише \"България днес\". \"Рисуването на ръка и минималната фотошоп обработка ми отнеха близо 3 месеца работа”, разказва за успеха си Елисавета. \r\nСестрата на бившата N1 в родния тенис е изрисувала на ръка хиляди миниатюрни детайли. “Детайлите са въображаеми и се свързват най-вече с живота в университета и студентските преживявания. За мен беше истинска чест да оставя следа креативност там”, споделя още Ели. \r\nЧаровницата е нарекла проекта си „Тухлен двор”. А студентите имат възможност да й се възхищават от края на август, когато отваря врати и най-новата сграда на престижното училище в САЩ. \r\n„Сградата, в която се помещава стенописът ми, сама е произведение на модерния архитектурен дизайн. Чувствам се истински признателна за този шанс да покажа изкуството си в Лос Анджелис”, казва още Елисавета. \r\nТалантът и успехът й обаче съвсем не са случайни. Елисавета и Цвети са внучки на един от най-големите таланти на българската живопис–художникът и творец Енчо Пиронков. \r\n \n\t\t\t\t\t\t", "date": "2018.09.25", "title": "Сестрата на Цвети Пиронкова проби в Ел Ей "}
{"url": "http://www.bnews.bg/article/249273-protestirashti_blokiraha_gkpp_dunav_most_vizhte_prichinata", "text": "\n Ловджии протестираха днес по обяд в района на ГКПП \"Дунав мост\" край Русе срещу проект на заповед на Министерството на земеделието, храните и горите, която забранява груповия лов на дива свиня по поречието на река Дунав. \r\n\r\n Според Десислав Маринов - от ловната дружинка в русенското село Николово, рискът от болестта африканска чума по свинете може да се намали, но трябва да се ловува. Опитите за индивидуален лов са безуспешни. По думите му дивите свине мигрират денонощно и за тях река Дунав не е препятствие. \r\nСпоред Любомир Димитров - от ловната дружинка в Горно Абланово, ако в даден район не се ловува, то прасетата ще се съберат там, тъй като търсят тихи и спокойни места, а им предстои и брачен период. Той обясни, че ако заповедта бъде издадена, тя ще засегне около 220 ловни дружинки по цялото поречие на Дунав. \r\nПрочетена бе и декларация с исканията на протестиращите, след което те навлязоха в кръговото кръстовище в района на граничния пункт и блокираха движението за около половин час. \r\n\r\n С ловджиите се срещна и областният управител на Русе Галин Григоров, който подкрепи исканията им. \r\n\"Проектът на заповедта няма да реши проблема. Няма никаква възможност да бъде намалена популацията на дивите прасета, ако няма гонки или групов лов с кучета. Сега е моментът ловът да бъде разрешен\", каза Григоров и допълни, че вече е водил разговори с отговорните институции по темата. \r\nПо думите му всички мерки за евентуалното навлизане и разпространение на болестта африканска чума по свинете в Русенско са предприети. Григоров посочи, че в община Сливо поле стопаните са разбрали за риска от опасното заболяване и всички домашни прасета са били заколени. Областният управител очаква това да бъде предприето и в останалите общини в региона. \r\n \n\t\t\t\t\t\t", "date": "2018.09.25", "title": "ПРОТЕСТИРАЩИ БЛОКИРАХА ГКПП \"ДУНАВ МОСТ\"! Вижте причината! "}
{"url": "http://www.bnews.bg/article/249274-merkel_s_ostra_kritika_kam_velikobritaniya_vreme_e_tereza_mey_da_reshi_kakvo_iska", "text": "\n Според германския канцлер Ангела Меркел Великобритания все още не е заела ясна позиция по това какви отношения иска с ЕС след Brexit. Меркел предупреди, че остават само „шест до осем седмици“ за постигане на споразумение. \r\n\r\n Успехът на предстоящите преговори зависи „в голяма степен от това какво Великобритания наистина иска, а по този въпрос дискусията все още не е напълно ясна“, каза Меркел на бизнес конференция в Берлин, предаде БГНЕС. \r\n\r\n Меркел повтори позицията на останалите 27 държави-членки на ЕС, че \"не можете да принадлежите към единния пазар, ако искате да се придържате само към един от принципите му, но не и към другите три\". \r\n\r\n Брюксел вярва, че Тереза Мей иска Великобритания да запази предимствата на свободната търговия със стоки с ЕС, без да следва трите основни принципа свободното движение на хора, услуги и капитали през границите. Британският премиер Тереза Май отвърна на удара в петък в ЕС, след като Брюксел категорично отхвърли нейния план за Brexit, заявявайки, че отказът за компромис е \"неприемлив\" и предупреди, че тя все още е готова да се отдръпне от преговорите. \r\n\r\n  Мей обвинява Брюксел за \"безизходицата\" само седмици преди крайния срок за сключване на споразумение - и шест месеца преди британците да напуснат ЕС през март. Меркел каза още, че специалната среща на върха през ноември вероятно ще се състои, но предупреди, че \"предстоят шест до осем седмици усилена работа, през които трябва да вземем политически решения\". \r\n\r\n \r\n  \r\n \n\t\t\t\t\t\t", "date": "2018.09.25", "title": "МЕРКЕЛ С ОСТРА КРИТИКА КЪМ ВЕЛИКОБРИТАНИЯ: Време е Тереза Мей да реши какво иска "}
{"url": "http://www.bnews.bg/article/249265-15_momiche_potroshi_sebe_si_i_dvama_priyateli_pri_katastrofa", "text": "\n Трима младежи са пострадали, след като управляван от 15-годишно момиче автомобил се е блъснал в крайпътно дърво, съобщиха от ОДМВР-Сливен. \r\n\r\n На 23 септември от телефон 112 е получен сигнал за настъпило пътно произшествие на пътя за село Загорци, община Нова Загора. На място е изпратен полицейски екип, който е установил, че лек автомобил „Ситроен“, управляван от непълнолетно 15-годишно момиче от град Нова Загора се е ударил в крайпътно дърво на кръстовище на пътя за село Загорци. \r\n\r\n От произшествието са пострадали водачката и двама пътници в автомобила- момчета на 18 години също от Нова Загора. \r\n\r\n Пострадалите са откарани в МБАЛ-Сливен за оказване на медицинска помощ. По случая е образувано досъдебно производство. \r\n \n\t\t\t\t\t\t", "date": "2018.09.25", "title": "15-момиче потроши себе си и двама приятели при катастрофа"}
{"url": "http://www.bnews.bg/article/249255-suzanita_se_varna_pri_staroto_si_gadzhe", "text": "\n Дъщерята на певеца Орхан Мурад си прибра старото гадже, който заработва като охранител, съобщава \"Телеграф\". 15-годишната певица, която преди седмица се похвали с нов любим, вчера призна, че отново е с предишното си гадже Александър Атанасов. \r\n\r\n Тя сподели пред последователите си в Инстаграм, че двамата са заедно от 9 месеца и дори и да са имали някакви проблеми, то вече всичко е останало в миналото. На въпрос, зададен от неин фен – дали би му изневерила и дали би му простила забежка с друга жена, тя бе категорична, че това не може да се случи в никакъв случай. \r\n \n\t\t\t\t\t\t", "date": "2018.09.25", "title": "Сузанита се върна при старото си гадже "}
{"url": "http://www.bnews.bg/article/249263-mladen_marinov_chaka_borisov_da_mu_kazhe_koy_shte_bade_glaven_sekretar_na_mvr", "text": "\n Все още няма решение кой да е новият главен секретар на МВР. \r\n\r\n Това съобщи в Пазарджик министърът на вътрешните работи Младен Маринов. \r\n\r\n Той допълни, че след като премиерът Борисов се прибере от САЩ, където е на посещение, ще бъдат обсъдени кандидатурите за най-висшата професионална длъжност във вътрешното министерство. \r\n\r\n \" Не мога да говоря за неща, които все още не са решени.\", заяви министърът и отказа да се ангажира с прогнози, кога ще бъде определен и назначен новият гл. секретар на МВР.  \r\n \n\t\t\t\t\t\t", "date": "2018.09.25", "title": "Младен Маринов чака Борисов да му каже кой ще бъде главен секретар на МВР"}
{"url": "http://www.bnews.bg/article/249251-shefat_na_levski_leti_v_ikonomichna_klasa_i_odumva_aleksey_video", "text": "\n Босът на БТК и \"Левски\" Спас Русев пътува с простолюдието в икономичната класа на самолета на \"България еър\" от Лондон до София снощи. \r\n\r\n Русев не спря да говори по двата си джиесема непосредствено преди излитане, забеляза бдителен репортер на ПИК. Наложи се дори стюардесите да му направят забележка. \r\n\r\n По време на оживените си разговори - ту на български, ту на английски, международният лобист не спря да одумва лице с името \"Алексей\". Коментираше какви са \"опциите и офертите пред него\". В един момент дори спомена, че би могло да бъде компенсиран с \"държавна поръчка\". \r\n\r\n Какво е общото между \"Алексей\", \"държавните поръчките\" и Спас Русев, не стана ясно от случайно дочутите телефонни реплики. \r\n\r\n В София босът, натоварен с четири сака, бе посрещнат от шофьор с тузарски \"Рейндж Роувър\". \r\n\r\n \r\n\r\n   \r\n \n\t\t\t\t\t\t", "date": "2018.09.25", "title": "Шефът на \"Левски\" лети в икономична класа и одумва \"Алексей\" (ВИДЕО)"}
{"url": "http://www.bnews.bg/article/249268-barekov_otlichen_za_konferentsiyata_v_nyu_york_mnogo_dobar_za_rechta_pred_oon_i_slab_2_za_piarite_i_ehidnite_oponenti_koito_chakat_sasht_da_im_svarshi_rabotata", "text": "\n Прословутата снимка в гръб на премиера Бойко Борисов с американския президент Доналд Тръмп коментира евродепутатът Николай Бареков, който писа оценки на конференцията, речта и ПР-ите: С едно изречение моята оценка дотук “Отличен” за Конференцията в Ню Йорк, гледах я на живо по sky news, “Много добър” за речта пред ООН и “Слаб 2” за пиарите и ехидните опоненти, които чакат САЩ да им свърши работата. \r\n\r\n *Публикуваме без редакторска намеса. \r\n\r\n \"С риск пак да ви кажа истината в очите, па ме бийте. Имам поне три снимки с Тереза Мей, Дейвид Камерън и поне 10 с Юнкер и различни, но важни президенти и премиери - в гръб. От моя гръб само очите им се виждат. Просто не съм ги публикувал и съм ги запазил за децата. Често дори протокола на тези хора въобще не си дава сметка как другите ще излязат на снимката. Какъв е проблемът, че Бойко Борисов отишъл да стисне ръката на американския президент...И аз бих направил така. Двама мъже стиснали ръце. Къде е тук компроматът? А Корнелия Нинова би прехвърлила президиума като същинска Стефка Костадинова, за да гушне Доналд Тръмп и да разправя после колко е близка със САЩ.  \r\n\r\n За Марешки и Каракачанов даже ме е срам да си помисля, ще го олигавят. Бил съм пет пъти в Белия дом последните две години и за съжаление....САЩ си харесват Борисов и ГЕРБ. Това ли е кусурът, който намерихме. Конференцията за наркотиците е важна. Още по-интересно беше изказването в ООН. Премиерът се похвали със стартирането на преговорите по ново споразумение между ЕС и държавите от Африка, Пасифика и Карибите. \r\n\r\n Иронията е, че съм единственият български евродепутат, който е работил за това в най-бедните държави на света като Хаити, Тимор Лесте и Гамбия, в Европарламента като член на тази престижна комисия. Тоест Борисов се похвали само с моя труд в цяла реч пред ООН, макар, че съм низвергнат и охулен в родината. Лошото е, че народът май не се вълнува от реалните проблеми на нацията и Европа, а следи пиар тактиките. \r\n\r\n Нека от “противниковия” лагер не злобеят, защото кавгите между нашите политици на международната сцена ни излагат пред света. Казвам ви го от скромния си опит като представител на Европа в близо 80 държави по цялото земно кълбо. С едно изречение моята оценка дотук “Отличен” за Конференцията в Ню Йорк, гледах я на живо по sky news, “Много добър” за речта пред ООН и “Слаб 2” за пиарите и ехидните опоненти, които чакат САЩ да им свърши работата. А преводачката на Борисов е гениален преводач (познавам я лично) и очевидно слаб фотограф.\" \r\n \n\t\t\t\t\t\t", "date": "2018.09.25", "title": "БАРЕКОВ: “Отличен” за Конференцията в Ню Йорк, “Много добър” за речта пред ООН и “Слаб 2” за пиарите и ехидните опоненти, които чакат САЩ да им свърши работата!"}
{"url": "http://www.bnews.bg/article/249261-otkriha_martav_izcheznal_mazh_ubiystvo_e", "text": "\n \r\nОбявен за издирване 34-годишен мъж е бил открит мъртъв в гора край шуменското село Вълнари. \r\n\r\n Сигнал за изчезването на Рейхан М. е подаден от неговите близки на 18 септември тази година. Тялото на младия мъж е намерено в напреднал стадий на разлагане на 21 септември. \r\nНа мястото е извършен оглед от прокурор от Окръжната прокуратура в Шумен и полицейски служители. \r\n\r\n Образувано е наказателно производство по случая. Интензивните действия по разследването ще дадат отговор за фактите и обстоятелствата, при които е настъпила смъртта на младия мъж. Назначени са експертизи, съобщиха от държавното обвинение. \r\n  \r\n \n\t\t\t\t\t\t", "date": "2018.09.25", "title": "Откриха мъртъв изчезнал мъж, убийство е!"}
{"url": "http://www.bnews.bg/article/249250-poredni_promeni_v_zdvp_peshehodtsite_shte_sa_bez_predimstvo", "text": "\n Драстични промени в Закона за движение по пътищата обмисля работната група в Министерство на транспорта. Те са насочени, както към младите водачи, така и към опасните шофьори. В закона се изписват седем нарушения и ако водач направо три от тях в рамките на две години, ще губи правоспособността си и контролни точки, след което трябва да извърви цялата процедура по възстановяването им. Има и идея да бъде премахнат т.нар. златен талон и всички привилегии, които той предоставя, пише \"Флагман\". \r\n\r\n Втората група шофьори, към която са насочени промените, са водачите без опит. Едва след като минат изпитателния период с придружител, те ще получават книжка. Дори и след като вземат книжка, следващите години поведението им на пътя ще бъде следено изкъсо. Промените ще важат за всички шофьори, без значение дали са на 18 или 60 г. \r\n\r\n В закона са разписани и промени в определението пешеходна пътека, както и че задължително трябва да е маркирана и сигнализирана. С тях ще се променят текстове, въведени от преди двадесет години, че продължението на тротоара е пешеходна пътека. Скоро пешеходците вече няма да са с предимство. \r\n  \r\n \n\t\t\t\t\t\t", "date": "2018.09.25", "title": "Поредни промени в ЗДвП  -  пешеходците ще са без предимство!"}
{"url": "http://www.bnews.bg/article/249254-pak_sme_na_46_o_myasto_po_ikonomicheska_svoboda_sled_botsvana", "text": "\n За втора поредна година България се нарежда на 46-а позиция от общо 162 държави по света по икономическа свобода според доклад, изготвен от канадския институт \"Фрейзър\". \r\n\r\n Докладът в \"Икономическа свобода по света: годишен доклад 2018\" представя картината за 2016 година, която е последната година, за която има налични официални данни за всички страни. Докладът е разпространен за България от Института за пазарна икономика (ИПИ). \r\n\r\n Изследването измерва икономическата свобода - свободния избор, конкурентните пазари, защитата на собствеността, върховенството на правото и други.  \r\nПредставянето на държавите се изразява в резултат от 0 до 10 точки, като 10 точки съответства на максимална икономическа свобода. \r\n\r\n Резултатът на България в тазгодишното изследване е 7.41 точки. През миналогодишния доклад страната ни получава 7.40 точки. \r\n\r\n За сравнение Ботсвана и Перу са непосредствено преди България с по-висок резултат, а Уганда и Монголия - след страната ни. \r\n\r\n Отчита се, че за една година икономическата свобода в България е нараснала с едва 0.01 точки, което трудно може да се интерпретира като чувствителен напредък, пишат от ИПИ. \r\n\r\n Мястото на България е обусловено от оценката на икономическата свобода по няколко показателя. \r\n\r\n Първият - \"Размер на правителството\".  \r\nПо този показател страната ни получава 7.02 точки. България получава максимални точки за плоския данък, но общият резултат е намален заради размера на правителствените разходи и на държавните трансфери и субсидии. Оценката е същата и за 2015 година. \r\n\r\n Вторият показател - \"Съдебна система и право на собственост\".  \r\nТук България получава 4.83 точки. Наблюдава се спад в сравнение с миналогодишния доклад, отразяващ данни за 2015 година. Тогава оценката за страната ни по показателя е била 4.88 точки. \r\n\r\n България продължава да получава ниска оценка именно заради този показател, обясняват от ИПИ. Според анализаторите по-лошото е, че оценката по показателя отново се влошава, като основните причини за това са ниските оценки за независимостта и безпристрастността на съда, както и за доверието в полицията. \r\n\r\n Третият показател - \"Достъп до сигурни и стабилни пари\".  \r\nВ тази категория България от години получава най-високата си оценка - 9.44 точки. \r\n\r\n Валутният борд продължава да гарантира стабилни пари, а инфлацията остава сравнително ниска (към 2016 година). Страната отново получава максималния брой точки за възможността за свободно поддържане на банкови сметки в чуждестранна валута. \r\n\r\n Четвъртият показател - \"Свобода на международната търговия\".  \r\n\r\n Тук страната ни получава оценка от 8.12 точки. Резултатът отразява ниските мита в международната търговия, но и отрицателното влияние на регулаторните пречки. \r\n\r\n Петият показател - \"Регулиране на кредита, труда и бизнеса\".  \r\nВ тази графа страната ни получава 7.61 точки. Резултатът е следствие от относително слабото регулиране на кредитните пазари и същевременно от тежките регулации за труда и бизнеса. \r\n\r\n Оценките отразяват сериозните регулации при наемането и освобождаването на работници, тежката и скъпа бюрокрация, множеството административни изисквания към бизнеса, както и високото ниво на корупция. \r\n \n\t\t\t\t\t\t", "date": "2018.09.25", "title": "Пак сме на 46-о място  по икономическа свобода, след Ботсвана"}
{"url": "http://www.bnews.bg/article/249253-tsenite_na_toploto_skachat_i_ot_1_yanuari", "text": "\n Комисията за енергийно и водно регулиране не изключва ново увеличение на цената на природния газ от 1 януари. Това стана ясно от думите на председателя на енергийния регулатор Иван Иванов. До края на седмицата на регулаторът трябва да вземе окончателно решение дали да повиши цената на синьото гориво с близо 14 процента, което със сигурност ще доведе до ново поскъпване на парното и топлата вода. Цената на тока обаче няма да се променя, каза Иванов. \r\n  \r\n\"С притеснение ще отбележа, че цената на суровия петрол продължава да бъде много висока, но в крайна сметка не мога да направя никаква конкретна прогноза за последното изменение на цените, което трябва да настъпи преди Нова година, като все пак се надявам събитията в международен план да не доведат до по-нататъшно повишаване. Може да има както повишение, така и намаление на цените. Това зависи от фактори извън България. Ако например САЩ се върнат в иранската сделка, веднага ще има намаление на цените на суровия петрол. Но за момента няма такива нагласи. Все пак, ако има някакво повишение на цената на природния газ, първо ако то се задържи в рамките на 5%, цените на топлинната енергия няма да бъдат повишавани. Второ, най-важният енергиен носител за всички български граждани, домакинства и бизнес е цената на електрическата енергия. Комисията намери необходимия буфер, необходимите резерви поради това, че има излишък от средства, събрани от фонда \"Сигурност на енергийната система\". Към момента докладът е с предложение да не се променя цената на електрическата енергия\". \r\n\r\n Омбудсманът Мая Манолова попита КЕВР какви са основанията точно за този процент увеличение и настоя, че хората трябва да са наясно и да им бъде обяснено как точно се формира цената на увеличението. \r\n \n\t\t\t\t\t\t", "date": "2018.09.25", "title": "Цените на топлото скачат и от 1 януари?"}
{"url": "http://www.bnews.bg/article/249242-masovi_dela_za_neizplateni_trudovi_vaznagrazhdeniya_tresat_armiyata", "text": "\n   \r\nМасови дела за неизплатени трудови възнаграждения тресат армията! Какво се случва в армията ни и защо военнослужещите масово завеждат дела за неизплатени заплати се питат гражданите през последните дни. Само в Районен съд- Бургас тази сряда са насрочени шест дела срещу Военно формирование 32890 известно още като военноморската база. \r\n\r\n Гражданите се питат как да разчитаме на армията, като я съдят нейните служители за неизплатени заплати? Хората негодуват и от мълчанието на медиите по този толкова важен въпрос за сигурността на държавата. \r\n\r\n Какви са причините за тези дела и защо не са изплатени заплатите на военнослужещите също се пази в тайна от ресорното министерство.Вероятно цялата истини ще лъсне когато в сряда предстои да се гледат в бургаския районен съд следните дела срещу Военно формирование 32890 по искове за трудово \r\nвъзнаграждение както следва:  дело No 6589/2014;  дело No 990/2016;  дело No 2730/2018; дело No 885/2015; дело No 2114/2015;дело No 1372/2016. Прави впечатление, че някои от делата са заведени още през 2014 г, а други през 2015 и 2016 г. има и дела от тази година, което потвърждава притесненията на гражданите за сериозни проблеми за сигурността ни. \r\n  \r\n \n\t\t\t\t\t\t", "date": "2018.09.25", "title": "Масови дела за неизплатени трудови \r\nвъзнаграждения тресат армията!"}
{"url": "http://www.bnews.bg/article/249244-zapochvat_masovi_protesti_sistemata_ni_ubiva_sistemata_e_blokirala", "text": "\n Майките на деца с увреждания започват серия от масови протести в цялата страна. Те са под наслов \"Системата ни УБИВА - Системата е блокирала\". \r\n\r\n Първите протести са насрочени за следващия вторник, 2-ри октомври. Освен в столицата са предвидени акции във Враца, Пазарджик, Силистра и Стара Загора. \r\n\r\n Майките на децата с увреждания настояват за спешни реформи в социалната система, здравеопазването, образованието и съдебната власт. \r\n\r\n Това е информацията за събитието, публикувана във Фейсбук от организаторите:  \r\n\r\n \"Заклевам се в името на Република България да спазвам Конституцията и законите на страната И ВЪВ ВСИЧКИТЕ СИ ДЕЙСТВИЯ ДА СЕ РЪКОВОДЯ ОТ ИНТЕРЕСИТЕ НА НАРОДА. Заклех се.\"  \r\nТова е клетвата, която народните представители; президента и вицепрезидента; и членовете на Министерски съвет, полагат преди встъпването си в длъжност. \r\n\r\n 120 дни пред Народното събрание стои опъната палатка на протестна инициатива „Системата ни УБИВА“. За 120 дни подобни палатки се опънаха в цялата страна. 120 дни майки на деца с увреждания се надяват да бъдат чути и разбрани от хората, заклели се да се ръководят от интересите на народа си… \r\n\r\n 120 дни и едва 10-ина народни представители дойдоха да поговорят с нас. За 120 дни наблюдавахме едно умело „тупане на топката“ – отлагане във времето и размотаване с идеята да се откажем, да загубим енергия и протеста ни да отшуми. \r\n\r\n За 120 дни ние не се продадохме, не позволихме протеста ни да бъде яхнат, не се отказахме … и няма да се откажем. \r\n\r\n Защото ние искаме РЕФОРМИ!  \r\nРеформи в социалната система! \r\nРеформи в системата на здравеопазването! \r\nРеформи в образователната система! \r\nРеформи в съдебната с система! \r\n\r\n И искаме тези реформи да започнат сега! \r\nИскаме да се спре с „тупкането на топката“ и да се сложи край на този безкраен „Преход“. \r\n\r\n Системата десетилетия наред угнетява най-беззащитната част на обществото ни – хората с увреждания. Системата ощетява и съгражданите ни, които нямата досег с хора с увреждания, защото когато една система не работи за най-слабия, тя-просто не работи. А системата се финансира от нашият труд – нашите данъци. Системата е КОРУМПИРАНА и отхвърля всякакви реформи, защото с реформите ще „секне кранчето“ - ще се пресече корупцията. \r\n\r\n Системата ни изправи до стената. Нас, майките на деца с увреждания – буквално! И ни направи силни. И ни направи смели. Ние не можем да се откажем от борбата за реформите. Без тях децата ни ще загинат! \r\n\r\n Започваме серия от протести до постигане на ВСИЧКИ РЕФОРМИ! \r\nНа 02.10.2018 г. организираме първият от тези протести с искане за реализиране на предложените от нас реформи в социалната система! \r\n\r\n Ние, майките, търсим подкрепа от ГРАЖДАНСКОТО ОБЩЕСТВО! Вярваме, че в България има такова!\" \r\n \n\t\t\t\t\t\t", "date": "2018.09.25", "title": "Започват масови протести: Системата ни УБИВА - Системата е блокирала!"}
{"url": "http://www.bnews.bg/article/249245-otnovo_drama_s_asansyor_v_kyustendil_pozharnikari_spasiha_tri_zasednali_detsa", "text": "\n Три деца заседнаха в асансьор в кв. „Запад“ в Кюстендил. Служители на Районната служба \"Пожарна безопасност и защита на населението\" са оказали помощ за изваждането им. \r\n  \r\nДецата са невредими. Причина за засядането на асансьора е техническа неизправност. Сигналът за инцидента е подаден в 15.39 ч. в понеделник. \r\n\r\n Екипи на районните служби \"Пожарна безопасност и защита на населението\" са се отзовали и на пет сигнала за произшествия. Те са били за отстраняване на опасно надвиснали дървета и предмети, поради силния вятър. Няма пострадали хора, информира говорителят на Областната дирекция на МВР в Кюстендил Катя Табачка. \r\n\r\n Припомняме, че  \r\n \n\t\t\t\t\t\t", "date": "2018.09.25", "title": "ОТНОВО ДРАМА с асансьор в Кюстендил! Пожарникари спасиха три заседнали деца!"}
{"url": "http://www.bnews.bg/article/249246-bsp_izhvarli_bencho_benchev_ot_obshtinskiya_post_v_burgas", "text": "\n БСП отстрани Бенчо Бенчев от поста зам.-председател на Общинския съвет в Бургас. Докладната за отстраняването на Бенчев бе приета от общинския съвет днес с 29 гласа за, 2 – против и 3 – въздържали се.  \r\n\r\n От днес бизнесменът, който бе задържан в хотел в Турция с издирвания наркобос Димитър Желязков – Очите остава независим общински съветник. Политическото доверие към Бенчев бе снижено, а общинският съвет не дочака изхода от наказателното производство, което стартира срещу него след скандалния арест. \r\n\r\n Преди по-малко от месец Бенчо Бенчев се е оттеглил и от охранителната фирма „Аркус”, свързвана с Димитър Желязков. Собствеността от акции в компанията той е прехвърлил на доскорошния си съдружник Георги Дросев, станал известен с притежанието на автокъща в морския град. Бенчо Бенчев не присъства на заседанието, съобщи Канал 3. \r\n \n\t\t\t\t\t\t", "date": "2018.09.25", "title": "БСП изхвърли Бенчо Бенчев от общинския пост в Бургас"}
{"url": "http://www.bnews.bg/article/249203-emiliya_vtreshti_fenovete_si_pokaza_im_tsyalata_si_anatomiya_goreshti_snimki", "text": "\n Фолкаджийката Емилия окончателно скъса с траура. Четири месеца след катастрофата, при която загина доведеният  й син Феди, чалгарката не показва никакво смирение. След трагедията тя избягваше светски изяви, спря да пее и се обличаше подобаващо. Но това вече е в миналото. \r\nПри едно от последните си участия в столична дискотека певицата се появи  с ултра къса рокля. Дрешката едва скриваше интимните й части, а отзад гледката беше още по-предизвикателна. Емилия беше на висока сцена, а феновете й под нея, така, че с лекота виждаха почти всичко под роклята й. Голотията й допринесе за неприлични подвиквания от почерпени мъже, които се радваха на гледката. Самата Емилия няколко пъти нервно придърпва  роклята си надолу, за да не стане окончателно за резил, пише „България Днес“. \r\n„Не й приляга на Емилия да се облича по този начин. До онзи ден беше в траур, а сега се държи като разгонена тийнейджърка. А и такава къса рокля не приляга на майка с две деца“, цъкаха момичетата в нощното заведение. Снимките вижте  \r\n \n\t\t\t\t\t\t", "date": "2018.09.25", "title": "Емилия втрещи феновете си, показа им цялата си анатомия (Горещи снимки)"}
{"url": "http://www.bnews.bg/article/249247-es_othvarli_brekzit_konservatorite_s_novo_predlozhenie", "text": "\n Британската премиерка Тереза Мей не може да остане на същите позиции, след като на срещата в Залцбург ЕС отхвърли нейния план за Брекзита. Тя обаче не може и да се откаже от него, толкова трудно беше приемането му отвъд Ламанша, пише френският в. \"Еко\". \r\n\r\n Планът от Чекърс не само беше отхвърлен от ЕС, а може и да привлече критиките на твърдите привърженици на Брекзита на конференцията в Бирмингам, която започва този уикенд. \r\n\r\n В същото време твърдите поддръжници на Брекзита в Консервативната партия подкрепиха план, предложен като алтернатива на плана от Чекърс. \r\n\r\n Новият документ предвижда да се постигне с ЕС споразумение за свободна търговия, по модела на това, което ЕС подписа с Канада, както и започването на паралелни дискусии за търговски споразумения със САЩ, Индия или Китай. \r\n\r\n Въпреки, че през 2016 г. 37 на сто от избирателите й гласуваха за оставане в ЕС, Лейбъристката партия не предвижда организирането на нов референдум за Брекзита. Ако такъв бъде организиран, той ще се отнася само до начина на напускане на ЕС, отбелязва в. \"Еко\". \r\n\r\n Твърдите британски защитници на Брекзит и техните печатни органи се опитват за пореден път да заблудят общественото мнение в страната за напускането на ЕС, пише британският в. \"Гардиън\" в редакционна статия. \r\n\r\n Предишната от многото лъжи: че напускането на ЕС ще означава големи инвестиции в британското здравеопазване. \r\n\r\n Новата лъжа: че Великобритания вече има само два избора - между никакво споразумение с ЕС и споразумение за свободна търговия, подобно на това с Канада, сключено в последния момент. Истината обаче е различна: Лондон разполага с време, за да направи това, което реши, както и с множество варианти, от никакво споразумение, до оставане в ЕС. Време е да се мисли по-трезво. \r\n\r\n В нито един момент от дебата обаче твърдите поддръжници на напускането на ЕС не казаха какво искат да представлява Брекзита - всичко, което те предложиха, бяха лъжливи лозунги и цинични обиди, подчертава в. \"Гардиън\". \r\n\r\n Едва вчера това се промени малко, след като предложението за споразумение за свободна търговия беше описано в повече детайли. То обаче съдържа списък от области, в които се подразбира, или директно се казва, че предстои да бъде ограничен държавния контрол. \r\n\r\n Документът предвижда една Великобритания, в която заплатите, сигурността на работните места, данъците и обществените разходи ще бъдат намалени, като начин за конкуренция с ЕС, предупреждава в. \"Гардиън\", отбелязвайки, че промените може да засегнат правата на работниците, стандартите за производство на храни, защитата на околната среда и на личните данни. Платеният отпуск може да стане част от миналото, а националната система за здравеопазване не само няма да получи допълнителни средства, а може и да прекрати съществуването си. \r\n\r\n Подобен план няма подкрепата на Камарата на общините. Единственият план, който има потенциално мнозинство, е за споразумение за свободна търговия с ЕС по модела на Норвегия, отбелязва в. \"Гардиън\", подчертавайки, че то зависи от решимостта на консервативните депутати, подкрепящи оставането в ЕС. \r\n\r\n Твърдолинейните предложения, направени през последната седмица, са само подготовка за войната за Брекзит, която предстои на конференцията на Консервативната партия. \r\n\r\n Хардлайнерите се опитват да принудят правителството на премиерката Тереза Мей да се откаже от плана от Чекърс и всичко, базирано на него. Те не се интересуват какво ще се случи в Ирландия, на трудовия пазар или със защитата на околната среда. Дори по слабите стандарти на Брекзита, това е демонстрация на доктринална политика, подчертава в. \"Гардиън\". \r\n\r\n Консервативната партия изглежда се е отказала от здравия разум по отношение на Брекзита, но Великобритания може да направи нещо по-добро. Извън военно време, Лейбъристката партия рядко е получавала по-добра възможност да говори от името на страната в критичен момент, подчертава изданието. \r\n\r\n Вчера британското правителство одобри новата имиграционна стратегия, към която ще се придържа след напускането на ЕС, пише в. \"Файненшъл таймс\", цитиран от ТАСС. Документът не предвижда гражданите на ЕС да получат приоритетно право за влизане на британска територия. Това обаче може да се промени, ако Лондон и Брюксел постигнат напредък в преговорите за условията на предстоящото разделяне. \r\n\r\n Освен това висококвалифицираните имигранти ще имат преимущество при получаването на британски визи. Секторите, които имат нужда от евтина работна ръка, ще запазят правото да я наемат зад граница, предвижда още новият документ. Режимът ще влезе в сила най-рано през 2021 г., след приключване на преходния период след Брекзита, отбелязва в. \"Файненшъл таймс\". \r\n\r\n   \r\n \n\t\t\t\t\t\t", "date": "2018.09.25", "title": "ЕС отхвърли Брекзит, консерваторите с ново предложение"}
{"url": "http://www.bnews.bg/article/249248-zadarzhame_izdirvan_chernogorets_za_opit_za_ubiystvo", "text": "\n На 22.09.2018г. Софийска градска прокуратура (СГП) внесе искане на основание чл. 13 ал.6 от Закона за екстрадицията и европейската заповед за арести за  временно задържане на черногорския гражданин Предраг Кнежевиц. \r\n\r\n Лицето е обявено за издирване чрез Интерпол от черногорските съдебни власти във връзка с изтърпяване на остатък от 8 месеца лишаване от свобода по постановена спрямо него присъда за опит за убийство. \r\n\r\n След проведено издирване и установяване местонахождението на Предраг Кнежевиц на територията на България, въз основа искането на СГП, Софийски градски съд е постановил задържането му за срок до 40 дни, с оглед постъпване на молба от властите в Черна гора за неговата екстрадиция. \r\n\r\n   \r\n \n\t\t\t\t\t\t", "date": "2018.09.25", "title": "Задържаме издирван черногорец за опит за убийство"}
{"url": "http://www.bnews.bg/article/249243-spored_raychev_boyko_ne_uspyal_da_omagyosa_s_chara_si_tramp", "text": "\n Бойко Борисов винаги е разчитал на личния си чар. Явно в случая със срещата с Доналд Тръмп не сработва. Това не е успех, тъй като той измести президента в това посещение в ООН. Това каза социологът Андрей Райчев. \r\n\r\n „Президентът е в много изгодно положение в конфликта с ГЕРБ. Към него има по-малко критики и има по-висок рейтинг. Това е сблъсък на политики. Българските президенти винаги правят две неща - първо събарят премиера после правят партия. Партиите им, обаче не бележат големи резултати. За България това не е добре. С всеки удар по Радев, Борисов се приближава до политическия си край. Той няма как да събори президента“, прогнозира социологът. \r\n\r\n „Догодина имаме два пъти избори. Планът на коалицията да оцелее до 2019 г. не ми се вижда реален“, заяви Райчев. По думите му коалиционните партньори не могат да постигнат повече от това, което имат сега. „За Борисов е страшно важно да е в ситуация, в която да може да маневрира. Той няма да се съгласи да управлява, ако се почувства заграден. Борисов няма да управлява, ако не чувства властта\", каза още Андрей Райчев. \r\n\r\n   \r\n \n\t\t\t\t\t\t", "date": "2018.09.25", "title": "Според Райчев Бойко не успял да омагьоса с чара си Тръмп"}
{"url": "http://www.bnews.bg/article/249252-nachalnikat_na_kabineta_na_prezidenta_sreshtata_mezhdu_borisov_i_tramp_e_istoricheska_po_svoyata_kratkost", "text": "\n Началникът на кабинета на президента Румен Радев - Иво Христов също коментира снимката на Бойко Борисов и Доналд Тръмп, която обиколи социалните мрежи.  \r\n\r\n \"Срещата бе историческа по своята краткост\", написа Христов във Facebook. А тази сутрин, след като се е запознал със съдържанието на сутрешните блокове, добавя: \"Опорка в блоковете тази сутрин: Борисов и Тръмп не се запознават сега. Чуват се често по телефона\". \r\n\r\n Припомняме, че цялото ръкостискане по инициатива на нашия премиер, прекосил залата, за да се снима с Тръмп и то в гръб, трая точно 3 секунди. \r\n \n\t\t\t\t\t\t", "date": "2018.09.25", "title": "Началникът на кабинета на президента: Срещата между Борисов и Тръмп е историческа по своята краткост!"}
{"url": "http://www.bnews.bg/article/249233-sasht_razmaha_prast_na_rusiya_za_raketnata_ustanovka_v_siriya", "text": "\n Съединените щати предупредиха Русия, че снабдяването на Сирия с модерната система за противоракетна отбрана С-300 би било „голяма грешка”. Съветникът на президента на САЩ Доналд Тръмп по националната сигурност Джон Болтън заяви това в кулоарите на годишната сесия на Общото събрание на ООН. \r\n\r\n Снабдяването на сирийските правителствени сили със системи С-300 би било „значителна ескалация” на вече високите напрежения в региона, подчерта Болтън. Той призова Русия да преосмисли своето решение, което бе обявено вчера.  До две седмици Москва ще достави на Сирия противоракетна система С-300 с цел да подобри противовъздушната отбрана на страната, обяви  руският министър на отбраната Сергей Шойгу. Мерките са в отговор на свалянето на руския \"Ил-20\" над морето миналата седмица със сирийска зенитна система С-200. \r\n\r\n Москва обвини за инцидента Израел, чиито изтребители Ф-16 използвали руския самолет за прикритие, докато атакували цели в сирийската провинция Латакия. САЩ ще говорят с Русия по въпроса за планираните доставки на системи С-300 за Сирия, заяви държавният секретар Майк Помпейо, цитиран от ДПА. \r\n\r\n Помпейо отбеляза, че може да се срещне с руския министър на външните работи Сергей Лавров тази седмица в кулоарите на годишната сесия на Общото събрание на ООН в Ню Йорк. \"Опитваме се да открием всяко място, където има съгласие, че можем да работим заедно с руснаците. Откриваме много места, където те работят срещу американските интереси. И ще ги държим отговорни, че правят това\", заяви Помпейо. \r\n  \r\n \n\t\t\t\t\t\t", "date": "2018.09.25", "title": "САЩ размаха пръст на Русия за ракетната установка в Сирия"}
{"url": "http://www.bnews.bg/article/249234-barekov_ako_borisov_beshe_malko_po_nahalen_mozheshe_da_si_izprosi_selfi_s_tramp", "text": "\n Комичната случка и прочутата снимка на Борисов в гръб на крака пред Тръмп продължава да весели социалните мрежи.  \r\n\r\n Българският премиер, който води нашата делегация в Ню Йорк, явно много е държал да се снима с американския президент Доналд Тръмп, защото след речта му бързо отива до мястото му, заедно с преводачката си, която явно този път има задачата да ги снима. \r\n\r\n Евродепутатът Николай Бареков също коментира здрависването: \r\n\r\n \"Честно, не мога да разбера защо е тоя кодош на гърба на премиера за снимката му с Тръмп. Ако беше малко по-нахален, каквито са повечето фенове, щеше направо да си изпроси селфи с Тръмп и всичко щеше да е точно\" \r\n\r\n Двамата се здрависват, след което Борисов проверява кадъра на телефона ѝ, явно го одобрява, и снимката се появява във Фейсбук профила на ръководителя на правителствената пресслужба Севделина Арнаудова. \r\n\r\n Видео от \"срещата\", публикувано от Борислав Цеков, показва, че здрависването трае точно 3 секунди и не става ясно дали американският президент знае кой е човекът срещу него, съобщи OFFnews. \r\n\r\n В прессъобщение за форума от правителствената пресслужба не се споменава двамата държавници да са си говорили. В текста се казва: \r\n\r\n \"По време на Срещата на високо равнище страните-участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества. Документът визира четири основни точки, които държавите поемат ангажимент да разработят: \r\n\r\n - намаляване на търсенето на наркотични вещества чрез образование, кампании и превенция на злоупотребата с наркотични вещества; \r\n\r\n - разширяване на усилията за лечение, с цел спасяване на живот и насърчава на възстановяването на наркозависимите; \r\n\r\n - укрепване на международното сътрудничество в областта на съдебния, правоприлагащия и здравния сектор; \r\n\r\n - премахване на достъпа до незаконни наркотични вещества чрез спиране на производството и трафика им\". \r\n\r\n В Ню Йорк Борисов се срещнал с президента на Египет Абдел Фатах Ас Сиси и премиера на Република Грузия Мамука Бахтадзе, информира още пресслужбата на МС. \r\n\r\n Пред египетския президент Борисов изтъкнал интереса на България към сътрудничество в областта на енергетиката. Премиера на Грузия той уверил в подкрепата на България за европейската и евроатлантическата перспектива на страната. \r\n\r\n \"Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор „Персийски залив-Черно море” от Иран до България и Гърция, както и по развитието на Транскаспийския международен транспортен маршрут – през Варна и Бургас към Грузия, Азербайджан, Казахстан и Китай, или т. нар. „Нов път на коприната“, подчертал той. \r\n\r\n Грузия е стратегически партньор на ЕС по отношение повишаването на сигурността на енергийните доставки, диверсификацията на маршрутите и източниците на доставки на газ за Европа и България. „България има силен интерес от изграждането на Южния газов коридор“, категоричен бил Борисов. \r\n\r\n Извън тези срещи и снимката с Тръмп, премиерът си прави още снимки за спомен, личи от неговия дневник във Фейсбук и този на Арнаудова. Както BNews вече съобщи, същото направи и външния министър Екатерина Захариева, която придружава Борисов в Ню Йорк. \r\n \n\t\t\t\t\t\t", "date": "2018.09.25", "title": "Бареков: Ако Борисов беше малко по-нахален, можеше да си изпроси селфи с Тръмп"}
{"url": "http://www.bnews.bg/article/249235-vyatarat_ostavi_bez_tok_15_000_domakinstva", "text": "\n Екипите на ЧЕЗ продължават работата си по отстраняване на авариите, причинени от ураганния вятър вчера. Бурята прекъсна електропроводи и остави без захранване близо 15 000 клиенти на компанията в населените места около София. \r\n  \r\nРаботата на аварийните екипи беше затруднена заради силния вятър и падналите дървета. Бурният вятър допринесе и за разпространението на няколко пожара в страната и събори облицовката на мола в Благоевград. \r\n \n\t\t\t\t\t\t", "date": "2018.09.25", "title": "Вятърът остави без ток 15 000 домакинства"}
{"url": "http://www.bnews.bg/article/249236-knsb_lipsva_kontrol_pri_nedeklariraniya_trud", "text": "\n КНСБ организира днес международна конференция в столицата по проблема за сивата икономика и недекларирания труд. Във форума ще вземат участие международни и български експерти, политици, сред които са социалният министър Бисер Петков и специалисти от неговото ведомство. \r\n\r\n Какви са измеренията на сивата икономика и недекларирания труд в България? Справя ли се с нея ефективно българското законодателство? Успяха ли управляващите да изкарат на светло доходите на стотици фирми, които предлагаха работа, но без трудови договори - по тези въпроси говори в \"Преди всички\" Чавдар Христов, вицепрезидент на КНСБ. \r\n\r\n \"Нашето впечатление е, че европейската платформа за недекларирания труд не се прилага. Поради естеството си тя е насочена към координация, а не толкова към сивата икономика и към недекларирания труд. На хоризонта обаче се задава единен европейски орган, който конкретно ще следи какво става с отделните държави. Трябва също да засилим присъствието на държавата при контрола. Предлагаме мерки в тази посока. За нас е важно да продължават усилията срещу неизплащането на заплати и неплащането на осигурителни вноски\", отбеляза Чавдар Христов. \r\n\r\n Относно работещите в чужбина той допълни, че \"още на изхода от България може да е ясно къде отиват хората, вместо после да търсим информация от други държави. Грижата за работещите наши сънародници в ЕС трябва да е същата, както за тези, които работят тук. Има доста прояви, които позволяват да се види дали законът не е достатъчно добър или не се спазва. Трябва да се търсят онези оптимални решения, които да водят до все повече изсветляване.\"   \r\n\r\n Христов подчерта, че вече масово са въведени разплащания през банки. Тази година за пръв път се появи темата за електронно трудово досие и тя тепърва ще се допълва. \r\n \n\t\t\t\t\t\t", "date": "2018.09.25", "title": "КНСБ: Липсва контрол при недекларирания труд"}
{"url": "http://www.bnews.bg/article/249237-lovtsi_blokiraha_feribota_nikopol_turnu_magurele", "text": "\n Протест на ловци срещу подготвяната забрана за групов лов на дива свиня спира движението на ферибота Никопол - Турну Мъгуреле от 8.00 до 11.00 часа при град Никопол. Засегнати са около 220 дружинки или близо 6000 ловци от ловностопански райони от Русе до Видин.  \r\n\r\n Протестът на Плевенската ловно-рибарска дружинка е срещу готвената заповед на Министерството на земеделието. Проектозаповедта е свързана с откритата Африканска чума по свинете и ограничаване на разпространението. Защо протестират ловците? \r\n\r\n Росен Генов допълва:  \r\n\r\n \"Във връзка с готвената заповед за забрана на груповия лов на дива свиня в пограничните райони в десеткилометровата зона от Русе до Видин, като смятаме, че по този начин, ограничавайки правата ни, не допринасят с нищо за намаляване популацията на дива свиня, която се смята за един от източниците на заразата с Африканска чума по свинете. Не може да се осъществи по никакъв начин мониторинг, защото ловците няма да бъдат на терен в гората, няма да могат да отстрелват тези животни и съответно няма да могат да намират евентуално трупове на такива починали животни от болестта. Противоречиви са желанията на държавата. В стремежа си да ограничи тази забрана, веднъж ни призовава да ловуваме интензивно, за да намалим по-голямата популация на дива свиня и веднага респективно след това пък ни забранява да ловуваме\". \r\n\r\n Според изпратени преди време указания на Агенцията по безопасност на храните, днес е крайният срок ловните дружини да изградят, в своите райони, ями за съхранение на странични животински продукти. Изискването е ямите да са достъпни за високо проходима техника. Контролът по изпълнението е възложен на местните горски дирекции. В най-малко 10 членки на Европейския съюз вече има регистрирани случаи на африканска чума по свинете, съобщи Европейската комисия, предаде БНР. \r\n \n\t\t\t\t\t\t", "date": "2018.09.25", "title": "Ловци блокираха ферибота Никопол - Турну Мъгуреле"}
{"url": "http://www.bnews.bg/article/249238-pak_tayna_firma_stoi_zad_saborenata_stena_na_mola_v_blagoevgrad", "text": "\n Силният вятър вчера събори фасадата на търговския център в Благоевград.  \r\n\r\n „Доста се уплашихме, вратата беше затрупана и  не знаехме, че има хора, които да ни насочат как да излезем. Влязохме вътре в мола, защото беше студено, но покривът се тресеше. Изведоха ни през кафето и минути след като излязохме, падна и фасада върху кафето\". Това разказват учениците, които са били в мола в Благоевград за bTV. \r\n\r\n Реалният собственик на сградата е община Благоевград, но тя е отдадена на концесия и концесионерът се грижи за сигурността. „Ремонтът ще бъде за сметка на концесионера, предполагам, че има застраховка\", заяви Иво Николов – зам.-кмет на Благоевград. Той уточни, че не е имал разговори с концесионера и не знае дали от общината са се свързали с него. \r\n\r\n И в Нова тв име на фирма не бе споменато по време на репортажа за същата тема. Стана ясно, че областният управител не е наясно коя е фирмата. \r\n \n\t\t\t\t\t\t", "date": "2018.09.25", "title": "Пак тайна фирма стои зад съборената стена на мола в Благоевград"}
{"url": "http://www.bnews.bg/article/249239-zastrelyaha_mazha_na_nataliya_gurkova_v_yuar_podrobnosti", "text": "\n Трагичен слух разтърси България тази сутрин. Съпругът на Наталия Гуркова Джордже Михалевич е бил убит преди часове в ЮАР.  \r\n\r\n Съпругът на Наталия Гуркова Джордже Михалевич е бил убит в ЮАР вчера вечерта в град Бедфордвю, недалеч от Йоханесбург, пише HotArena.  По информация на властите в Йоханесбург, мъжът е застрелян на светофар Бедфордвю, Гаутенг, в понеделник вечерта. \r\nСвидетели разказват, че двама мъже на мотор са следвали автомобила, спрели са точно до него и са произвели два изстрела срещу водача, през страничното стъкло. След което са избягали. Властите отказват да съобщят подробности за самоличността на жертвата, както и какви са възможните причини за стрелбата. По-късно в социалната мрежа Туитър се появи информация, че жертвата е Джордже Михалевич–съпруг на мис България Наталия Гуркова. Джордже Михалевич е известен бизнесмен, за който се смята, че има връзки с подземния свят. Той управляваше бизнес с диаманти в Африка и от години семейството живее в Йоханесбург. \r\n\r\n Сръбският предприемач е известен още като „Джордж Холивуд” и е собственик на компаниите Sandton Gold и Diamond Exchange и Salon Prive. \r\nПолицейският говорител в Бедфордвю, Андре де Жардер обяви: \"Жертвата е спряла на светофара до Клоуф и Ван Бюрен роуд. Докато е чакал на светофара, до него е спрял един мотор с две лица, които са го застреляли през прозореца. Разследването продължава.\" \r\n \n\t\t\t\t\t\t", "date": "2018.09.25", "title": "Застреляха мъжа на Наталия Гуркова в ЮАР (ПОДРОБНОСТИ)"}
{"url": "http://www.bnews.bg/article/249240-snimka_s_tsenata_na_masloto_vav_velikobritaniya_i_balgariya_vzrivi_sotsialnata_mrezha_snimka", "text": "\n \r\nСнимка с цената на маслото във Великобритания и България взриви социалната мрежа! Оказва се, че една и съща марка масло в една и съща разфасовка се продава на почти два пъти по-висока цена в България. \r\n\r\n Подобен пример бе публикуван в социалната мрежа и за цената на известна марка лютеница,  където цената в България е почти четири пъти по-висока от тази на която се продава във Великобритания. \r\nЕдва ли е нужно да правим сравнение на стандартите на живот между двете държави или да припомняме, че в България над 35% от населението живее под прага на бедността, но е видно, че ценовия геноцид е абсолютно реален, а управляващите се правят, че не го забелязват. \r\n\r\n Вероятно тези цени са съобразени с размера на депутатските заплати, които също плаща бедния български народ, но като прибавим и повишените цени на хляба и предстоящото увеличение на цената на тока и парното можем спокойно да кажем, че управляващите си играят с огъня и търпението на българите. \r\n \n\t\t\t\t\t\t", "date": "2018.09.25", "title": "Снимка с цената на маслото във Великобритания и България взриви социалната мрежа! (СНИМКА)"}
{"url": "http://www.bnews.bg/article/249256-manolova_distantsionnoto_otchitane_na_vodata_e_lobizam", "text": "\n Напрежението около сметките за вода и тъй нареченото \"общо потребление\" станаха причина омбудсманът Мая Манолова да организира дискусия с участието на потребителски организации, граждани, шефа на \"Софийска вода\" и зам.-министърката на регионалното развитие Малина Крумова. \r\n\r\n Манолова приветства факта, че след 14 г. едва сегашният екип на МРРБ е тръгнал да коригира наредбата за ползването на водоснабдителните системи, но в същото време изрази несъгласие с някои от предвидените промени. Дистанционното отчитане, което се въвежда, според омбудсмана е лобизъм. Също така тя не скри, че не смята за справедливо разделянето по равно на \"общото потребление\", защото едно е то при пенсионерка в гарсониера, второ - при тричленно семейство с тристаен апартамент и съвсем друго, ако на партера има действащ магазин. \r\n\r\n Зам.-министърката Малина Крумова не се съгласи, че въвеждането на дистанционното отчитане е лобистко, защото хората ще трябвало да сменят водомерите, само когато им изтече срокът на експлоатация. Освен това, по думите й, дистанционното отчитане било по-справедливо. Според наредбата всички граждани, които все още са на база, до една година трябва задължително да си сложат водомери, за да е реалистично потреблението. жалбите на потребителите бяха причина да започнем промяна на тази наредба. вик-операторите отговарят за експлоатация на публична инфраструктура. Тя опонира на Манолова, че разпределянето по равно между апартаментите на сметките за вода \"общо потребление\" е най-справедливото нещо, защото трябвало да се поддържа инсталацията. \r\n\r\n \"Разпределението по равно е далеч по-справедливо. Фактът, че някой потребява повече вода, не означава, че той има по-голямо технологично въздействие върху инсталацията\", заключи Крумова. Според зам.-министърката общото потребление се формира след навлизането на водата в инсталацията на етажната собственост и там вече вътрешното й разпределение си е отговорност на потребителите. \r\n\r\n Няма как един потребител да плаща показанията само на водомера си, тъй като има ангажимент и към поддръжката на инсталацията, категорична е зам.-министърката. \r\n\r\n Докато Малина Крумова говореше, ядосани граждани подхвърляха реплики, което наложи омбудсманът да направи забележка като домакин на дискусията и да призове за спокойствие. Брожение и непремълчани реплики сред потребителите на дискусията събуди и представянето на шефа на \"Софийска вода\". Самата Крумова пък призна, че министерството тръгнало да променя наредбата заради жалбите на потребителите, предаде Канал 3. \r\n \n\t\t\t\t\t\t", "date": "2018.09.25", "title": "Манолова: Дистанционното отчитане на водата е лобизъм"}
{"url": "http://www.bnews.bg/article/249232-kiko_otkradnal_bmw_i_go_blasnal_v_patrulka_lavitsata_obache_im_izbyaga", "text": "\n Автокрадецът Геоги Воденичаров-Кико бе заловен на място при кражба на кола в столичния кв. \"Витоша\" след денонощна работа на полицаите от Главна дирекция \"Национална полиция\". Заедно с него е бил и другарят му Светослав Петков-Лъвицата, който успял да избяга, съобщава \"24 часа\". \r\n  \r\nДвамата бандити посегнали в 4 през нощта на BMW 740, паркирано пред кооперация. То било на Иван Николов. Двамата отворили колата и тръгнали да бягат, когато били спрени от полицаите от Главна дирекция \"Национална полиция\". Кико ударил BMW-то в патрулка, но бързо бил заловен. Лъвицата избягал с тяхното BMW. Полицията го гонила из целия Студентски град, а той потрошил няколко патрулки. Накрая успял да избяга, разказва още изданието. \r\n  \r\nТой е обявен за издирване. Срещу него има две дела в Софийската районна прокуратура. Кико също има висящо производство там. \r\n \n\t\t\t\t\t\t", "date": "2018.09.25", "title": "Кико откраднал BMW и го блъснал в патрулка, Лъвицата обаче им избяга"}
{"url": "http://www.bnews.bg/article/249216-dilyana_popova_i_asen_blatechki_se_sabraha_obichali_vse_taka_silno", "text": "\n Двамата неразделни, държат се като двойка. Като на главни герои от латиносапунка се развива животът на Диляна Попова и Асен Блатечки. Моделката и актьорът ту си играят на семейство, ту се разделят и накрая никой не може да им хване спатиите. \r\nЗа последното двамата уж бяха скарани и не си говореха, но изведнъж... се хванаха отново. \r\nДвойката реши да се събере за партито по случай рождения ден на сина им Борил. През уикенда малчуганът чукна четири годинки, а Асен и Диляна му подариха празник за чудо и приказ. \r\nЗвездите от \"Стъклен дом\" показаха, че любовта им един към друг не си е отишла, а напротив - тръпката я има. Диляна и Блатечки истински сияеха и не спираха да се усмихват по време на купона за ЧРД на детето им. Те демонстрираха близост, каквато в последните години не сме виждали помежду им. \r\nБлизки до двойката твърдят, че чувствата между Диляна и Асен все още са силни и нищо чудно да се съберат отново. Малкият Борил постоянно питал майка си защо татко не се прибира вечер и не всеки ден си играе с него. \r\nБлатечки и Диляна се постараха да направят незабравим рождения ден на хлапето. Те го изненадаха с огромна торта и куп подаръци, които малчуганът нетърпеливо разопакова. \r\nНаследникът на Блатечки и Попова в момента е фен на динозаврите и родителите му взеха няколко огромни играчки, с които рожбата им да куфее. \r\n \n\t\t\t\t\t\t", "date": "2018.09.25", "title": "Диляна Попова и Асен Блатечки се събраха, обичали все така силно "}
{"url": "http://www.bnews.bg/article/249230-temperaturite_padnaha_vyatarat_ostava_no", "text": "\n Днес облачността ще е променлива, по-значителна над Източна България. \r\n\r\n През нощта над страната духаше силен северозападен вятър. Облачността ще е променлива, по-значителна над Източна България, където ще има краткотрайни валежи и гръмотевици. Сутрешните температури, в по-голямата част от страната, ще бъдат между 7° и 12°, по морския бряг малко по-високи, в София около 6°. Такава е прогнозата за времето на Националния институт по метеорология и хидрология (НИМХ), съобщена от дежурния синоптик Боряна Маркова, цитирана от Фокус. \r\n\r\n Очаква се днес вятърът да отслабне, но ще остане умерен от северозапад. В сутрешните часове на места в източните райони от страната все още ще превалява, но валежите бързо ще спрат, а облачността над цялата страна ще намалее до слънчево. \r\n\r\n Максимални температури предимно между 15° и 20°, в София около 15°. Сигнал до БЛИЦ: В Монтана е страшно! (СНИМКИ)  Над Черноморието преди обяд облачността ще е значителна и на места все още ще има превалявания. Ще духа умерен север-северозападен вятър. Максималните температури на въздуха ще бъдат 18°-20°. Температурата на морската вода е 24°. Вълнението на морето ще бъде 2-4 бала. \r\n  \r\n \n\t\t\t\t\t\t", "date": "2018.09.25", "title": "Температурите паднаха, вятърът остава, но..."}
{"url": "http://www.bnews.bg/article/249231-ovladyaha_pozharite_v_sliven_vyatarat_zatrudnil_gaseneto", "text": "\n Екипи на Регионалната служба „Пожарна безопасност и защита на населението”, МВР, „В и К” и военнослужещи овладяха разпространението на два пожара в Сливен, предизвикани в неделя вечерта заради инцидентни усложнения от силния вятър, съобщиха от областна администрация Сливен. \r\n\r\n Пожарите са избухнали на територията на предприятията „Топлофикация” и „Динамо” в града. Сигналите са получени около 19.00 часа. Създадена е незабавна организация за действие и координация между участниците в спасителните действия, каза Божурски. \r\n\r\n Дейността на екипите е била затруднена от пулсиращия вятър. Въпреки това, към полунощ, разпространението на пожарите е овладяно. Гасенето е продължило с оглед безопасността, съобщи Канал 3. \r\n \n\t\t\t\t\t\t", "date": "2018.09.25", "title": "Овладяха пожарите в Сливен, вятърът затруднил гасенето"}
{"url": "http://www.bnews.bg/article/249241-ninova_vdiganeto_na_zaplatite_e_predizboren_hod_na_gerb", "text": "\n Дали БСП ще подкрепи повишаването на заплатите в обществения сектор с 10%? Това бе попитан лидерът на БСП Корнелия Нинова, която гостува в телевизия Евроком. Тя отговори, че винаги е хубаво да се вдигат доходите, но това изглежда като предизборен ход на управляващите да се купят тези хора. \r\n\r\n \"Не е справедливо такова разпределение на държавните средства - има хора с много по-ниски доходи, има млади семейства, пенсионери. Такива увеличения трябва да се правят пропорционално, а не да се използват да се купи една гилдия, на която разчитат да гласува за тях на изборите, това не е справедливо\", каза още тя. \r\n\r\n По въпроса с държавните средства за образование, Нинова потвърди позицията на БСП, записана и във Визията й, че държавните и общинските училища трябва да получават държавно субсидиране, а частните да намерят друг начин да се финансират. \r\n\r\n Тя подчерта, че хората често казват за политиците: \"Вие всички сте еднакви, искате властта за да се облагодетелствате, а не за благото на народа\". \r\n\r\n \"Не, не сме еднакви и го доказахме\", категорична бе Нинова и допълни, че БСП не е приела да стане част от властта и да си дели порциите от властта с управляващите, партията да има министерски постове, а тя да ръководи НС. \r\n\r\n \"Това е лицемерно. Не искаме това, искаме промяна и с нещо да помогнем за благоденствието на хората. Минахме през много тежки изпитания, включително и вътре в партията, за да покажем, че сме различни\", заяви тя. \r\n\r\n Като пример председателят на БСП посочи въвеждането на мандатност - 3 мандата за депутат, 2 мандата за председателя на партията и той да се избира от цялата партия. \"Това бяха болезнени промени, които са сигнал към хората - ние сме различни от това, което е било досега и в БСП, и в държавата\", каза още тя. \r\n\r\n Корнелия Нинова отбеляза, че автоматично се увеличават заплатите на депутатите, на премиер, президент, омбудсман, съдии от КС, висши чиновници от КЕВР- при покачване на средната работна заплата. \r\n\r\n \"Няма икономическа логика, защото заплата се увеличава за увеличен труд. Няма морална логика, когато си най-бедната страна, да растат само заплатите на хората на висши държавни позиции\", коментира тя и припомни, че левицата е внесла предложението да се замразят тези заплати, но управляващите не са го приели. \r\n\r\n \"За мен обаче щеше да е лъжа, ако си взимах това увеличение от 600 лв. Затова всеки месец дарявам увеличението на едно болно дете и ще продължа да го правя и с всяко следващо увеличение. Обръщам се и към президента, и омбудсмана, като социално чувствителни хора, да ми помогнат в тази битка\", призова лидерът на БСП. \r\n\r\n   \r\n \n\t\t\t\t\t\t", "date": "2018.09.25", "title": "Нинова: Вдигането на заплатите е предизборен ход на ГЕРБ!"}
{"url": "http://www.bnews.bg/article/249249-eto_ya_bremennata_antoniya_petrova", "text": "\n Мис България 2009 Антония Петрова е бременна с първото си дете и се очаква да роди през февруари \r\nИменно бебето е причината за бързата сватба на Антония с новия й избраник – Ивайло Батинков само три месеца след запознанството им и първата им среща влюбените се венчаха на тайна церемония в Гърция. Тоца е в четвъртия месец, но бременността й все още не личи на слабата й фигура, пише „България Днес“. \r\n \n\t\t\t\t\t\t", "date": "2018.09.25", "title": "Ето я бременната Антония Петрова "}
{"url": "http://www.bnews.bg/article/249215-despodov_nay_posle_pokaza_gadzheto", "text": "\n Крилото на ЦСКА  Кирил Десподов е лудо влюбен в русокоса красавица! \r\n\r\n Двамата имат връзка от няколко месеца, за която футболистът намекваше в социалните мрежи. Досега той публикуваше снимки, на които лицето на изгората му не се вижда. Вчера за първи път я показа, но без да разкрива с какво се занимава и как се казва, пише „Телеграф“. \r\n21-годишният национал не обича да афишира личния си  си живот. Предишната му връзка беше много кратка – с гимнастичката Петя Борисова, Тогава общи снимки на двамата така и не се появиха. \r\n \n\t\t\t\t\t\t", "date": "2018.09.25", "title": "Десподов най-после показа гаджето "}
{"url": "http://www.bnews.bg/article/249258-ban_izhvarli_nimh_sazdava_novo_nauchno_zveno", "text": "\n \r\nНово научно звено се създава в структурата на БАН на мястото на Националния институт по метеорология и хидрология - реши Общото събрание на БАН, на което присъства и министърът на образованието Красимир Вълчев. В новата структура ще работят учените, които остават в академията и ще се занимават с научни изследвания. Председателят на Общото събрание проф. Евелина Славчева:  \r\n\"Научната дейност на новосъздаденото към Министерски съвет звено ще бъде по-скоро за обслужване на оперативната дейност, докато в БАН ние държим да запазим комплексния характер на Академията и да имаме изследвания в тази толкова важна област, каквато е климата, атмосферата, водите\". \r\nЗапочва инвентаризация на активите на Националния институт по метеорология и хидрология. Голяма част от имуществото, което институтът използва, е собственост на БАН - каза проф. Славчева, съобщи БНР. \r\n\"При това ние държим тя да бъде на новия принципал, не НИМХ, а Министерство на образованието и науката - то да бъде собственика, както в момента БАН е собственик\". \r\n  \r\n \n\t\t\t\t\t\t", "date": "2018.09.25", "title": "БАН изхвърли НИМХ, създава ново научно звено"}
