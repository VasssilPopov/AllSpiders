{"url": "http://www.bnews.bg/article/255578-zhenata_na_dzhaferovich_s_plastika_na_korema", "text": "\n Съпругата на Ваня Джаферович Жени се подложи на пластична интервенция на корема. Бившата участничка в „Сървайвър“ си направила абдоминопластика – операция за премахване на излишната мастна тъкан и кожа от областта на корема, тъй като след втората бременност така и не успяла да стопи напълно всички мазнини, писа „Галерия“. \r\n\r\n В голям процент от случаите след подобна интервенция може да се наложи повторно лягане под ножа за корекции. Така се случило при жената на Джаферович. Само преди няколко дена Жени постъпи в Александровска болница, за да й бъде направена въпросната корекция. За щастие минало бързо и без никакви проблеми и тя вече си е у дома. \r\n \n\t\t\t\t\t\t", "date": "2019.01.23", "title": "Жената на Джаферович с пластика на корема "}
{"url": "http://www.bnews.bg/article/255598-zakopchaha_balgarin_vav_venetsiya_za_prane_na_pari_i_izmami", "text": "\n Български гражданин, който има и канадско гражданство, и е бил обект на международно издирване заради произнесена срещу него в САЩ присъда от 25 години затвор, бе задържан във Венеция, съобщава италианското издание \"Венеция тудей\", цитирано от БТА. \r\n\r\n Той е на около 50 години. Арестуван е тази нощ във Венеция, където бил отседнал в луксозен хотел със съпругата си. Апелативен съд се очаква да задейства процедурата по екстрадирането на задържания към САЩ. \r\n\r\n Българинът е бил осъден миналата година от окръжен съд в Ню Йорк по обвинения в измама и пране на пари. Той извършил въпросните престъпления от 2008 г. до 2015 г.  \r\n\r\n През 2015 г. българинът е бил арестуван, но след това пуснат под гаранция. Според обвинението заедно със съучастници той е успял посредством различни схеми, а също и чрез заплахи, да измами хиляди американски граждани.  \r\n\r\n Измамите са били за общо 2 милиона долара. Парите били изнесени извън САЩ посредством международни банкови мрежи. \r\n \n\t\t\t\t\t\t", "date": "2019.01.23", "title": "Закопчаха българин във Венеция за пране на пари и измами"}
{"url": "http://www.bnews.bg/article/255572-sinat_na_samokovetsa_prosti_na_tsetsi_krasimirova", "text": "\n Синът на Константин Димитров-Самоковеца прости на бившата любовница на покойния си баща, пише „Галерия“. \r\n\r\n 15-годишният Косьо-младши бил доволен, че Цеци Красимирова вече си има годеник и скоро ще вдига сватба, защото. Така най-сетне ще престанат да я свързват с татко му. \r\n\r\n Както разкрихме наскоро, смуглата красавица каза „Да“ на милиардера Майкъл Струмейтис. Новината за сватбата им бързо се разпространи и от „бившата любовница на Косьо Самоковеца“ Цеци се превърна в „годеницата на Биг Майк“. \r\n\r\n Най-доволни от хубавата вест били вдовицата на мафиота – Ангелина, и синът й. Косьо-младши дори лично писал съобщение на Красимирова в Инстаграм да я поздрави. \r\n\r\n Момчето е обещаващ тенисист, разкриват близки до майка му. Той тренира в клуба на сестри Малееви, където са впечатлени от таланта му. \r\n \n\t\t\t\t\t\t", "date": "2019.01.23", "title": "Синът на Самоковеца прости на Цеци Красимирова "}
{"url": "http://www.bnews.bg/article/255580-godenikat_na_malkoto_kote_otarval_cholata_ot_zatvora", "text": "\n Съденият за сводничество Росен Чолов-Чолата трябва много да черпи годеника на моделката Бояна Генова. Именно ресторантьорът Манол Кисьов е причината днес Чолата да е извън решетките, научи „Галерия“. \r\n\r\n Кисьов настоявал Бояна да оттегли първоначалните си показания, че принуждавана да извършва платени услуги, и да заяви пред съда, че сексът с богатите бизнесмени е бил доброволен. \r\n\r\n Освен Бояна, останалите силиконки, призовани като свидетели, също сменили показанията си, по настояване на гаджетата си. „Настоящите партньори на момичетата не искаха приятелките им да бъдат спрягани за платени компаньонки. Затова ги убедиха да кажат, че сексът е бил по желание и за удоволствие, а не за пари. Така на практика Чолов не може да бъде осъден за сводничество. Направили са му услуга“, разказа пред „Галерия“ източник от ъндърграунд средите. \r\n\r\n Дали годеникът на Бояна Генова умишлено е помогнал на Росен, или Чолата просто е „намазал“ покрай срама му, не се знае. Загадка остава и доколко Кисьов е бил наясно с миналото на Бояна, преди да й предложи брак. И дали не са се запознали именно покрай „доброволния секс“, който е предлагала силиконката… \r\n\r\n Важно е да припомним, че името на Генова нашумя след разпространен чат между нея и Валери Божинов. „Малко коте, секс има ли?“, пита футболистът в съобщение до силиконката, приканвайки я да му дойде на гости в Белград. И макар да твърди, че момичето от чата не е тя, прякорът й Малкото коте си остана и до ден-днешен. След разкритията в съда, съмненията, че е имала интимни отношения с Божинов, се засилиха. Преди месец Бояна получи предложение за брак от Кисьов. \r\n\r\n Росен Чолов пък се отърва с условна присъда от три години затвор с 5-годишен изпитателен срок и 15 000 лева глоба. Най-разочарована от решението на съда се оказа бившата му съпруга – топ моделът Ирена Милянкова. Докато той лежа зад решетките, красавицата успя да се разведе с него и да се омъжи повторно, раждайки още две деца. Моделката силно се надявала бившият й мъж да получи ефективна присъда, за да не й създава проблеми, но годеникът на Бояна Генова й направи лоша услуга. \r\n \n\t\t\t\t\t\t", "date": "2019.01.23", "title": "Годеникът на Малкото коте отървал Чолата от затвора"}
{"url": "http://www.bnews.bg/article/255597-mazhete_v_pazardzhik_ne_sa_pochinali_ot_grip_a_ot", "text": "\n Отрицателни са пробите и на двамата пациенти от Областната болница в Пазарджик, за които бе съобщено, че най-вероятно са починали от грип. Резултатите от изследванията им са получени днес, съобщи изпълнителният директор на лечебното заведение д-р Васил Вълчев. \r\nПри постъпването им в Интензивното отделение мъжете, които са на 42 и 62 години са имали тежка дихателна и полиорганна недостатъчност вследствие на респираторни инфекции и симптоми, сходни с тези при инфлуенца, информира Дарик.  \r\nБили са в критично състояние, като по-възрастният е издъхнал след по-малко от денонощие. И от двамата е взета кръв за изследвания, при които обаче не са изолирани щамове на грип. Заболеваемостта от вирусни инфекции в региона остава висока-– към момента е 397 на 10 000 души. Това стана повод ваканцията за учениците да бъде удължена с два дни - до петък, включително. \r\n \n\t\t\t\t\t\t", "date": "2019.01.23", "title": "Мъжете в Пазарджик не са починали от грип, а от..."}
{"url": "http://www.bnews.bg/article/255601-gratski_fermeri_blokirat_dvizhenieto_na_kulata_promahon", "text": "\n Гръцки фермери от Серес се канят да блокират утре движението в района на граничния пункт „Кулата-Промахон“, съобщиха от българското генерално консулство в Солун. Поводът за протеста е намерението на управляващите в Гърция да ратифицират споразумението за преименуване на Република Македония.  \r\n\r\n Очаква се протестното шествие да тръгне в 14 ч. от Сидерокастро в посока към граничния пункт. \r\n\r\n Заради блокадата на пътя има голяма вероятност от струпване на чакащи автомобили в района на ГКПП \"Кулата\", предупреждават от българското външно министерство. \r\n \n\t\t\t\t\t\t", "date": "2019.01.23", "title": "Гръцки фермери блокират движението на \"Кулата-Промахон\""}
{"url": "http://www.bnews.bg/article/255574-rusata_zlatka_se_omazhva_s_roklya_za_50_bona", "text": "\n Трескава подготовка тече около предстоящата сватба на Благой Георгиев и Златка Райкова, а роклята на бъдещата булка вече е закупена. \r\n\r\n Около 50 000 лева струвала сватбената рокля на Златка Райкова. Плеймейтката, която още търпи подигравки заради последното си участие в Биг Брадър, закупила тоалета от Дубай. \r\n\r\n Моделката се възползвала от скорошната почивка, която си организираха в Емиратите заедно с Благо и приятели, и обиколила местните булчински бутици, пише „Галерия“. Златка лично се срещнала с някои от най-известните дубайски дизайнери, които я посъветвали да избере втален и изчистен модел. \r\n\r\n Висококачествената коприна и нежната дантела допълнително вдигнали цената на тоалета. Компания в избора й правел фолк певецът Азис, а масрафа, разбира се, поел Джизъса. \r\n\r\n Плеймейтката нямала никакви приходи от модната си линия, чиито продажби рязко паднали още преди година. Запознати коментират, че Златка разчитала финансово единствено на Благо, който обаче също вече изнемогва от прищевките й. Блондинката никак не го щадяла и дори смятала, че 50 бона са малко за сватбена рокля. \r\n \n\t\t\t\t\t\t", "date": "2019.01.23", "title": "Русата Златка се омъжва с рокля за 50 бона"}
{"url": "http://www.bnews.bg/article/255570-sofka_vdiga_svatba_bremenna", "text": "\n Софи Маринова и Тодор Давидов-Гринго вдигат сватба след по-малко от два месеца, а певицата си пожела да се види с бебе тази година. Близки до ромската перла обаче смятат, че Софка вече е бременна и затова с Гринго бързат да минат под венчилото. Чалга дивата е много суеверна и нямало да разкрие скоро благата вест, но вече предупредила дизайнерите на роклята й да отпуснат няколко сантиметра. \r\n\r\n Само допреди месец Маринова и гаджето й заявиха, че не бързат да се женят, а миналата седмица спонтанно обявиха датата на сватбата си – 24 март. Внезапното им решение веднага породи съмнение, че Софка е трудна. \r\n \n\t\t\t\t\t\t", "date": "2019.01.23", "title": "Софка вдига сватба бременна "}
{"url": "http://www.bnews.bg/article/255599-dokladat_na_ek_lipsva_prozrachnost_pri_davaneto_na_grazhdanstvo_sreshtu_investitsii", "text": "\n За първи път Европейската комисия представи обстоен доклад относно схемите за гражданство и право на пребиваване срещу инвестиции, прилагани от някои държави — членки на ЕС. \r\n\r\n В доклада се очертават съществуващите практики и се посочват някои рискове за ЕС, свързани с тези схеми, и по-специално по отношение на сигурността, изпирането на пари, данъчните измами и корупцията. В доклада се констатира, че липсата на прозрачност в начина, по който функционират схемите, както и липсата на сътрудничество между държавите членки допълнително засилват тези рискове. \r\n\r\n Комисарят по въпросите на миграцията, вътрешните работи и гражданството Димитрис Аврамопулос заяви, че законното пребиваване в ЕС и в Шенгенското пространство дава права и привилегии, с които не бива да се злоупотребява. „Държавите членки трябва винаги да зачитат и да прилагат напълно съществуващите принципи на контрол и баланс, като това важи изцяло и за националните схеми за предоставяне на право на пребиваване срещу инвестиции. Не трябва да излагаме на опасност работата, която извършихме заедно през последните години за засилване на сигурността, укрепване на нашите граници и елиминиране на пропуските по отношение на информацията. Ние ще следим за пълното спазване на правото на ЕС”, добави Аврамопулос. \r\n\r\n Комисарят по въпросите на правосъдието, потребителите и равнопоставеността между половете Вера Йоурова отбеляза, че да станеш гражданин на една държава членка означава също така да станеш гражданин на ЕС с всички негови права, включително правото на свободно движение и на достъп до вътрешния пазар. „Хората, които придобиват гражданство на ЕС, трябва да имат действителна връзка със съответната държава членка. Искаме по-голяма прозрачност относно начина, по който се дава гражданство, както и по-тясно сътрудничество между държавите членки. \r\n\r\n В ЕС не трябва да има слабо звено, което позволява на кандидатите да се „оглеждат“ за най- благоприятната схема”, подчерта Йоурова. В три държави — членки на ЕС, (България, Кипър и Малта) понастоящем се прилагат схеми за предоставяне на гражданство на инвеститори в тези държави при условия, които не са толкова строги, колкото обикновените режими за натурализация. В тези три държави членки няма нито задължение за физическо пребиваване на лицето, нито изискване за други действителни връзки с държавата, преди да бъде получено гражданство. Тези схеми представляват общ интерес за ЕС, тъй като всяко лице, което придобие гражданство на държава членка, придобива едновременно с това гражданство на Съюза, съобщават от ЕК. \r\n\r\n Решението на една държава членка да предостави гражданство в замяна на инвестиции дава автоматично права по отношение на другите държави членки, и по-специално правата на свободно движение и достъп до вътрешния пазар на ЕС, за да се упражнява икономическа дейност, както и правото да гласуваш и да бъдеш избиран в европейски и местни избори. На практика тези схеми често се рекламират като способ за придобиване на гражданство на Съюза заедно с всички права и привилегии, произтичащи от него. \r\n\r\n В доклада на Комисията са посочени следните области, които предизвикват загриженост: Сигурност: проверките на кандидатите не са достатъчно надеждни и централизираните информационни системи на ЕС, като например Шенгенската информационна система (ШИС), не се използват систематично, както би следвало; Изпиране на пари: необходими са засилени проверки („комплексна проверка“), за да се гарантира, че правилата за борба с изпирането на пари не се заобикалят; Избягване на данъци: необходими са мониторинг и докладване, за да се гарантира, че физическите лица не се възползват от тези схеми поради предимствата, произтичащи от привилегировани данъчни правила; Прозрачност и информация: в доклада се констатира липсата на ясна информация относно начина, по който схемите се управляват, включително относно броя на получените заявления, одобрените или отхвърлените заявления, както и произхода на кандидатите. \r\n\r\n Освен това държавите членки не обменят информация относно кандидатите за такива схеми, нито се информират взаимно за отхвърлените кандидати. Схемите за предоставяне на право на пребиваване срещу инвестиции, макар и различни от схемите за предоставяне на гражданство от гледна точка на правата, които предоставят, излагат на също толкова сериозни рискове сигурността на държавите членки и на ЕС като цяло. Валидното разрешение дава право на пребиваване на гражданин на трета държава в съответната държава членка, но също така и право да пътува свободно в Шенгенското пространство. Въпреки че законодателството на ЕС урежда условията за влизане на определени категории граждани на трети държави, издаването на разрешения за пребиваване на инвеститори понастоящем не е регулирано на равнището на ЕС и остава национална компетентност. \r\n\r\n Понастоящем 20 държави членки прилагат такива схеми: България, Чешка република, Естония, Ирландия, Гърция, Испания, Франция, Хърватия, Италия, Кипър, Латвия, Литва, Люксембург, Малта, Нидерландия, Полша, Португалия, Румъния, Словакия и Обединено кралство. В доклада на Комисията са посочени следните области, които предизвикват загриженост: Проверки, свързани със сигурността: съгласно правото на ЕС съществуват определени задължения по отношение на сигурността, които трябва да бъдат взети предвид преди издаването на виза или разрешение за пребиваване на чуждестранни инвеститори. \r\n\r\n Налице е обаче липса на достъпна информация относно практическото прилагане и свободата на действие в начина, по който държавите членки подхождат към съображенията за сигурност; Изискване за физическо пребиваване: разрешенията за пребиваване, получени срещу инвестиция — с изискване на ограничено физическо присъствие на инвеститора във въпросната държава членка или дори без то да е необходимо — могат да окажат влияние върху прилагането на статута за дългосрочно пребиваване в ЕС и върху правата, свързани с този статут, и могат даже да осигурят по-бърз достъп до национално гражданство и съответно гражданство на ЕС; Липса на прозрачност: В доклада се подчертава липсата на прозрачност и надзор на схемите, по-специално по отношение на мониторинга и липсата на статистически данни за броя на тези, които получават разрешение за пребиваване чрез такава схема. \r\n\r\n Комисията ще наблюдава по-общите въпроси относно спазването на правото на ЕС, повдигнати от схемите за предоставяне на гражданство и право на пребиваване срещу инвестиции, и ще предприеме съответните необходими действия. По тази причина държавите членки трябва да гарантират по-специално, че: системно се извършват всички задължителни гранични проверки и проверки за сигурност; стриктно се спазват изискванията на Директивата за дългосрочно пребиваване и Директивата за събиране на семейството; сумите, изплатени от кандидатите за гражданство и право на пребиваване срещу инвестиции, се подлагат на проверка според правилата на ЕС за борба с изпирането на пари; В контекста на рисковете от избягване на данъчно облагане са налице инструменти в рамката на ЕС за административно сътрудничество, по-конкретно за обмен на информация. Комисията ще наблюдава стъпките, предприети от държавите членки за преодоляване на проблемите с прозрачността и управлението при прилагането на тези схеми. \r\n\r\n Тя ще създаде група от експерти на държавите членки за подобряване на прозрачността, управлението и сигурността на схемите. Тази група ще бъде натоварена по-специално със създаването на система за обмен на информация и консултации относно броя на получените заявления, държавите на произход и броя на одобрените/отхвърлените от държавите членки заявления за гражданство и разрешение за пребиваване на лица въз основа на инвестиции; Разработването до края на 2019 г. на общ набор от проверки за сигурност при схемите за гражданство срещу инвестиции, включително специфични процедури за управление на риска, съобщи Канал 3. \r\n\r\n И накрая, по отношение на третите държави, създаващи подобни схеми, които могат да имат последици за сигурността в ЕС, Комисията ще наблюдава схемите за предоставяне на гражданство срещу инвестиции в страните кандидатки и потенциални кандидатки в рамките на процеса на присъединяване към ЕС. Тя също така ще следи въздействието на тези схеми от страна на държавите с безвизов режим с ЕС като част от механизма за премахване на визите. Схемите за предоставяне на гражданство срещу инвестиции позволяват на съответното лице да получи ново гражданство въз основа единствено на инвестиции. \r\n\r\n Схемите за предоставяне на право на пребиваване срещу инвестиции позволяват на граждани на трети държави, при спазване на определени условия, да получат разрешение за пребиваване в държава от ЕС. Условията за придобиване и отнемане на национално гражданство са уредени от националното право на всяка държава членка при надлежно зачитане на правото на ЕС. Принципите, заложени в международното право, изискват да е налице „действителна връзка“ между кандидата и държавата или нейни граждани. Тъй като националното гражданство е предварително условие за гражданство на ЕС и достъп до права, основаващи се на Договорите, Комисията докладва за схемите на държавите членки за предоставяне на национално гражданство срещу инвестиции. Предоставянето на разрешение за пребиваване на инвеститори не е регламентирано на равнището на ЕС и понастоящем се урежда от националното право. \r\n\r\n Правото на ЕС урежда обаче условията за влизане на определени категории граждани на държави извън ЕС. Днешният доклад следва резолюцията на Европейския парламент от 16 януари 2014 г., в която Комисията се призовава да проучи различните национални режими за гражданство в светлината на европейските ценности и буквата и духа на законодателството и практиката на ЕС. В доклада си за гражданството (2017 г.) Комисията обяви, че ще публикува доклад за националните схеми за предоставяне на гражданство на Съюза на инвеститори. \r\n \n\t\t\t\t\t\t", "date": "2019.01.23", "title": "Докладът на ЕК: Липсва прозрачност при даването на гражданство срещу инвестиции"}
{"url": "http://www.bnews.bg/article/255600-rumyana_bachvarova_prevede_misalta_na_borisov_za_sinyata_i_chervenata_lampa", "text": "\n Шефът на кабинета на Бойко Борисов Румяна Бъчварова разясни думите на премиера пред актива на ГЕРБ за червената и синята лампа, споделени в събота по време на Националната президборна среща на партията.  \r\n\r\n \"Трябва да ви светне червена лапмичка, защото иначе аз ще ви светна синя\", предупреди премиерът актива на партията си. \r\n\r\n Според Бъчварова червената лампа означава \"ако вие нямате морал и съвест\" ще се стигне до синята лампа или \"към вас ще бъде приложен закона\". Тя не изключи възможността да има промени в правителството след евровота. \r\n\r\n Според Бъчварова караниците в \"Обединени патриоти\" не се отразяват на работата на правителството. \r\n\r\n   \r\n \n\t\t\t\t\t\t", "date": "2019.01.23", "title": "Румяна Бъчварова преведе мисълта на Борисов за \"синята\" и \"червената\" лампа"}
{"url": "http://www.bnews.bg/article/255596-varhovniyat_sad_prodkrepi_tramp_i_ostavi_v_sila_zabranata_transdzhendari_da_sluzhat_v_armiyata", "text": "\n Върховният съд на САЩ остави в сила забраната на президента Доналд Тръмп трансджендъри да служат в армията. Решението предизвика яростно недоволство сред ЛГБТ-активистите. \r\n\r\n Тази политика първоначално бе обявена от президента през юли 2017 г. чрез Туитър, а по-късно и официално потвърдена от тогавашния министър на отбраната Джеймс Матис. Тя не позволява служба в армията на лицата, които са диагностицирани със състояние, известно като \"полова дисфория\". Също така се уточнява, че индивидите без условие могат да служат, но само ако го правят според пола, който им е определен при раждането. \r\n\r\n В изявление, публикувано след решението на Върховния съд, Пентагонът се опита да изясни, че неговата политика не е забрана за всички транссексуални да бъдат военни. \r\n\r\n \"Както винаги, ние третираме всички транссексуални лица с уважение и достойнство. (Предложената политика на Министерството на отбраната) НЕ е забрана за обслужване от транссексуални лица. От решаващо значение е Министерството на отбраната да има право да прилага политиките за персонала, които според него са необходими, за да се гарантира най-смъртоносната и бойна ефективна бойна сила в света. Предложената политика на Министерството на отбраната се основава на професионална военна преценка и ще гарантира, че въоръжените сили на САЩ ще останат най-смъртоносните и ефективни бойни сили в света\", заяви полковник Карла Глисън, Говорител на Пентагона, пред CNN. \r\n\r\n През юли 2017 г. Тръмп изненада военните лидери, като им съобщи, че след консултация с генерали и военни експерти, правителството на Съединените щати няма да приеме или да позволи на транссексуалните да служат в каквато и да е форма в армията: \"Нашата армия трябва да бъде съсредоточена върху решителни победи и не може да бъде обременена с огромните медицински разходи и прекъсвания, които транссексуалните военни биха предизвикали.\" \r\n\r\n След решението на съда, председателят на Конгреса Нанси Пелоси пише, че \"това е целенасочена политика и целта и е да унижи смелите мъже и жени, които искат да служат на страната си\". \"Дълбоко съжалявам за това, че Върховният съд позволява забраната му (на президента Доналд Тръмп) да продължи\", допълва тя. \r\n\r\n Решението е победа за администрацията на Тръмп. Докато правителствените адвокати искаха съдът да се заеме със случая, те също се бориха да позволят забраната да влезе в сила, докато делото се разглежда в по-долните съдилища. \r\n\r\n Лаура Дърсо, вицепрезидент на Проекта за изследвания и комуникации на ЛГБТ в Центъра за американски прогрес, нарече политиката \"дехуманизиране\". \"Това е жестоката главна част от дневния ред на администрацията на Тръмп - да се предотврати пълното включване на транссексуалните хора в обществения живот\", казва Дърсо пред CNN и добавя: \"Това подкопава военната готовност и утвърждава страха в транссексуалните и съюзническите общности, че това правителство няма да ги защити, дори тези, които биха пожертвали всичко, за да защитят нашата нация.\" \r\n \n\t\t\t\t\t\t", "date": "2019.01.23", "title": "Върховният съд продкрепи Тръмп и остави в сила забраната трансджендъри да служат в армията"}
{"url": "http://www.bnews.bg/article/255577-mitaka_zaprilicha_na_varkolak", "text": "\n Актьорът Кристиян Кирилов, който играе ролята на Митака от „София – Ден и нощ“, се е превърнал в копие на супергероя от комиксите на Марвел Върколака. Приликата е умишлено търсена от Кристиян - той напомня на Лоугън от „Х-Мен“ не само по мускулестото тяло, но и по прическата и оформянето на брадата. \r\n\r\n Кирилов също като холивудския актьор Хю Джакман е секссимвол сред дамската аудитория, но все още не е получил приз за „Най-секси жив мъж в света“ като колегата си. За сметка на това пък наскоро бе удостоен с наградата „Най-добър актьор“. \r\n\r\n И тук ще се наложи да разочароваме фенките на Митака. От известно време Кристиян си има нова половинка и отношенията им са сериозни. Красавицата се казва Джулия и двамата вече не крият връзката си. \r\n \n\t\t\t\t\t\t", "date": "2019.01.23", "title": "Митака заприлича на върколак "}
{"url": "http://www.bnews.bg/article/255593-ubietsat_na_viola_shte_lezhi_22_5_g_v_zatvora", "text": "\n Върховният съд окончателно осъди на 22 години и шест месеца Стефан Станев - убиецът на Виола Николова. \r\n  \r\nМладата жена беше убита на 23 юни 2017 година около 05:00 ч. в квартал \"Света троица\" в София, а съдът прие, че това е станало с особена жестокост и по мъчителен за убитата начин. \r\nЕкспертизи доказаха, че младото момиче е изтезавано близо час. Удряна е била с винкел и стикове за голф. \r\n  \r\nСъседите така и не подали сигнал в полицията, защото скандалите между двамата се случвали често, предаде Дарик. \r\n \n\t\t\t\t\t\t", "date": "2019.01.23", "title": "Убиецът на Виола ще лежи 22,5 г. в затвора"}
{"url": "http://www.bnews.bg/article/255595-maykrosoft_shte_bori_falshivite_novini_s_prilozhenie", "text": "\n „Продължете с повишено внимание: този сайт обикновено не спазва основни стандарти на прецизност и отговорност” – това съобщение ще посреща онлайн потребителите не при опит да влязат в някоя пиратска страница, а в онлайн портала на известния с популистката си реторика британски таблоид „Дейли Мейл”. \r\n\r\n Предупреждението се появява на екраните на потребителите, които използват мобилните версии на уеб браузъра на „Майкрософт” – „Едж” (MS Edge). То е резултат от интеграцията на платформата „НюзГард” (NewsGuard) в приложението. Очаква се скоро тя да заработи и на настолната версия на „Едж”, съобщи БТВ. \r\n\r\n И в момента всеки потребител може да използва платформата чрез нейната добавка за най-популярния браузър – „Хром”. За всеки популярен новинарски сайт се вижда дали има последователна и отговаряща на базовите правила редакционна политика, дали има прозрачна собственост, дали декларира рекламното съдържание и др. \r\n\r\n „НюзГард” е създадена от опитни медийни професионалисти с цел да създаде единен стандарт за това на кои онлайн медии може да се има доверие, като всички решения са публични (в най-дълбоки подробности) и изданията имат възможност да отговорят на критиката и да поискат преразглеждане на оценката. \r\n\r\n Компанията разчита на финансиране от онлайн платформи, които биха използвали нейните услуги, вместо да се налага сами да вземат решения за това кои новини са фалшиви и кои – не. \r\n\r\n Екипът е независим от „Майкрософт” в решенията си, но технологичният гигант си партнира с платформата в рамките на своята програма за „Защита на демокрацията”. До момента са анализирани 2000 американски сайта, а до април трябва да приключи и работата по оценките на 150-те най-популярни британски новинарски сайта. \r\n\r\n „Дейли Мейл” е с най-ниския рейтинг – 1 от 5, като по същия начин е класиран и сайта на финансираната от Кремъл телевизия RT. Превърналият се в официоз на управлението на Доналд Тръмп сайт „Брайтбарт” също е в „червената” зона, където компания му прави либералният му \"брат близнак\" \"Дейли Кос\", докато консервативната, но все пак спазваща журналистически стандарти платформа на „Фокс Нюз” е сред интернет медиите, на които може да се има повече доверие. \r\n\r\n С опасно нисък рейтинг са сайтове от целия политически спектър - поредно доказателство, че фалшивите новини не са проблем само на част от партиите. \r\n\r\n Очаквано, от „Дейли Мейл” се разгневиха на оценката си и обявиха, че ще работят с „НюзГард” за това „тази погрешна класификация” да бъде променена възможно най-скоро. \r\n \n\t\t\t\t\t\t", "date": "2019.01.23", "title": "Майкрософт ще бори фалшивите новини с приложение"}
{"url": "http://www.bnews.bg/article/255576-anya_pencheva_tragna_na_uchilishte_za_babi", "text": "\n Актрисата Аня Пенчева е тръгнала на „училище“ за баби.Неостаряващият секссимвол на българското кино посещава частни курсове за бъдещи баби в столицата, където ги подготвят за предстоящите грижи за внучето. \r\n\r\n Аня Пенчева била силно притеснена дали ще се справи, а много искала да помага на дъщеря си Петя Дикова в отглеждането на бебето. Освен как да сменя памперси и да къпе новородено, Аня Пенчева учела и как да окаже първа помощ, ако детето се задави. \r\n\r\n Бебето на Пипи е първо внуче за Аня и Сашо Диков. Пенчева има и 24-годишен син от съпруга си Ивайло Караньотов – Ангел. \r\n \n\t\t\t\t\t\t", "date": "2019.01.23", "title": "Аня Пенчева тръгна на училище за баби"}
{"url": "http://www.bnews.bg/article/255592-tereza_mey_otlaganeto_na_izlizaneto_ot_es_ne_reshava_kak_shte_se_osashtestvi_brekzit", "text": "\n Британската премиерка Тереза Мей заяви в парламента, че опитите на някои депутати да отложат излизането на страната от ЕС, използвайки парламентарни процедури, не решават ключовия въпрос затова как ще бъде осъществен Брекзит, предаде Ройтерс.  \r\n\"Това, което виждаме, са предложения за поправки, които имат за цел да създадат ситуация за удължаване на срока на процедурата по член 50 (от Лисабонския договор за ЕС), но то не решава проблема, винаги ще дойде момент за решение. А решението си остава същото: (напускане) без споразумение, със споразумение, или без Брекзит изобщо\", каза тя.  \r\nВ четвъртък главният преговарящ от ЕС за Брекзит Мишел Барние ще бъде приет в Берлин от германската канцлерка Ангела Меркел, съобщи заместник-говорителят на федералното правителство Мартина Фиц, цитирана от ТАСС.  \r\nГоворейки за неяснотата около Брекзит, тя напомни, че Брюксел и Германия в частност очакват от Лондон \"конкретни предложения\". \"Топката е в полето на британците\", каза Фиц, но не отговори на въпроса дали Германия би се съгласила за отлагане на срока за Брекзит при сегашните условия. Според нея ЕС може да действа \"само на основата на запитване\" от страна на Лондон.  \r\nДолната камара на британския парламент отхвърли на 15 януари проекта за споразумение с ЕС за условията на напускането, одобрен от Лондон и Брюксел през ноември м. г. след година и половина преговори. Самият Брекзит е планиран за 29 март, след което, според плана, трябва да започне преходният период, който ще продължи до края на 2020 г.  \r\n \n\t\t\t\t\t\t", "date": "2019.01.23", "title": "Тереза Мей: Отлагането на излизането от ЕС не решава как ще се осъществи Брекзит"}
{"url": "http://www.bnews.bg/article/255590-lovchanlii_zaedno_otkriha_izcheznalo_dete", "text": "\n 11-годишната Александра със синдром на Даун, която изчезна от дома си в Ловеч във вторник, е открита жива и невредима тази сутрин, съобщиха от Областната дирекция на полицията. \r\n\r\n Ръководството на ОД на МВР и РУ-Ловеч разпространиха писмо, в което изказват искрени благодарности на всички жители на града, които се самоорганизираха чрез социалните мрежи и през цялата нощ участваха в издирването на момичето. \r\n\r\n Александра е намерена около 9 часа по пътя от Ловеч за с. Горан, на около 500 м от ж.п. прелеза в посока към селото. \r\n\r\n По данни на семейството детето напуснало дома си около 15 часа на 22 януари, а сигнал в РУ Ловеч за изчезването му е подаден около 20 часа. Незабавно са сформирани полицейски екипи, които цяла нощ са го издирвали в града и околностите му. \r\n\r\n Александра е предадена на родителите си. \r\n\r\n \"Тази нощ Ловеч не спа!Тази нощ ловчалии доказаха, че имат големи сърца!Бедата на едно семейство ни обедини! Живи и здрави да сте всички!\", гласят някои от постовете след хубавата новина.  \r\n\r\n \"Благодаря на всички който цяла нощ заряха всичко и ни помагаха да търсим изчезналото дете. Те показаха и доказаха, че в Ловеч все още има свестни и отговорни хора\", пише Борислав Кръстев, съобщи Канал 3. \r\n \n\t\t\t\t\t\t", "date": "2019.01.23", "title": "Ловчанлии заедно откриха изчезнало дете"}
{"url": "http://www.bnews.bg/article/255594-blizo_3_miliona_dushi_mogat_da_zagubyat_aktsiite_si", "text": "\n Асоциация на индустриалния капитал в България (АИКБ) настоява за оттегляне на Концепцията за личните сметки на физически и юридически лица, водени от „Централен депозитар“ АД. Прилагането на концепцията ще засегне близо 3 милиона българи – собственици на акции, придобити по време на приватизация. Според работодателската организация, която е основен изразител на интересите на емитентите, предложената за обществено обсъждане концепция е в крещящо противоречие както с Конституцията на Република България и гарантираното от нея неприкосновеност на правото на собственост, така и с Договора за функциониране на Европейския съюз. \r\n\r\n В изготвената концепция е предвидено въвеждане на задължително прехвърляне на акциите  от Регистър А на Централния депозитар в Регистър Б към инвестиционни посредници. Така всеки собственик на акции ще бъде принуден в период от 1 година да ги прехвърли на инвестиционни посредници. Ако през тази една година собственикът на акциите не ги прехвърли доброволно, те ще се прехвърлят без негова  воля в специално създаден инвестиционен фонд, срещу дялове от фонда. След изтичане на нов срок и при липса на действие от страна на притежателите на дялове, дяловете им ще бъдат национализирани и внесени в Сребърния фонд. \r\n\r\n Понастоящем притежателите на акции не заплащат такси на Централен депозитар. Предприятията  заплащат на Централния депозитар да поддържа Регистър А. С прехвърлянето на акциите към инвестиционен посредник тези плащания ще са за сметка на акционерите. Накратко –  на акционерите им се предлага или от безплатния за тях Регистър А доброволно да прехвърлят акциите си при инвестиционен посредник и да заплащат занапред всички дължими такси и да загубят акциите си по този начин в дългосрочен план, или да не предприемат нищо и да загубят акциите си в краткосрочен план. \r\n\r\n Няма акт нито на европейското или българското право, нито практика, която да предполага и още по-малко да налага подобно нововъведение като предлаганата концепция. \r\n\r\n От АИКБ припомнят, че представената концепция не се разглежда за пръв път. Предходна такава вече е била отхвърлена от предшественика на Съвета за развитие на капиталовите пазари, а  работна група, създадена от Министерство на финансите, не стигна до резултат след възражения на Министерство на правосъдието, Асоциация на индустриалния капитал в България,  Асоциацията на директорите за връзки с инвеститорите. \r\n\r\n Според работодателската организация ефектът от предлаганото по същество конфискационно решение, обосновано с незаинтересоваността на собствениците на „спящи“ акции, не се различава от конфискация на банков влог, по който няма движение, или на автомобил, който не се управлява, или на недвижим имот, който не се използва. \r\n\r\n Асоциация на индустриалния капитал в България споделя разбирането, че съществуват проблеми с наследяването на акциите, с управлението на акциите от емигриралите българи и от българите, които живеят в области без нито един лицензиран инвестиционен посредник. Но не национализацията е решението на тези проблеми. С предлаганата Концепция за личните сметки на физически и юридически лица, водени от „Централен депозитар“ АД в Регистър А, не се решава нито един проблем. Напротив – ще се създадат нови проблеми и за близо трите милиона акционери, и за стотици предприятия, което ще рефлектира особено негативно върху  инвестиционния климат и облика на България по света. Според АИКБ, ако авторите на  концепцията наистина желаят активно управление на „спящите“ акции, то далеч по-смислено е да се предвидят мерки и възможности за дистанционно управление на тези малки пакети акции, да се намалят и дори премахнат таксите за управление, прехвърляне и най-вече за наследяване.  Предвид на гореизложеното единственото правилно решение е проектът на концепция да бъде оттеглен от вносителите. \r\n \n\t\t\t\t\t\t", "date": "2019.01.23", "title": "Близо 3 милиона души могат да загубят акциите си"}
{"url": "http://www.bnews.bg/article/255584-brad_pit_nyama_vrazka_s_charliyz_teron", "text": "\n Актьорът Брад Пит не е във връзка с колежката си Чарлийз Терон, въпреки че множество таблоиди ги сватосаха. \r\n\r\n Това заяви близък до 55-годишния актьор пред сп. People. \r\n\r\n “Преди около шест месеца двамата участваха заедно във фотосесия. \r\n\r\n Напоследък не са се виждали, а и никога не са ходили на среща. \r\nНовините, че двамата имат романтични отношения, са фалшиви.“, заяви анонимният източник. \r\n\r\n Той добави още, че твърдението, че бившия на Чарлийз Шон Пен е запознал Брад с русокосата изкусителка, също е невярно. \r\n\r\n Спекулацията, че Пит и Терон са заедно, се появи преди броени дни. Според неназован източник, цитиран от The Sun, двамата се срещат от близо месец. \r\n\r\n \"Брад е почитател на традиционното семейство, затова е напълно възможно да се отправи към олтара още веднъж. \r\nВсеки случай, следващата му връзка ще бъде пазена далеч от медийното внимание\", обясни пред EWN друг източник, близък до звездата от „Бандата на Оушън“. \r\n \n\t\t\t\t\t\t", "date": "2019.01.23", "title": "Брад Пит: Няма  връзка с Чарлийз Терон"}
{"url": "http://www.bnews.bg/article/255571-ananiev_sas_signal_do_tsatsarov_za_poboya_nad_meditsi", "text": "\n Във връзка с последните два случая на проявена агресия срещу медицински лица на територията на Област Велико Търново, министърът на здравеопазването изпрати до главния прокурор доклада за двата инцидента с искане да бъде осигурено приоритетно разследване по тях. На 21 януари 35-годишна жена, на чието дете служител от Спешна медицинска помощ - Горна Оряховица е оказвал медицинска помощ, е проявила физическо насилие спрямо медицинското лице. \r\n\r\n На 22 януари двама мъже и една жена са нападнали медицински екип в Отделението по хемодиализа на МОБАЛ \"Д-р Стефан Черкезов\". \r\n\r\n Настояването на министъра на здравеопазването Кирил Ананиев е разследванията по тези два случая, както и по всеки друг случай на агресия срещу медицински специалист при изпълнение на служебните му задължения, да бъдат проведени по реда на бързо производство. \r\n\r\n Сигналът на Министерството на здравеопазването е на основание подписаното Споразумение за сътрудничество и взаимодействие между Прокуратурата на Република България и Министерството на здравеопазването. Предмет на споразумението е създаването на организация за незабавна реакция при престъпления срещу медици. \r\n\r\n Още в края на 2017 г. във връзка с увеличаващия се брой на нападенията и проявената агресия спрямо медицински лица, главният прокурор издаде заповед до окръжните прокурори и градския прокурор на София за създаване на организация за незабавна реакция при установена агресия над медицински специалисти по време на изпълнение на служебните им задължения, пише Дир. бг. \r\n\r\n Министерството на здравеопазването остро осъжда посегателството спрямо медицински специалисти и се обръща към всички български граждани и най-вече към представителите на ромската общност с апел да проявяват уважение и разбиране към високоотговорната и често пъти животоспасяваща работа на медиците. \r\n\r\n Медиците в болницата в Горна Оряховица готвят протест и заплахи за оставки в болницата в Горна Оряховица. Всичко това се случва, след като фелдшерът Наталия Армянова беше нападната от майката на 5-месечно бебе, докато подготвяла документи за транспортирането му до болницата във Велико Търново. \r\n \n\t\t\t\t\t\t", "date": "2019.01.23", "title": "Ананиев със сигнал до Цацаров за побоя над медици"}
{"url": "http://www.bnews.bg/article/255589-iznenada_ostranenata_kyoveshi_se_glasi_za_evropeyski_glaven_prokuror", "text": "\n \r\nРумънската прокурорка Лаура Кьовеши е сред петимата кандидати за европейски главен прокурор, съобщават румънски медии. \r\n\r\n Лаура Кьовеши бе главен прокурор на Националната дирекция за борба с корупцията от 2013 до 2018 г., когато бе отстранена по искане на управляващите, съобщава радио \"Свободна Европа\".  \r\nКьовеши е попаднала в краткия списък с потенциални кандидати за бъдещ главен прокурор на Европа, предаде румънската редакция на „Свободна Европа“. \r\n\r\n Крайният срок за подаването на кандидатури изтече на 14 декември миналата година. Източник на „Свободна Европа“ от Брюксел, заяви, че от първоначалните 30 кандидати са останали само петима. Освен Кьовеши е имало и други две кандидатури от Румъния, но те са били отхвърлени. \r\n\r\n Европейският главен прокурор може да започва разследвания, свързани с всички държави членки, както и в определени случаи да постанови арест на заподозрени в престъпление лица. Европейската прокуратура ще разследва престъпления, свързани с ощетяването на бюджета на ЕС. Мандатът на европейския прокурор ще продължава 7 години. \r\n \n\t\t\t\t\t\t", "date": "2019.01.23", "title": "Изненада: Остранената Кьовеши се гласи за европейски главен прокурор"}
{"url": "http://www.bnews.bg/article/255591-kardzhali_e_15_ta_oblast_s_gripna_epidemiya", "text": "\n Общо в 15 области в страната ще има обявена грипна епидемия от утре. В Кърджали се прекратяват учебните занятия от 24 януари до 30 януари включително. \r\n\r\n По думите на директора на РЗИ д-р Виктор Кирчев в момента заболеваемостта е над 200 на 10 000, предаде Дарик. \r\n\r\n „Решихме да не изчакваме да достигнем прага от 250 на 10000 заболели, защото в много от големите училищата в областта се  покачи рязко заболяваемостта, която премина границата от 30 процента. Не смятам, че трябва да изчакваме повече”, каза д-р Кирчев. \r\n\r\n До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации във всички области с обявена грипна епидемия, съобщиха от здравното министерство. \r\n\r\n Вчера епидемия беше обявена и за София-област и Варненска област. В областите Бургас и Стара Загора обаче, които бяха сред първите с обявена епидемия, учениците от днес се връщат в клас. \r\n\r\n В Перник ваканцията им се удължава до петък, когато са на училище. \r\n \n\t\t\t\t\t\t", "date": "2019.01.23", "title": "Кърджали е 15-та област с грипна епидемия"}
{"url": "http://www.bnews.bg/article/255575-sled_sriva_na_targovskiya_registar_agentsiyata_po_vpisvaniyata_stana_strategicheski_obekt", "text": "\n Правителството включи Агенцията по вписванията в Списъка на стратегическите обекти и дейности от значение за националната сигурност като измени свое Постановление № 181/2009 г. \r\n\r\n Според кабинета трябва да се гарантира нормалното функциониране на Агенцията, като се преосмисли съществуващата система за сигурност и се въведат допълнителни мерки, роли, верификационни и контролни механизми. \r\n\r\n Изграждането на такива механизми за защита ще стане възможно след включването на Агенцията в списъка на обектите от стратегическо значение. Същевременно промяната ще спомогне да бъдат предприети всички възможни мерки за бързо и ефективно предотвратяване и ограничаване на риска от нов срив, подобен на случилия се през август 2018 г., обясниха от правителствената пресслужба.  \r\n\r\n Търговският регистър спря работа за 18 дни през лятото, което сериозно навреди на бизнеса. Заради проблемите изпълнителният директор на Агенцията по вписванията Зорница Даскалова подаде оставка.  \r\n\r\n На Агенцията е възложено да води и поддържа следните регистри: Имотен регистър; Регистър БУЛСТАТ; Търговски регистър и регистър на юридическите лица с нестопанска цел; Регистър на имуществените отношения между съпрузите. Всеки от тях съдържа важна информация относно правния статут и правата на изключително широк кръг от правни субекти, а вписванията в тях имат определено от закона правопораждащо, защитно или оповестително действие. В този смисъл воденето и поддържането на регистрите от Агенцията по вписванията има основно значение за обезпечаване на правната сигурност в страната, допълват от МС. \r\n \n\t\t\t\t\t\t", "date": "2019.01.23", "title": "След срива на Търговския регистър Агенцията по вписванията стана стратегически обект"}
{"url": "http://www.bnews.bg/article/255583-bsp_izprevarvat_gerb_za_evroizborite_borisov_besen", "text": "\n Междинните електорални нагласи, броени месеци преди изборите за Европейски парламент, предвещават оспорвана борба за първото място. Шансовете на основните претенденти – БСП и ГЕРБ – са изравнени. В рамките на статистическата грешка се регистрира леко предимство за червената партия, сочат резултати на \"Афис\". \r\n\r\n Към този, сравнително отдалечен от събитието момент, изглежда слабо вероятно да се очертае такава изненада, която да позволи на нов играч да се намеси в спора за призовото място. \r\n\r\n Независимо от зачестилите изявления и коментари по повод на предстоящите избори, интересът към тях остава на традиционно ниско ниво. По скалата от 0 до 10 едва 35 на сто са абсолютно сигурните гласоподаватели, при това състоящи се предимно от привърженици на три партии – БСП, ГЕРБ и ДПС. \r\n\r\n Шансовете на останалите партии и коалиции са твърде условни и пренебрежимо малки. Единствено коалицията „Обединени патриоти“ разполага с потенциална възможност да се сдобие с не повече от един мандат, но и това не е сигурно. \r\n\r\n При цялата условност на изчислението полагащите се на България 17 мандата, според сегашните предварителни нагласи и с уговорката, че до изборите има достатъчно време за размествания в класацията, биха се разпределили по начина, представен на следващата диаграма. Ако разликата между водещите политически сили надхвърли 3,4 пункта, това ще означава и разлика от един мандат. В случай че коалицията „Обединени патриоти“ успее да прекрачи бариерата от 5,89%, националистите ще се поздравят с един мандат, който ще бъде за сметка или на първия в класацията, или на ДПС. \r\n\r\n \"Агенция \"Рога и копита\" дава, че ГЕРБ води с 20%\". \r\n\r\n Така премиерът Бойко Борисов коментира в Димитровград социологическото проучване на \"Афис\", според което БСП вече води пред ГЕРБ за евровота. \r\n\r\n \"А кой е шеф на АФИС? Кой е шеф на тази агенция? Собственост на кой е тази агенция\", попита още Борисов. \r\n\r\n След което му беше подсказано, че той е член на Изпълнителното бюро на БСП (всъщност е Юрий Асланов, който е член на националния съвет на БСП - б.р.). \r\n\r\n \"Ще ми зададете ли правилно въпроса? Агенцията, собственост на член на ИБ на БСП дава... Ако агенцията на Цветан Цветанов днес излезе с проучване, вие ще ми зададете ли този въпрос\", обърна се Борисов към питащата го журналистика, предаде Клуб Z. \r\n\r\n След което сподели своите очаквания за евроизборите. \r\n\r\n \"Моите очаквания са, че изборите ще бъдат трудни, но ГЕРБ е направил много, за да ги спечелим. Това са моите социологически проувания\", каза Борисов. \r\n\r\n Според него агенциите, близки до БСП са специално създадени, за да манипулират общественото мнение и хората да си викат \"а, може и да е вярно\". Борисов припомни, че първия път, когато се яви на вота за кмет на София, същите тези агенци са давал, че Татяна Дончева и Милен Велчев му водят с 20%. \r\n\r\n \"Аз ги претрепах със 70% разлика\", припомни, Борисов. \r\n\r\n И допълни: \r\n\r\n \"Имаше там червен Кольо, зелен Кольо, известни с това че никога не са познали резултати\". \r\n \n\t\t\t\t\t\t", "date": "2019.01.23", "title": "БСП изпреварват ГЕРБ за евроизборите, Борисов  бесен "}
{"url": "http://www.bnews.bg/article/255585-madona_s_nova_viziya", "text": "\n Мадона смени рязко визията и от дългогодишна блондинка се превърна в къдрокоса чернокоска. Тя сподели снимка в личния си профил в Инстаграм, към която написа: \r\n\r\n \"В подготовка за Суперкървавата вълча луна!\" \r\n\r\n На кадъра тя е с обилен грим с тъмносиня сатенена блуза, а златните ѝ накити проблясват под полуяката на горната ѝ дреха. \r\n\r\n Кървавата луна е единственото лунно затъмнение, което наблюдаваме тази година. Мадона се е отбелязала от Лисабон, където се подвизава напоследък. Тя се премести там заради футболната кариера на сина си Дейвид. \r\n\r\n Поп кралицата има два брака зад гърба си - с Шон Пен от 1985 до 1989 г. и с Гай Ричи от 2000 до 2008 г. Тя има 6 деца - Лурдес, Роко, Дейвид, Мейси и близначките Естер и Стела. Лурдес е от връзката ѝ с Карлос Леон, а Роко от брака ѝ с Гай Ричи, а Дейвид, Мейси Естер и Стела са осиновени от Малави. \r\n \n\t\t\t\t\t\t", "date": "2019.01.23", "title": "Мадона с нова визия "}
{"url": "http://www.bnews.bg/article/255553-kiro_skalata_na_sad_za_300_bona_ukriti_danatsi", "text": "\n Проблеми с Темида има култовият фитнес гуру Кирил Вълчев-Скалата. Скалата е изправен на съд с две обвинения за укриване на данъци и неподадена данъчна декларация. Делото тръгва преди няколко месеца, като вече са проведени 5 заседания, последното от които се е състояло на 18 януари тази година. \r\nЗа парите претендира Министерството на финансите, което отговаря за приходите и разходите в хазната. Според ресорното ведомство, което се явява ищец в процеса, Киро Скалата трябва да внесе 314 846 лева с лихвите, ако бъде доказано, че е умишлено се е опитал да крие данъците. Делото срещу Вълчев започва през 2017 година в Софийския градски съд, като към момента текат разпити на свидетели и предявяване на документи. То се отнася до фирмата на Скалата - \"Австралиан Груп\" ЕООД, която се е занимавала с търговия на спортни стоки и хранителни добавки. Проверка в Търговския регистър показва, че тя вече не съществува, пише \"България Днес\". \r\nСпоред обвинението укриването на данъците се е случвало в периода 2005 и 2006 година. Не е ясно защо магистратите са се задействали чак сега - над 10 години по-късно, но пък, ако бъде осъден, Киро Скалата ще трябва да плаща и лихвите, и разноските по делото. \"Просто е взел едни пари и не е платил за тях каквото трябва в НАП. Освен това, вероятно посредством връзки, е занижил приходите си и по този начин е свалил от ДДС, което дължи. Общо взето, дребен тарикатлък, който може да му излезе солено\", категорични са разследващите, които са описали ситуацията в обвинителния акт. \r\nКиро Скалата никак не се притеснява и чинно се явява на делата срещу него, като на последното през януари влезе усмихнат в Съдебната палата. Той е категоричен, че става въпрос за недоразумение, което смята да изчисти в съдебната зала. Има вариант и да се признае за виновен, ако прецени, но във всички случаи ще трябва да плаща. \r\nВ момента Кирил Вълчев се занимава с организация на спортни събития в цялата страна, повече от които са насочени към превъзпитаването на децата в любов към спорта. На фитнес срещите, в които участват и голяма част от звездите на културизма у нас, се събират десетки фенове. \r\nПреди време Вълчев отново бе на посещение на Темида, но като свидетел по друго дело. Той и жена му бяха разкатавани по разпити в рамките на процеса срещу силиконовата миска Анита Мейзер. Причината е, че именно Киро и жена му са първите, към които подсъдимата се обръща, след като вижда, че мъжът й Николай Димов е мъртъв. Той е удушен по време на странен експеримент, в който ляга по корем на масажна маса в дома им и кара жена му да стегне свински опашки зад врата му. Това разказа самата Анита по време на делото. Скалата и жена му влизат във фаталния хол на миската преди ченгетата, като са първите, които виждат трупа. Съветват Анита моментално да звънне в полицията. \r\nСкалата, който е откривател на Мейзер за кариерата й на фитнес маниачка, застана до аверката си през целия процес. Той е категоричен, че Анита не може и муха да убие умишлено, и заяви това в съдебната зала. Нещо повече - в момента е един от малкото й верни другари, които я убеждават да се завърне към спорта, след като Анита излезе съсипана от Сливенския затвор. \r\n  \r\n \n\t\t\t\t\t\t", "date": "2019.01.23", "title": "Киро Скалата на съд за 300 бона укрити данъци"}
{"url": "http://www.bnews.bg/article/255563-aktsiya_na_spetsprokuraturata_v_sofiya_ima_zadarzhani", "text": "\n Акция на спецпрокуратурата и вътрешна сигурност се провежда в момента. Все още от МВР и обвинението няма официално потвърждение за това колко са задържаните. \r\n\r\n Според източници на NOVA единият арестуван е началник на сектор Икономическа полиция. Предполага се, че арестите са заради изнудване и рекет на търговци на територията на София.  \r\n \n\t\t\t\t\t\t", "date": "2019.01.23", "title": "Акция на спецпрокуратурата в София, има задържани"}
{"url": "http://www.bnews.bg/article/255564-rusnatsite_pokazaha_na_voenni_atasheta_ustanovki_iskander_m_s_raketi_9m729", "text": "\n Руското военно министерство показа крилатата ракета 9М729 (натовското ѝ обозначение е SSC-8), за която САЩ заявиха, че е причина за тяхното изтегляне от Договора за ликвидирането на ракетите със среден обсег (INF), на чуждестранни военни аташета за първи път. \r\n\r\n Руските медии съобщават обаче, цитирайки неназован източник, че американски представители не са присъствали на срещата. Нито руското военно министерство, нито Вашингтон са потвърдили тази информация. \r\n\r\n САЩ наскоро обявиха, че ще започнат процеса по оттегляне от договора за ракетите на 2 февруари, като причина за това обяви, че Русия не спазва договора. По-специално американската страна настоя Москва да унищожи всички крилати ракети SSC-8, твърдейки, че те нарушават договора. \r\n\r\n По време на представянето на ракетата, руското военно ведомство също така е разкрило нейните спецификации, които предизвикаха толкова голяма тревога в САЩ, защото Вашингтон твърди, че Москва е тествала 9М729 в обсег, който е в нарушение на договора. Ракетата има минимален стрелкови обхват от 50 км, същия като нейния предшественик 9М728, и максимален обхват от 480 км, което 10 км по-късо от обхвата на 9М728, което не нарушава договора за ракетите от 1987 г. \r\n\r\n \"Разстоянието беше потвърдено по време на стратегически учения през 2017 г.\", посочи началникът на руските артилерийски войски Михаил Матвеевски. \r\n\r\n Руското военно министерство също така е показало установката \"Искандер-М\", модифицирана да изстрелва 4 ракети 9М729, вместо две 9М728 при предишната си модификация. Руските военни бяха принудени да модернизират установката, тъй като 9М729 е с 53 см по-дълга от своята предшественичка. \r\n\r\n САЩ твърдят, че Русия е нарушила договора от 1987 г., като е тествала ракетата 9М729 в обхват, забранени от споразумението. Вашингтон обяви, че ще започне процеса по оттегляне от договора на 2 февруари, изтъквайки, че Москва не е предоставила доказателства, че е спряла предполагаемите нарушения. \r\n\r\n Договорът за ракетите беше подписан между САЩ и СССР, като предвижда унищожаване на всички балистични и крилати ракети с обсег между 500 и 5000 км. \r\n \n\t\t\t\t\t\t", "date": "2019.01.23", "title": "Руснаците показаха на военни аташета установки Искандер-М с ракети 9М729"}
{"url": "http://www.bnews.bg/article/255581-puskame_tehnika_i_voenni_ot_sarbiya_u_nas", "text": "\n Правителството разреши пребиваването на територията на България с невоенен характер на въздухоплавателни средства, въоръжение и техника и личен състав от Военновъздушните сили на Република Сърбия. \r\n\r\n Решението на Министерския съвет е във връзка с провеждането на съвместни бойни стрелби с формирования за ПВО на Република Сърбия на зенитен полигон на ВВС „Шабла“.  \r\n\r\n Стрелбите ще се проведат през месец юни 2019 г. \r\n \n\t\t\t\t\t\t", "date": "2019.01.23", "title": "Пускаме техника и военни от Сърбия у нас"}
{"url": "http://www.bnews.bg/article/255586-petima_v_opg_ot_ikonomicheski_politsai_ot_4_rpu_spipa_spetsprokuraturata", "text": "\n \r\nТова е разследване за ОПГ от служители на 4 -то РПУ от икономическа полиция, занимаваща се с корупционни действия - подкупи, което се изразява в т. нар. \"такса спокойствие\", както го наричате вие. Това заяви пред журналисти зам.-главният прокурор Иван Гешев след акцията в управлението. \r\n  \r\n\"Бих казал, макар и не прецизен правен термин, притискане, изнудване на дребни собственици в района на 4-то РПУ, и тъй като тези такси са непосилни, се случва това, което виждате\", добави той. \r\n  \r\n\"Искам изключително да благодаря на МВР, защото цялата дейност, която ще ви бъде обяснена след няколко дни, разработка, е свършена от съответните служби на МВР.  След събиране на достатъчно данни е осъществен контакт със следователи от спецпрокуратурата и са предприети екипни действия. Това означава, че МВР, а твърдя и прокуратурата, ние не лъжем, че нямаме проблеми, те не са тайна. Знаем, че имаме проблеми в редиците си и ги решаваме\", добави Иван Гешев. \r\n  \r\nПетима са задържаните, един от тях е ръководител, уточни главният секретар на МВР Ивайло Иванов. \r\n  \r\n\"Предстои да се прецени на кои ще бъде повдигнато обвинение, има един ръководен служител. Искам да благодаря на господин Гешев, информацията пристигна при нас от няколко канала. \r\n  \r\nБлагодарен съм, че отникъде не изтече информация. Подробностите да ги оставим, когато бъде повдигнато обвинение. От доста време се работи за тази група. Преди няколко часа стартира реализацията, текат процесуално-следствени действия\", разказа Ивайло Иванов. \r\n  \r\nТой уточни, че исканите суми са били различни: \"Водени са преговори за уточняване на тази сума - за такса спокойствие, за стопиране на проверки, но към момента подробности не е редно да давам. Задържани са по време на работа\", съобщи Канал 3. \r\n  \r\n  \r\n  \r\n \n\t\t\t\t\t\t", "date": "2019.01.23", "title": "Петима в ОПГ от икономически полицаи от 4 РПУ спипа Спецпрокуратурата"}
{"url": "http://www.bnews.bg/article/255558-smyah_gringo_nauchil_sina_na_sofka_da_bade_chesten", "text": "\n Синът на Софи Маринова – Лоренцо, е роден през 2002 година. Тийнейджърът вече уверено крачи по стъпките на звездната си майка. Лоренцо има няколко песни зад гърба си. Въпреки че започва кариера, той не оставя училището на заден план. \r\n\r\n Пред \"България Днес\" синът на Софка разкри любопитни подробности около сватбата, която стяга майка му, както и неща от личния си живот, като споделя, че половинката на Софка –Гринго, го е научил да бъде честен. Точно тази част от интервюто звучи малко абсурдно, имайки предвид, че младият любовник на Маринова бе арестуван и лежа почти година в ареста с обвинение за рекет и изнудване. Ето какво още споделя младият наследник на Софка. \r\n- Лоренцо, здравей! Преди дни излезе новата ти песен. Как успяваш да съчетаеш ученето с музиката? \r\n- Училището е важно за мен. Не пропускам час. Върви добре. Мога да се похваля, че нямам двойки - само петици и шестици имам. \r\n- Кой е любимият ти предмет? \r\n- Географията ми допада. Това е любимият ми предмет. Обичам да научавам нови неща. Историята също ми е силна. В учебниците има много интересни теми, които са ми любопитни. \r\n- Предстои голямо събитие за семейството ти - сватбата на майка ти с Гринго. Вълнуваш ли се? \r\n- Честно казано, доста се вълнувам. За първи път майка ми се жени. Имала е предишни връзки, но до сватба не се е стигало. Затова съм леко развълнуван. Ще бъде доста интересно със сигурност. Подготвил съм няколко изненади за мама и Гринго. Надявам се да се зарадват на тях. Все още не знам каква ще ми бъде ролята по време на сватбата. \r\n- С Гринго как се разбирате - чувстваш ли го като баща? \r\n- Трудно е да кажа, че го чувствам като баща. Все пак аз си имам татко. Много държа на Гринго, уважавам го. Винаги търся помощ от него. Най-често го моля да не казва на мама, когато съм направил някоя беля. Той е по-снизходителен. Не ми се кара толкова много. \r\n- На какво те е научил Гринго? \r\n- Да бъда честен и добър. Дава ми съвети и как да се държа с момичетата (смее се). Най-вече ми е помогнал да стана мъжкар, какъвто е той. Основно с него водим мъжките разговори. \r\n- Имаш ли си приятелка? \r\n- Да, имам си гадже. Заедно сме от няколко месеца. Тя е с три години по-голяма от мен. Хванах си кака, да ме отрака, както се казва в поговорката (смее се). \r\n- Имаш няколко самостоятелни песни. Работиш ли по нови проекти? \r\n- Преди няколко дни излезе новата ми песен. За кариера още не мога да говоря. Моето не е точно това. Имам твърде малко песни, за да говорим за сериозна кариера. \r\n- А мечтаеш ли да направиш голяма кариера? \r\n- Естествено. Натам съм тръгнал. Майка ми много ми помага. Дава ми постоянно съвети. Има и критика от нейна страна, но това е нормално. Тя е голяма изпълнителка и аз искам да я стигна. Една от мечтите ми е да постигна това, което е постигнала майка ми. Това го казвам винаги. Тя ми е модел за подражание. \r\n- Имате ли идеята да направите дует - между майка и син? \r\n- Засега не. Амбицирал съм се да работя сам с музиката. След време - не се знае. \r\n- Какво обича да прави Лоренцо в свободното си време? \r\n- Имам много хобита. Едно от тях е да играя футбол. Често ходя и на кино. Обичам всякакви филми. Харесва ми и да пътувам. Обожавам да съм на нови места. Да видя красотите на България и света. Доста често пътувам из страната, но искам да обиколя и други държави. Като цяло животът ми е интересен. \r\n- Коя страна мечтаеш да посетиш? \r\n- От години исках да отида в Америка и ето че и тази мечта ще стане реалност. През май месец ще замина за Щатите с мама. Тя има турне в САЩ и Канада и аз ще бъда с нея. Визите ни вече са готови. Набелязал съм местата, които искам да посетя. На първо място в списъка ми е Сентръл парк в Ню Йорк. Чувал съм хубави работи за него. Искам да го разгледам. На снимки изглежда супер красиво, надявам се на живо да е още по-вълнуващо. Другото е Ниагарският водопад, който е на границата между САЩ и Канада. Който ходи в Америка, винаги отива там, така че и аз няма да съм изключение. \r\n \n\t\t\t\t\t\t", "date": "2019.01.23", "title": "СМЯХ: Гринго научил сина на Софка да бъде честен "}
{"url": "http://www.bnews.bg/article/255565-v_gratskiya_parlament_zapochnaha_debatite_po_prespanskoto_sporazumenie", "text": "\n В гръцкия парламент започнаха дебатите по Преспанското споразумение, което се очаква да бъде гласувано в четвъртък, предаде Асошиейтед прес. \r\n\r\n Опонентите на споразумението обещаха да организират серия протести, предаде БТА. \r\n\r\n Днешните пленарни дебати започнаха, след като снощи Комисията по национална отбрана и външни работи на гръцкия парламент одобри споразумението на Атина със Скопие за промяна на името на бившата югославска република на Република Северна Македония. \r\n \n\t\t\t\t\t\t", "date": "2019.01.23", "title": "В гръцкия парламент започнаха дебатите по Преспанското споразумение"}
{"url": "http://www.bnews.bg/article/255568-finlandiya_vavezhda_sledobedniya_san_na_rabotnoto_myasto", "text": "\n Финландия внедрява следобедния сън на работното място. Профсъюзите в страната са стигнали до извода, че сънят в средата на работния ден се отразява ползотворно не само на продуктивността на служителите, но и на финансовото благополучие на фирмите.   \r\n\r\n До извода за ползите от дневния сън от 30 до 60 мин, в зависимост от политиката на конкретната фирма, профсъюзите стигат след допитване до служители от различни компании. В него много работещи споделят за умората си на работното място и за физически дискомфорт, като болки в гърба и ставите при седяща работа. \r\n\r\n Служителите казват също, че искат да си тръгнат максимално бързо след края на работния ден. Така се стига до въвеждането на новата идея - да се спи на работното място и работодателят да ти плаща за това. Към момента тази практика се прилага само в столицата Хелзинки, но става все по -модерна. Според медиите във Финландия съвсем скоро обедният сън на работното място  ще се  разпространи и сред фирми в други градове.  \r\n\r\n Според профсъюзите сънят в средата на работния ден влияе ползотворно не само на продуктивността на служителите, но и на финансовото благополучие на фирмите. Някои компании дори наемат специалисти, които водят тих корпоративен час, помагайки на хората да се отпуснат и да научат повече за медитацията. „Да успееш да се отпуснеш много често е трудно, но под ръководството на учител, това става много по- постижимо, дори в средата на деня. Инструкторът прави по-лесна стъпката към тази умствена пауза“, казва Тина Вайния от центъра Sofia Future Farm, организиращ такива занятия.  \r\n\r\n Макар и все още в начален етап, резултатите от новата практика в работата на фирмите във финландската столица показват, че сънят, който много хора асоциират с мързел, повишава продуктивността на работещите, а това е изгодно за всяка фирма работодател. \r\n \n\t\t\t\t\t\t", "date": "2019.01.23", "title": "Финландия въвежда следобедния сън на работното място"}
{"url": "http://www.bnews.bg/article/255561-lora_karadzhova_zapozna_noviya_s_bivshiya", "text": "\n Певицата Лора Караджова запозна гаджето си – диджея Марсел Рохас, с бащата на дъщеря си Алиса – Валентин Славов. Това се случи по време на ваканцията й в Банско, където с любимия й се отдадоха на каране на ски и сноуборд. Валентин пък от години е ски инструктор в зимния курорт и нямал нищо против да се запознае с Марсел, писа „Галерия“. \r\n\r\n Лора е запазила нормални приятелски отношения с Валентин след тяхната раздяла и двамата често се виждат заради четиригодишната си наследница. Тя е лудо влюбена в Марсел и смята, че най-накрая е намерила мъжа на живота си. \r\n\r\n Певицата няма търпение той да й предложи и двамата да си имат бебе.   \r\n \n\t\t\t\t\t\t", "date": "2019.01.23", "title": "Лора Караджова запозна новия с бившия "}
{"url": "http://www.bnews.bg/article/255566-za_perioda_2007_2017_g_prekite_chuzhdestranni_investitsii_pchi_sa_namaleli_10_pati_v_absolyutna_stoynost_i_14_pati_kato_protsent_ot_bvp", "text": "\n Днес във Фейсбук попаднахме на коментар на Албена Шавел по повод чуждестранните инвестиции в България. Вижте какво написа тя в личният си профил в социалната мрежа!  \r\n\r\n \r\n\r\n 30 ноември 2016 \r\nКанадската \"АЛС България\" открива трети заводПроизводителят на автомобилни тапицерии за BMW, Mini Cooper и Audi ще работи за VW в Благоевград \r\nКанадският инвеститор е наел 1600 души и планира оборот от 160 млн. лв. за тази година. \r\n************************ \r\n19 януари 2019 \r\nALC прекратява производството на автомобилни тапицерии в БългарияРешението на канадския собственик Exco Technologies ще засегне три завода с 1400 работници \r\nЮжноафриканската Automotive Leather Company (ALC) прекратява изцяло производството на кожени автомобилни тапицерии в България. Чрез местното си дружество \"АЛС България\" компания има общо три завода в страната с около 1400 души персонал. Решението за закриване на бизнеса е взето от собственика на ALC – канадската Exco Technologies, а работниците са били уведомени в петък \r\n************************** \r\nЗа периода 2007 - 2017 г. преките чуждестранни инвестиции (ПЧИ) са намалели 10 пъти в абсолютна стойност и 14 пъти като процент от БВП. От 17,7 млрд. лв. през 2007 г. ПЧИ падат на 1,8 млрд. лв. през 2017 г., а като процент от БВП от 28% през 2007 г. намаляват до 2% през 2017 г. Това показват данни на Българската стопанска камара (БСК). \r\n************************ \r\n18 януари 2019 \r\nБНБ: Чуждите инвестиции се сринаха с 550 млн. евро към края на ноември 2018 г \r\n************************ \r\n20 януари 2019  \r\nБойко Борисов: А ние искаме да направим по-добър живота на хората. Затова правим истински живи инвестиции в регионите. \r\n \n\t\t\t\t\t\t", "date": "2019.01.23", "title": "За периода 2007 - 2017 г. преките чуждестранни инвестиции (ПЧИ) са намалели 10 пъти в абсолютна стойност и 14 пъти като процент от БВП."}
{"url": "http://www.bnews.bg/article/255567-erdogan_e_v_rusiya", "text": "\n Турският президент Реджеп Тайип Ердоган пристигна в Русия на еднодневно посещение. \r\n\r\n В Москва Ердоган ще се срещне с руския президент Владимир Путин. \"В близко бъдеще ще започне среща на лидери\", твърди източник участващ в организирането на визитата. \r\n\r\n Той съобщава още, че президентът на Турция е придружен от ръководителя на външното министерство на страната, министъра на отбраната, ръководителя на Националната разузнавателна организация, както и ръководителите на няколко други отдела. \r\n\r\n Очаква се ситуацията в провинция Идлиб и в цяла северна Сирия да бъде в центъра на вниманието на Путин и Ердоган. \r\n \n\t\t\t\t\t\t", "date": "2019.01.23", "title": "Ердоган е в Русия "}
{"url": "http://www.bnews.bg/article/255554-901_uchilishta_sa_v_gripna_vakantsiya", "text": "\n Днес в общо 901 училища са преустановени учебните занятия. \r\n\r\n От 23 януари в грипна ваканция са учениците от 71 училища в област Сливен и от 80 училища в област Хасково. \r\n\r\n 194 училища в област Пловдив, 122 училища в област Варна, 122 училища в област Пазарджик и 69 училища в област Добрич продължават да не провеждат учебен процес. \r\n\r\n По предписание на РЗИ няма занятия и в 97 училища в София-област. \r\n\r\n В 60 училища в област Смолян и в 43 училища в област Ямбол учениците не учат, а в област Перник за 40 училища грипната ваканция е удължена до 24 януари. \r\n\r\n Три училища в област Кюстендил също не провеждат занятия по предписание на РИОКОЗ. Това са СУ \"Кл. Охридски\", Професионалната гимназия по облекло и стопанско управление и ОУ \"Хр. Павлович\" в гр. Дупница. \r\n \n\t\t\t\t\t\t", "date": "2019.01.23", "title": "901 училища са в грипна ваканция"}
{"url": "http://www.bnews.bg/article/255555-4_5_po_rihter_razklati_turtsiya", "text": "\n Земетресение с магнитуд 4,5 по Рихтер е регистрирано в района на югозападния турски окръг Мугла, съобщи турската телевизия НТВ, като се позовава на Дирекцията за управление при бедствия и извънредни ситуации (АФАД). \r\n\r\n Земетресението е регистрирано в 23.12 ч. местно време на голяма дълбочина в Средиземно море. \r\n\r\n По първоначални данни няма ранени хора и разрушения. \r\n\r\n Земетресението е било усетено в градовете Датча, Мармарис, Ментеше, Ятаган и Миляс. \r\n \n\t\t\t\t\t\t", "date": "2019.01.23", "title": "4,5 по Рихтер разклати Турция"}
{"url": "http://www.bnews.bg/article/255569-dokato_nikolay_banev_e_v_aresta_pochina_bashta_mu", "text": "\n Бащата на арестувания бизнесмен Николай Банев е починал тази сутрин, съобщиха за Dir.bg източници, близки до семейството. Бай Данчо от дълго време боледувал и е бил и в болница. Синът му Николай не могъл да го види преди заминаването си за Франция, а завръщането му оттам, както знаем, беше под конвой. \r\n\r\n Погребението ще бъде в Хасково. \r\n\r\n Възрастните Йордан и Мария Баневи имат имение в хасковското село Спахиево. Синът и внуците рядко посещавали дядо си, а съпругата му Мария е активна бизнесдама покрай фирмите на сина си, както и като хасковски меценат. \r\n\r\n В двора на имението на старите Баневи има всичко за спокоен живот и отдих - басейн, тенискорт и дори яхта, но масивният дувар, опасващ имението, преди време привлече вниманието на Строителен контрол и беше нарочен за събаряне. \r\n\r\n Бай Данчо бил силно разстроен от разправиите с булдозерите. Употребил пряко силите си огромна енергия да обжалва в съда решението на \"калпазаните\" от строителния надзор. По тези и други причини, известни в момента, синът му Николай криел от баща си голяма част от неприятностите си, но така или иначе, възрастният човек се осведомявал за доста неща покрай сина и снахата от вестниците и бил дълбоко огорчен от \"лошите приказки\" за сина му. До края си заклетият стар комунист и ДС полковник, вярвал че синът му е предан защитник на социално слабите и изпълнява партиен дълг - да \"пази народното имане\" като очите си. \r\n\r\n Някога, в двора на с. Спахиево, бил старият дом на покойния Банев и скривалището, където се укривали партизани. Всъщност, кариерата на Николай Банев потръгва покрай заслугите на баща му преди 9 септември 1944. На къщата има паметна плоча, като в соц времената. \r\n\r\n Йордан Банев е авторитетна личност в средите на червените - признат е за един от най-младите активни борци против фашизма и капитализма. Редом с него имала заслуги и сестра му Янка Банева - майка на телевизионната водеща Люба Кулезич. \r\n\r\n Бай Данчо се оженил за съпругата си Мария, когато тя била още ученичка. Тази част от биографията му за малко да му създаде проблеми сред \"другарите\", които строго съблюдавали за морала в партийните редици. Времената се сменят и сегашната Мария Банева вече е собственик на добри придобивки покрай сина си. Мария Банева е активен съветник на сина си Николай по множеството дела на семейството. \r\n\r\n Хасковлии имат добро мнение за възрастния Йордан Банев. Мнозина от по-старото поколение казват, че е честен човек. Със сигурност бай Данчо ще бъде изпратен като такъв. Върху доброто му име хвърля сянка единствено сагата с Николай Банев. \r\n \n\t\t\t\t\t\t", "date": "2019.01.23", "title": "Докато Николай Банев е в ареста, почина баща му"}
{"url": "http://www.bnews.bg/article/255556-v_germaniya_besni_iskat_da_ogranichat_skorostta_po_autobanite", "text": "\n Изтекло в медиите предложение за налагането на ограничение върху скоростта по аутобаните в Германия предизвика гнева на автолюбителите в страната, предаде АП, цитирана от БТА. \r\n\r\n Германия е една от малкото страни в света, в която няма ограничение за скоростта по автомагистралите. Идеята тя да бъде ограничена до 130 км/ч е предложена с аргументи като намаляване на замърсяването на въздуха, принос в борбата срещу климатичните промени и намаляване на броя на катастрофите. \r\n\r\n Щефен Зайберт, говорител на канцлера Ангела Меркел, се опита да успокои вълната от възмущение сред германските шофьори, като каза вчера, че една комисия, назначена от правителството, проучва различни предложение, но още нищо не е решено. \r\n\r\n Днес министърът на транспорта Андреас Шойер заяви, че идеята \"противоречи на здравия разум\". А видният депутат от партията \"Зелени\" Джем Йоздемир каза че това е \"разумен акт\". \r\n \n\t\t\t\t\t\t", "date": "2019.01.23", "title": "В Германия бесни, искат да ограничат скоростта по аутобаните"}
{"url": "http://www.bnews.bg/article/255562-spornite_promeni_v_zakona_za_gorivata_ostavat_za_lyatoto", "text": "\n Парламентът на първо четене прие да отложи с 6 месеца влизането в сила на промените в Закона за горивата, които въвеждат изискване за уставен капитал и банкови обезпечения за търговците в сектора. \r\n\r\n „За” гласуваха 112 депутати, 28 се въздържаха. \r\n\r\n Правителството предложи отлагането след недоволство на малките търговци на горива с идеята да се намери по-добър вариант за регулиране на сектора. \r\n\r\n Темата предизвика безпрецедентен раздор сред работодателските организации – Българската петролна и газова асоциация (БПГА) и Българската стопанска камара (БСК) се обявиха срещу отлагането, като БПГА даже напуснаха КРИБ, която подкрепя допълнителния срок. \r\n \n\t\t\t\t\t\t", "date": "2019.01.23", "title": "Спорните промени в Закона за горивата остават за лятото"}
{"url": "http://www.bnews.bg/article/255560-volen_obyavi_razvod_na_braka_mezhdu_patreotite_i_pozhela_da_e_po_vzaimno_saglasie", "text": "\n Все повече виждам белези на разтрогване на брака, дано да е по взаимно съгласие. Така образно описа отношенията в коалицията \"Обединени патриоти\" лидерът на \"Атака\" Волен Сидеров. \r\n\r\n Повод за коментара му стана.напрежението между ВМРО и НФСБ след взаимно разменени декларации. \r\n\r\n Въпреки това Сидеров не изключи и варианта и трите партии да се явят заедно на евроизборите. \r\n\r\n \r\n\r\n   \r\n \n\t\t\t\t\t\t", "date": "2019.01.23", "title": "Волен обяви развод на брака между ПатрЕотите и пожела да е “по взаимно съгласие”!"}
{"url": "http://www.bnews.bg/article/255547-kris_braun_v_aresta_za_iznasilvane", "text": "\n R&B звездата Крис Браун е задържан от френската полиция заедно с бодигарда и приятеля си, след като жена твърди, че я е нападнал сексуално в хотелска стая в Париж.  24-годишна жена обвинява Браун, че я е изнасилил. Той е арестуван след подадена жалба. Бяха задържани още двама души, единия, от които бодигард на певицата. \r\n    \r\nФренското издание на списание Closer съобщи, че жената е била насилена в хотел Mandarin Oriental през нощата на 15 януари. \r\n\r\n Тя се е срещала с Браун в Le Crysal, нощен клуб близо до Шанз-Елизе, а след това се прибрала в хотела с други жени и общо трима мъже. Жертвата твърди, че Браун я е поканил в хотела и след това я е нападнал, когато са  останали само заедно. Жената обвинява телохранителя на Браун и друг приятел на певеца, че са злоупотребили с нея. \r\n\r\n Крис Браун има проблеми със закона, след като се призна за виновен за побоя на приятелката си Риана през 2009 г. в САЩ. Пробацията му свърши през 2015 г. \r\n \n\t\t\t\t\t\t", "date": "2019.01.23", "title": "Крис Браун в ареста за изнасилване"}
{"url": "http://www.bnews.bg/article/255552-dilyana_popova_zaryaza_boril_pri_mashtehata", "text": "\n Жената на Асен Блатечки гледа сина му от Диляна Попова от няколко дни в дома си. \r\nРежисьорката Катерина Горанова се грижела за малкия Борил, докато майка му е в Англия на гости на своя приятелка. Моделката помолила Блатчеки да глада сина им. В началото той отказал заради жена си, но се оказало, че Горанова е преживяла изневярата му и няма нищо против да прекара малко време със сина му, пише „България Днес“. \r\nДвамата имат дъщеря – Катерина, която обожава малкото си братче. Малкия Борил с радост гостува в дома на баща си, защото там среща добро отношение. Уикендите момчето прекарва с Асен, Катерина и сестра си.   \r\n \n\t\t\t\t\t\t", "date": "2019.01.23", "title": "Диляна Попова заряза Борил при мащехата"}
{"url": "http://www.bnews.bg/article/255544-pamela_andersan_mazhete_koito_gledat_porno_sa_slabi_lyubovnitsi", "text": "\n Актрисата Памела Андерсън, която стана световноизвестна с телевизионната поредица \"Спасители на плажа\", заяви, че мъжете, които гледат порно, се оказват слаби любовници под завивките. \r\n\r\n Според нея филмите за възрастни са твърде далече от реалния любовен акт. Андерсън призна, че я привличат \"смелите и радикални мъже\", които са ангажирани с реални каузи. Именно тях тя намира за секси, а не героите от порно продукциите, пише Контактмюзик, цитиран от БТА. \r\n\r\n \"Най-лошите любовници са тези, които гледат порно\", споделя актрисата. \"Те са сковани, безчувствени, фанатично търсят различното и понякога прибягват до насилие. Най-добри в леглото са вегетарианците. Това е доказано!\" \r\n\r\n 51-годишната Андерсън не за първи път говори за сексуалния си опит. Тя беше женена за Томи Лий, Кид Рок и Рик Саломон, а сега е в любовни отношения с Адил Рами. Преди време тя сподели, че за нея \"шведската тройка\" била забранена зона, тъй като нейните партньори не желаели да я делят с никого. \r\n\r\n \"Любовниците ми бяха прекалено ревниви. Само един от тях си фантазираше, че би му било интересно да ме види в леглото с друга жена, а той да гледа\", каза тогава тя и добави: \"Но аз никога не се наслаждавам на секса, ако няма любов и взаимна обвързаност!\", довери бившата звезда от \"Спасители на плажа\". \r\n \n\t\t\t\t\t\t", "date": "2019.01.23", "title": "Памела Андерсън: Мъжете, които гледат порно, са слаби любовници"}
{"url": "http://www.bnews.bg/article/255557-oshte_edin_mazh_e_pochinal_sled_grip_v_pazardzhik", "text": "\n Мъж на 62 години е починал в пазарджишката многопрофилна болница след белодробно усложнение от остро респираторно заболяване. Той е шестият смъртен случай от началото на епидемията. Вчера вследствие на грипа почина и 43-годишен мъж. Има и двама души в критично състояние. Лекарите са успели да спасят живота на 27-годишен мъж, който е бил с двустранна бронхопневмония, предава БНР. \r\n\r\n „Да се избягва самолечението, за да може да се предпише адекватна противовирусна терапия, която да започне навреме, с цел избягване на усложненията от грипния вирус“. \r\n\r\n Д-р Калева напомни, че грипният вирус е широкоизменчив и засяга освен дихателната система и други органи и системи в човешкия организъм и не бива да се подценява. \r\n\r\n Областният щаб за борба с грипа в Пазарджик ще реши днес дали да бъде удължена грипната ваканция, която е в сила до днес. Според специалистите пикът на респираторните заболявания трябва да отмине в края на седмицата. В момента болниците в пазарджишка област са пълни с пациенти с белодробни усложнения. \r\n\r\n В половината области на страната е обявена грипна епидемия. От днес тя е в сила и в Хасково. Училищата там ще бъдат затворени до понеделник включително. Преустановяват се детските и женските консултации, свижданията в лечебните заведения, плановите операции и профилактичните имунизации.Затворени са над една четвърт от училищата и детските градини в страната. От днес се спират учебните занятия и в Сливенска област. Всички ученици в областта от днес до петък са във грипна ваканция. Първият учебен ден е в понеделник, 28 януари. Д-р Даниела Калева - директор на Дирекция „Надзор на заразните болести“ в Регионалната здравна инспекция, призова хората при първи симптоми на неразположение да търсят лекарска помощ. \r\n \n\t\t\t\t\t\t", "date": "2019.01.23", "title": "Още един мъж е починал след грип в Пазарджик"}
{"url": "http://www.bnews.bg/article/255531-bremennata_debora_pushi_kato_komin", "text": "\n Фолкпевицата Дебора си навлече гнева на майките, след като призна, че си позволява да пуши по няколко цигари на ден. Чалгаджийката е в напреднала бременност и се очаква да роди през февруари, но до този момент упорито криеше корема си от суеверие, както самата тя призна. На въпрос, отправен й от фенове, дали цигарите не вредят на бебето, 28-годишната бъдеща майка отговори: \"Не е препоръчително, но не смятам, че няколко цигари на ден вредят\".Упреците и обидите към пушещата бременна изпълнителка не закъсняха и потребители в мрежата я обявиха за безотговорна, простачка, лоша майка, която рискува здравето на нероденото си бебе. \"Как е възможно, това дете може да се роди с астма и дори рак, не мога да повярвам?\", коментират загрижени родители. От суеверие, брюнетката отказа да сподели и името, което е избрала за наследника си, но е сигурно, че ще е с буквата \"С\" на бащата Стоян. Изпълнителката не крие, че е качила близо 25 кг, но това не я притеснява, тъй като вярва, че бързо ще успее да се възстанови, след като роди. \r\n \n\t\t\t\t\t\t", "date": "2019.01.23", "title": "Бременната Дебора пуши като комин "}
{"url": "http://www.bnews.bg/article/255548-tita_vazpya_i_pokaza_gardite_si_v_klip", "text": "\n Новата песен на младата и надарена Тита в дует с рапъра Боро Първи \"Задната седалка\" предизвика скандал с клипа и текста си и за броени часове събра над 250 хиляди гледания и стотици коментари в най-известния музикален канал, видя \"България Днес\". \r\n\r\n Сексапилната Тита този път не е оставила почти нищо за въображението, във видеото размята пищна гръд и радва окото и на мъже, и на жени. \r\n\r\n Арендби певицата не само пъчи прелестите си, но и ги възпява в провокативни рими: \r\n\r\n \"Аз не съм със теб, аз съм с едни гърди напред. \r\n\r\n  Мойте муцита танцуват, все едно че са балет. \r\n\r\n  И се пляскат, и се шляпат като джапанка в асфалт, \r\n\r\n  не спират да ни дъвчат имената – жилибон. \r\n\r\n  Хейтъри ще кажат, че е силикон\". \r\n\r\n  Хейтърите не закъсняха, разбира се, и бързо разпънаха горещата блондинка на кръст. \r\n\r\n  Една от първите, които упрекна Тита за разкрепостеното поведение и творчество, е именно една от най-големите й конкурентки Дара. \r\n\r\n  \"Да пееш к'во се случва с циците ти не звучи добре\", написа другата поп сензация на българската сцена в профила си в инстаграм. \r\n\r\n  Потребители на най-модерната социална мрежа изтъкнаха, че не разбират защо точно Дара обвинява Тита в пошлост, след като самата тя също има доста какво да покаже от деколтето. \r\n\r\n  \"Може би я е яд, че тя първа не е използвала циците си като коз в някое парче, защото определено и нейните са бая големи и също естествени, а не силиконови\", разсъждават фенове. \r\n\r\n  Скоро антилопата Христина, както е истинското име на Тита, бе обявена за новата ритонка и достойна заместничка на Катя от хитовия й дует със Здравко. \r\n\r\n  В интернет пространството дори плъзнаха шеги, че вече единицата за мярка на гърди няма да се казва \"един ритон\", а \"една тита\". \r\n\r\n  Доскоро 19-годишната певица, чиято кариера стартира след участието й в музикалното риалити \"Екс фактор\", точно както се случи и при конкурентките й Дара и Гери-Никол, криеше бомбите си, но ето че дойде моментът да избухнат. Случайно или не, но псевдонимът Тита много напомня на английската дума \"титс\", която означава женски гърди. \r\n \n\t\t\t\t\t\t", "date": "2019.01.23", "title": "Тита възпя и показа гърдите си в клип"}
{"url": "http://www.bnews.bg/article/255545-lekari_ot_gorna_oryahovitsa_obmislyat_kolektivna_ostavka_zaradi_agresiya_sreshtu_medik", "text": "\n Екипът на ударената фелдшерка от Спешната помощ в Горна Оряховица обмисля да подаде колективна оставка заради поредната агресия срещу медик. \r\n\r\n Фелдшерът Наталия Армянова от лечебното заведение беше нападната от майката на 5-месечно бебе. 35-годишната жена ударила фелдшерката през лицето с телефона си. \r\n\r\n Армянова е депозирала оставката си. \r\n\r\n „Телесните травми лесно ще зараснат, но психическите са много по-големи и ще ми трябва много време, за да ги преодолея. Ще ми оставят белег за цял живот”, каза пред bTV ударената фелдшерка. Тя се страхува и да покаже лицето си. \r\n\r\n Нейни колеги също имат свои истории за агресивни пациенти. Да ни посягат и да ни удрят е по-рядко, но да обиждат и да крещят се случва всеки ден, казват медиците. \r\n \n\t\t\t\t\t\t", "date": "2019.01.23", "title": "Лекари от Горна Оряховица обмислят колективна оставка заради агресия срещу медик"}
{"url": "http://www.bnews.bg/article/255539-deputatite_reshavat_dali_da_se_otlozhi_s_6_mesetsa_noviyat_zakon_za_gorivata", "text": "\n Очаква се днес депутатите от икономическата комисия да гласуват отлагането с 6 месеца на новия закон за горивата. \r\n\r\n Подготвените промени предизвикаха гнева на собственици на малки бензиностанции. Новият закон въвежда финансови изисквания като банкови гаранции и капитал, който фирмите трябва да притежават, за да търгуват с горива. \r\n\r\n Представители на малки фирми обявиха, че остават в стачна готовност, докато гласуването мине и през пленарната зала. \r\n\r\n Срещу законопроекта се обявиха и представители на едрия бизнес заради регламенти свързани с горивата за строителни фирми и минната индустрия. \r\n\r\n Целта на изтеглянето е в рамките на половин година спорните текстове да се изчистят. \r\n \n\t\t\t\t\t\t", "date": "2019.01.23", "title": "Депутатите решават дали да се отложи с 6 месеца новият закон за горивата"}
{"url": "http://www.bnews.bg/article/255546-pri_aktsiya_zaloviha_104_kg_heroin_na_tursko_balgarskata_granitsa", "text": "\n 104 кг хероин заловиха турските власти при опит да бъде изнесен в България през пункта „Капитан Андреево\" - „Капъкуле\". \r\n\r\n Наркотикът бил открит под дюшемето на ремарке на тир. Дрогата била разпределена в 130 пакета. Шофьорът опитал да я прикрие от следовите кучета, като я наръсил с нафталин и талаш. \r\n\r\n Стойността на дрогата надхвърля 21 млн. турски лири, твърдят турски източници. \r\n \n\t\t\t\t\t\t", "date": "2019.01.23", "title": "ПРИ АКЦИЯ! Заловиха 104 кг. хероин на турско-българската граница"}
{"url": "http://www.bnews.bg/article/255543-leydi_gaga_sreshtu_glen_klouz_v_bitkata_za_oskarite", "text": "\n „Бохемска рапсодия” ще се опита да пребори „Роди се звезда” в надпреварата за най-добър филм на наградите Оскар тази година. Преди малко актьорите Трейси Елис Рос и Кумайл Нанджиани обявиха номинациите за най-престижните кино статуетки. За най-добър филм освен лентата за Фреди Меркюри и тази с Лейди Гага, ще се борят още мексиканския филм „Рома”, „Черната пантера”, „Фаворитката”, „Зелената книга” „Черен в клана“ и „Вице”. Лейди Гага се изправя очи в очи с неостаряващата Глен Клоуз в надпреварата за най-добра актриса, а Брадли Купър ще се състезава за най-добър актьор с Уилям Дефо, Виго Мортенсен, Рами Малек и Крисчън Бейли. 91-та церемония по връчването на наградите на Академията ще се проведе на 24 февруари 2019 г. в Холивуд. \r\n  \r\n \n\t\t\t\t\t\t", "date": "2019.01.23", "title": "Лейди Гага срещу Глен Клоуз в битката за Оскарите"}
{"url": "http://www.bnews.bg/article/255542-orlin_pavlov_stana_zhenski_tatko", "text": "\n \r\nОрлин Павлов стана баща на момиче, което кръсти Елизабет. Новината, която чакахме от миналата година, съобщи самият той в социалните мрежи и предизвика буря от благопожелания. Майката на първото дете на певеца е Диана Великова, която преди години се изявяваше като фенка на черната музика и R&B по софийските клубове. Нещо повече, снимала се е в стар клип на варненския рапър Мишо Шамара и поп певицата Теди Кацарова. Парчето се казва \"Не ми звъни\" и беше хит преди 10 години. Във видеото към песента Диана е с руса права коса, а в момента залага на естествената си черна къдрава, каквато със сигурност ще наследи и бебето. Двамата с Павлов се запознават в чужбина. Няколко години прясната майка живее в Дубай, но съжителството й с мъж, който тя пази в тайна, не върви. Точното тогава среща Павлов и двамата се влюбват от пръв поглед. Певецът също упорито отказваше да говори за връзката си с красивата мулатка, но признаваше, че е много влюбен. Той стана баща на 39 години. Павлов имаше дълга връзка с танцьорката Яна, която обаче го заряза и се омъжи за Петко Димитров, пише Хотнюз. \r\n  \r\n \n\t\t\t\t\t\t", "date": "2019.01.23", "title": "Орлин Павлов стана женски татко"}
{"url": "http://www.bnews.bg/article/255550-sadyat_mule_uchastvalo_v_alo_izmami_za_blizo_13_000_leva", "text": "\n Изправят пред съда муле на телефонни измамници. \r\n\r\n Спрямо 50-годишния В.А. е повдигнато обвинение, че в периода между 14 юли и 21 юли 2017 г. в условията на продължавано престъпление и с помощта на съучастник е извършил три измами. \r\n\r\n Обвиняемият участвал в схемата за телефонни измами заедно с неустановено лице, което го насочвало към адреси, откъдето да приема \"пратки\".Непознатият се обаждал на стационарните телефони на различни лица, а обвиняемият В.А. отивал до посочено място, за да вземе оставените пари и златни накити, като през повечето време с него била и 15-годишната му дъщеря. На пострадалите непознатият мъж обяснявал, че участват в полицейска операция за залавяне на телефонни измамници. \r\n\r\n На 14 юли 2017 г. под предлог, че е полицейски служител, подсъдимият отнел от възрастна жена от Ямбол 2 100 лева. По същата схема на 18 юли в град Гълъбово обвиняемият измамил с 5 000 лева и възрастен мъж. \r\n\r\n Няколко дни по-късно жертва на телефонна измама станала и жена от Стара Загора, която загубила 5 810 лева. Тогава непознатият мъж отново се представил за \"комисар от полицията\". Попитал я дали й се били обаждали телефонни измамници. Тя му отговорила, че преди няколко месеца й звънели, но не се \"хванала на въдицата\". Мъжът я заблудил, като казал, че са задържали трима сирийски нелегални бежанци, в тях намерили тефтерче с телефонни номера и те щели да й се обадят, за да искат пари. Жената трябвало да приготви 20 000 лева, а ако откажела, щели да дойдат четирима мъже с голи глави, за да ги вземат. Непознатият предупредил жената с думите: \"Приготви парите, защото идвам с уред, с който ще открия всичко, каквото имаш в апартамента. Ще те пречукам, ще те изкормя\". Пострадалата хвърлила през терасата найлонова чанта, в която била сложила пари и златни накити. \r\n\r\n На 21 юли 2017 г. обвиняемият В.А. бил задържан при полицейска проверка край Русе. Щетите в общ размер на 12 910 лева не са възстановени. \r\n\r\n Предстои Районен съд-Стара Загора да насрочи заседание по делото. \r\n\r\n За подобно престъпление законът предвижда наказание \"лишаване от свобода\" до 8 години. \r\n \n\t\t\t\t\t\t", "date": "2019.01.23", "title": "Съдят муле, участвало в ало измами за близо 13 000 лева"}
{"url": "http://www.bnews.bg/article/255587-pokazno_zadarzhaha_trima_kradtsi_pred_smg", "text": "\n Минувачи и ученици станаха свидетели на акция по задържане на група за грабежи до Софийската математическа гимназия (СМГ), преде репортер на bTV. \r\n\r\n Задържаните са направили опит да избягат, заради което са произведени изстрели със стоп патрон. \r\n\r\n Арестувани са трима мъже непосредствено след кражби от няколко автомобила, уточни главният секретар на МВР Ивайло Иванов. \r\n \n\t\t\t\t\t\t", "date": "2019.01.23", "title": "Показно задържаха трима крадци пред СМГ"}
{"url": "http://www.bnews.bg/article/255537-dimitar_bayraktarov_kak_tochno_40_godishniya_ergen_dzhambazki_se_protivopostavi_na_obezbalgaryavaneto", "text": "\n Днес във Фейсбук попаднахме на коментар на журналиста и бивш депутат Димитър Байрактаров. Коментарът му идва по повод кандидатурата на Ангел Джамбазки за евродепутат. Вижте какво написа Байрактаров в личният си профил в социалната мрежа. \r\n\r\n \r\n\r\n Чета, че група професори и академици, сиреч интелектуалци, били издигнали кандидатурата на лицето Ангел Джамбазки за евродепутат! Според написаното в \"Труд\", така наречените интелигенти намерили сили твърдо да се противопоставят на обезбългаряването! Така ли? И как точно 40 годишния ерген Джамбазки се противопостави на обезбългаряването? \r\n\r\n Вероятно същия не е отгледал и едно коте, камо ли българско дете! Чета му биографията и разбирам, че първият му работен ден е като общински съветник от ГЕРБ, тоест на държавната ясла, след това на гърба на колегата Бареков се е издигнал до евродепутат и е спестил около половин милион от заплата! Бая ще се е трудил! За 90 % от българските граждани това е мисия невъзможна- да спестят половин милион, но пък Джамбазки уж се бори за техния по-добър живот!? \r\n\r\n Така де, не беше ли той политика, който обясняваше, че да спиш в шофьорска кабина било супер готино? Извинете, г-да интелектуалци, но човек, който не носи отговорност за семейство и деца, няма и един ден трудов стаж в реалната икономика, не е изработил един лев данъци и осигуровки, този ли ни предлагате да ни представлява в ЕП? Народа не наричаше ли такива лица номенклатурчици? \r\n\r\n Когато лицето Джамбазки създаде семейство, отгледа поне две деца, а като представящ се за патриот би трябвало поне три- с по три деца сме се отчели на държавата аз и колегата Бареков, а той чака и четвърто! Джамбазки, бая ще трябва да се напънеш, но като създадеш поне две деца и се противопоставиш на обезбългаряването по най-естествения начин, тогава ще можеш да претендираш да представляваш българския народ в ЕП ! \r\n \n\t\t\t\t\t\t", "date": "2019.01.23", "title": "ДИМИТЪР БАЙРАКТАРОВ: Как точно 40 годишния ерген Джамбазки се противопостави на обезбългаряването?!"}
{"url": "http://www.bnews.bg/article/255551-izvadiha_tyaloto_na_potanaloto_v_leden_vodoem_dete", "text": "\n Водолази намериха тялото на 15-годишното момче, което потъна във вторник в микроязовир между селата Първенец и Марково, предаде БГНЕС. \r\n\r\n На места ледът е дълбок 4 см. След пропадането на момчето в пропукалия се лед, където бил стъпил заради ефектно селфи, както бяха първите обяснения, другите две деца са се обадили на роднини. Правен е опит от дядото на момчето да го извади от водата, но безуспешно. \r\n\r\n След обаждане на тел. 112 веднага пристига помощ от полицейски екип и Пожарната, но момчето вече било потънало. Тялото бе извадено днес малко преди 10 часа.  \r\n \n\t\t\t\t\t\t", "date": "2019.01.23", "title": "Извадиха тялото на потъналото в леден водоем дете"}
{"url": "http://www.bnews.bg/article/255530-dzhuliana_gani_poluchi_super_romantichno_predlozhenie_za_brak_vav_viena", "text": "\n Джулиана Гани и нейният приятел Илиян Найденов се впуснаха в поредно пътешествие. Само две седмици след като се завърнаха от Филипините двата се отправиха към Виена, Австрия.  \r\n\r\n В един от най-скъпите ресторанти с невероятен изглед към града фитнес инструкторът падна на колене пред силиконовата красавицата. От задния си джоб извади малка кутийка с много скъп пръстен и я помоли да му стане съпруга. Всичко това става ясно от клипче в техните профили във Фейсбук. Илиян предварително предупредил приятели да снимат отдалеч този паметен момент, за да могат после да си го припомнят. \r\n\r\n Джулиана остана стъписана и само повтаряше: \"Майко, ти се шегуваш\". Естествено, накрая каза \"Да\" и двамата се целунаха. \"Любов моя, наистина не очаквах. Останах без думи. Ти ме прие каквато съм - смоите странности и лудости. Обичам те, обичам Виена и никога няма да забравя този момент\", написа пловдивчанката в социалната мрежа.  \r\n\r\n Илия не случайно избрал да й предложи там. Джулиана обожава Виена и тази екскурзия била по нейно настояване. И макар двамата да са вече сгодени, за сватбата ще трябва да почакат. Джулиана все още няма развод с предишния си приятел Станимир, който остави в средата на миналата година. Девойката минава през сериозни драми с бившия си, който отказва да подпише молбата за развод, пише show.blitz.bg \r\n \n\t\t\t\t\t\t", "date": "2019.01.23", "title": " Джулиана Гани получи супер романтично предложение за брак във Виена!"}
{"url": "http://www.bnews.bg/article/255573-pravitelstvoto_otmeni_reshenieto_si_za_ski_zonata_v_bansko", "text": "\n Правителството отмени решението си от декември 2017 година, с което възлага на министъра на околната среда да предприеме спешни съгласувателни действия по реда на екологичното законодателство, ако има инвестиционен интерес за изграждане на втора кабинкова линия в ски зоната на Банско. \r\n  \r\nОтмяната беше направена, след като миналата седмица Върховният административен съд реши окончателно, че промените в плана за управление на националния парк Пирин трябва да минат през екологична оценка, а правителственото решение позволява такива промени без оценка. \r\nДелото бе образувано по жалби - на Министерския съвет и на министъра на околната среда и водите. \r\n  \r\nДо обжалването се стигна, след като тричленен състав на ВАС реши в края на юли, че с промените в плана за управление на парка са нарушени разпоредби от българското и международното право. \r\n  \r\nСпоред съда, който се опира на Закона за защитените територии (ЗЗТ), се допуска единствено ремонт, но не и изграждането на нови спортни съоръжения в парка. \r\n  \r\nПетчленният състав заяви, че не са спазени и изискванията на директивата за екологичните оценки, предаде Дарик. \r\n  \r\nПромяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието. Поради това е било задължително участието на обществеността да се реализира и чрез процедурите по екологична оценка и оценка за съвместимост, посочиха тогава от съда. \r\n \n\t\t\t\t\t\t", "date": "2019.01.23", "title": "Правителството отмени решението си за ски зоната в Банско"}
{"url": "http://www.bnews.bg/article/255538-niagarskiyat_vodopad_zamrazna_video", "text": "\n Ниагарският водопад, на границата между САЩ и Канада, замръзна и превърна природната забележителност в живописна ледена картина. \r\n\r\n емпературите през последните дни в някои части на Северна Америка достигнаха стойности до минус 20 градуса. Студената вълна, която скова континента ще продължи още поне седмица, прогнозират метеоролозите. \r\n\r\n \r\n\r\n   \r\n \n\t\t\t\t\t\t", "date": "2019.01.23", "title": "Ниагарският водопад замръзна(ВИДЕО)"}
{"url": "http://www.bnews.bg/article/255588-unitsef_sas_spetsialna_animatsiya_za_nasilieto_v_uchilishte", "text": "\n УНИЦЕФ разработи специална анимация, за да повиши вниманието към насилието в училище.  Видеото показва различните форми на насилие – физическо, психическо, сексуално, кибернасилие и тормоз. \r\n\r\n Детският фонд на обединените нации оповести и стряскаща статистика за онлайн тормоза. \r\n\r\n Той нараства значително през последните години, а част от случаите се зараждат именно между съученици в училище. Случаите на тормоз в интернет през 2016 г. са 38% от общия брой на случаите на насилие, което е огромен скок от 25% в сравнение с 2010 г., предаде БТВ. \r\n\r\n Видеото е част от кампанията „Заедно срещу насилието в училище“. УНИЦЕФ напомня, че всяка от формите оставя своите белези върху детето – вреди на физическото и психичното му здраве и развитие, на способността му да учи и да изгражда отношения с други хора, да бъде пълноценен възрастен и родител. \r\n \n\t\t\t\t\t\t", "date": "2019.01.23", "title": "УНИЦЕФ със специална анимация за насилието в училище"}
{"url": "http://www.bnews.bg/article/255540-valeri_simeonov_otsviri_karakachanov_za_evroizborite_zaradi_naglost_i_populizam_dzhambazki_ostana_riba_na_suho", "text": "\n НФСБ преустановява преговорите с ВМРО за общо явяване на европейските избори. Това се посочва в декларация на НФСБ, разпространена от пресцентъра на партията. \r\n\r\n „В последните дни, за пореден път, станахме обект на медийни атаки от нашия коалиционен партньор ВМРО, завоалирани като фалшива загриженост за бъдещето на коалицията. На 18 януари 2019 г. в Казанлък лидерът на ВМРО Красимир Каракачанов си позволи да дава оценки на партийните позиции на своите партньори за избор на нов боен самолет, които определи като „несериозни“. За разлика от него, ние не определяме като „несериозен“ пълния обрат в позицията му по същия въпрос. Коалиционните отношения изискват уважение и приемане на чуждото мнение.  \r\n\r\n Каракачанов упрекна партньорите си, че „се ослушвали“, когато решил „да се захване“ с циганския въпрос, въпреки категоричната подкрепа изразена от Валери Симеонов в позиция по БНТ на 17 януари. Припомняме, че Каракачанов като вицепремиер по обществения ред и сигурността, остана пасивен и безмълвен при по-взривоопасните конфликти в Асеновград и кв. „Шекер махала“ в Пловдив. Етническите сблъсъци бяха предотвратени с активната намеса на Валери Симеонов (тогавашен вицепремиер - не по сигурността) от местната власт и МВР“, се посочва още в декларацията.  \r\n\r\n От НФСБ отбелязват, че няколко фни по-късно - на 22 януари, от ВМРО са излезли с поредна декларация, с която хвърля упреци върху своите колеги и издига „оригинални“ законодателни и управленски политики, преписани от програмата на НФСБ и Патриотичния фронт (ПФ). „Странно за управляваща партия звучат лозунги като „български паспорти за всички българи по етнически произход без чакане, бумащина и корупционни схеми“, когато за това отговарят представители на ВМРО в изпълнителната власт. \r\n\r\n По същия начин звучи и призива за „реализиране на ревизията в инвалидните пенсии ... “!? За сведение на колегите ни от ВМРО, ревизията в инвалидните пенсии се „реализира“ вече 6-ти месец, чрез Наредбата за медицинската експертиза, изготвена и прилагана с активното участие на представители на НФСБ в изпълнителната власт. Без да коментираме останалите спорни текстове, общото впечатление е не за декларация на коалиционен партньор, а за манифест на малка опозиционна партия, събираща електорат за предстоящи избори“, отбелязват от НФСБ. \r\n\r\n Националният изпълнителен комитет на НФСБ, преустановява преговорите с ВМРО за общо явяване на изборите за Европейски парламент, като изисква от ръководството на ВМРО адекватно обяснение за горепосочените медийни изяви. \r\n \n\t\t\t\t\t\t", "date": "2019.01.23", "title": "Валери Симеонов отсвири Каракачанов за Евроизборите заради наглост и популизъм! Джамбазки остана риба на сухо"}
{"url": "http://www.bnews.bg/article/255541-podnovyavat_izdirvaneto_na_15_godishno_momche_potanalo_v_zamraznal_vodoem", "text": "\n Тази сутрин ще бъде подновено издирването на тялото на 15-годишното момче, което потъна вчера в замръзнал водоем край пловдивското село Марково. \r\n\r\n Издирването снощи продължи до 20 ч. Очаква се водолазите да влязат пак към 10 часа днес.  \r\n\r\n Момчето отишло вчера на разходка край микроязовира близо до селото със свои приятели. Стъпило върху дебелия лед и стигнало до средата на водоема, когато изведнъж пропаднало. \r\n\r\n Другите деца се обадили на свой роднина, който първоначално опитал да извади момчето с помощта на въдица, но без успех. \r\n\r\n След това подали сигнал до телефон 112. \r\n\r\n Язовирът е общинска собственост, но не се охранява. Не е имало други такива инциденти. \r\n \n\t\t\t\t\t\t", "date": "2019.01.23", "title": "Подновяват издирването на 15-годишно момче, потънало в замръзнал водоем"}
{"url": "http://www.bnews.bg/article/255549-barekov_vreme_e_da_se_zavrashtam_v_balgarskata_politika_i_da_slozhim_v_red_neshtata_v_tozi_sektor_patriotichno_konservativnite_sili_zasluzhavat_lideri_priznati_v_evropa_i_chestni_kam_svoite_izbirateli_v_rodinata", "text": "\n Днес във Фейсбк попаднахме на коментар на евродепутата Николай Бареков по повод рокадите покрай Каракачанов и Джамбазки на прага на предстоящите евроизбори. Вижте какво написа Бареков в личният си профил в социалната мрежа!  \r\n\r\n \r\n\r\n И Сидеров и Симеонов отсвириха Агент Иван от ДС заедно с жалкото му джудже Джамбазки за Евроизборите. Моитивите им са еднакви : освен, че преяде и се освини от корупция подлият Каракачанов прави опити да приватизира чужди програми и чуждо говорене в политиката. Разбира се - на ниво плямпане на празни пиянски приказки. Първо започна с ограбването на програмата на ББЦ, после се зае да опоска и Атака. \r\n\r\n Сега обаче лакомият Каракачанов прекали - цигани, див популизъм, дърти ченгета и доносници от ДС се юрнаха да подкрепят него и протежето му. Гнусна работа. Това, че Каракачанов е пиян като свиня всеки ден в Министество на отбраната разбраха и неговите приятели циганите. С подобен тип помияри като доносника от ДС Иван трябва да приключим един път завинаги. Време е да се завръщам в българската политика и да сложим в ред нещата в този сектор. Патриотично - консервативните сили заслужават лидери, признати в Европа и честни към своите избиратели в Родината! \r\n\r\n Кого подкрепят “академиците” от БКП и ДС? Един човек без биография, който е работил само политкомисар и общински съветник от ГЕРБ преди да запише трудов стаж като евродепутат, избран от ББЦ. Джамбазки няма биография извън софрата на бюрокрацията. Винаги слуга на властта, дърдорковец без реална представа за живота и реалните проблеми на българския народ е момчето. Първото, което направи в ЕП беше да си предаде избирателите, вкарали го там, а Второто беше да спести 1 милион от тлъсти заплати и от 300 евро на ден за храна. Сега БКП и ДС му бутат със сребърна лъжичка и втория милион, а на народа му отреждат ролята на блеещо стадо... \r\n\r\n \r\n \n\t\t\t\t\t\t", "date": "2019.01.23", "title": "БАРЕКОВ: Време е да се завръщам в българската политика и да сложим в ред нещата в този сектор. Патриотично - консервативните сили заслужават лидери, признати в Европа и честни към своите избиратели в Родината!"}
