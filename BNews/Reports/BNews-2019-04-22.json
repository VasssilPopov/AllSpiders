{"url": "http://www.bnews.bg/article/259967-nekazanata_istina_za_megz_i_ronchev_palni_podrobnosti", "text": "\n Топ дизайнерката Миглена Каканашева най-после застана пред камера и изпълни обещанието си да разкаже истината за връзката си с транспортният бос Румен Рончев. \r\n\r\n Каканашева даде ексклузивно интервю на Венета Райкова в “Папараци” навръх католическия Великден. В него модната принцеса през сълзи сподели цялата си любовна история. Тя не само даде съвсем нов обрат на тиражираната медиина версия на огромния скандал, в който се забърка зимата, ами и успя да разплаче цяла България. Дори водещата Венета Райкова беше с насълзени очи.  \r\n\r\n Рончев и Каканашева са се запознали в далечната 2015 в родния им град Раковски. Рончев е продал на Мегз плат, който е останал от неизпълнен товар. От онзи момент нататък бизнесменът е започнал да праща смс-си на Каканашева като любовното преследване е продължило цели 4 години. Мегз е имала друга връзка по онова време и не е допуснала бизнесмена. Накрая красавицата сама поискала среща с транспортния бос, защото имала интерес към негов имот, който бил в съседство с шивашкия ѝ цех. МЕГЗ искала да купи имота и да разшири цеха си. Рончев държал да преговаря лично, единствено и само с нея. От онзи момент нататък двамата станали неразделни до влизането на Рончев в ареста.  \r\n\r\n Според Мегз двамата не са очаквали ситуацията да ескалира до постоянно задържане. Задържането било провокирано от лошо отношение на Рончев към разследващите полицаи. В момента на задържането му законната му съпруга успява да влезе в ареста и да го настрои срещу Каканашева. Като го излъгала, че Мегз е създала схема с бивш мъж в живота ѝ, за да присвои богатството на транспортния бос. \r\n\r\n Междувременно тя подкупва адвоката на Рончев, който убеждава Каканашева да не се появи в съда, защото било лошо за разследването и самия Рончев. Когато Рончев не видял Мегз в залата решил, че всичко чуто е вярно. Под силен афект и манипулация той наговорил всички неща срещу Каканашева. Когато Мегз видяла видеата веднага разбрала , че е била изиграна от бившата съпруга на бизнесмена. Защото дизайнерйата не е официална роднина на Рончев, тя нямала как да го види или чуе и да му разкаже истината. \r\n\r\n Така Каканашева решила, че единствената ѝ възможност е да отиде директно в съда и да се разкрещи така, че Рончев да я чуе. Това и станало. Всички гледахме в новините как Миглена Каканашева се появи в съда с гръм и трясък и започна да крещи на любимия си, че е с него и го обича. Тогава бизнесменът също разбрал, че явно е бил лъган и манипулиран и оттеглил всичките си обвинения срещу Мегз.  \r\n\r\n Каканашева определи, че това е най-тежкият момент в живота ѝ и че не знае как е оцеляла. Единствено подкрепата на семейството и близките ѝ я е спасила.  \r\n \n\t\t\t\t\t\t", "date": "2019.04.22", "title": "Неказаната истина за Мегз и Рончев! (ПЪЛНИ ПОДРОБНОСТИ)"}
{"url": "http://www.bnews.bg/article/259974-prokuraturata_iska_postoyanen_arest_za_sedem_ot_zadarzhanite_za_trafik_na_hora_vav_vidinsko", "text": "\n За седем души от задържаните в Дреновец прокуратурата иска от съда да останат постоянно в ареста. Те бяха арестувани като част от група за трафик на хора, която набирала просяци за Швеция. \r\n\r\n Търсели хора от региона на Видин и им обещавали половината от събраното, обясни временният шеф на спецпрокуратурата Димитър Петров. \r\nВ Швеция живеели в скотски условия. Но вместо да получат парите си, им давали сметка за транспорт или храна. Така до просяците - в последния тур заминали около 20 човека - стигали съвсем минимални суми. \r\nДругата дейност на групата била лихварство, обясни още Петров и допълни, че задържаните никога не са работили и не са имали осигуровки. \r\nДиректорът на ГДБОП Ивайло Спиридонов каза, че сигналът за групата дошъл от видинската полиция, попаднала на демонстративни снимки в социалните мрежи с много пари и бижута. \r\n\r\n За да разбият групата, разследващите ползвали и СРС-та. Наложило се акцията да стане по-рано от предвиденото, защото един от участниците бил арестуван в Швеция по други причини. Така останалите се били \"притеснили\", че нещо става и се върнали в България.  \r\nДимитър Петров обяви също, че едва след като получи нов запис и ако това се случи, прокуратурата ще преценява как да продължи работата си по казуса \"Ало, Банов съм\". \r\nОт думите на временния шеф на спецпрокуратурата стана ясно, че ако постъпи нов запис, той ще бъде прослушан и ако в него има нови детайли, ще се преценява дали проверката да бъде възобновена. \r\n \n\t\t\t\t\t\t", "date": "2019.04.22", "title": "Прокуратурата иска постоянен арест за седем от задържаните за трафик на хора във Видинско"}
{"url": "http://www.bnews.bg/article/259973-broyat_na_zaginalite_pri_napadeniyata_v_shri_lanka_chuzhdentsi_narasna_do_39", "text": "\n Броят на чужденците, убити при нападенията срещу църкви и хотели в Шри Ланка вчера - навръх католическия Великден - е нараснал до 39, а на ранените - до 28, предаде Асошиейтед прес, като се позова на властите. \r\n\r\n Сред жертвите са осем британци, петима индийци, трима датчани, двама австралийци, двама китайци, както и граждани на САЩ, Япония и Португалия. Сред загиналите са три от децата на датския милиардер Андерш Холш Поулсен, който е бил на ваканция в Шри Ланка със своята съпруга Ане и четирите си деца. \r\nМинистърът на туризма на Шри Ланка Джон Амаратунга каза, че неговото министерство работи в тясно сътрудничество с министерството на външните работи и дипломатическите представителства в страната за \"да направи така, че формалните процедури, свързани с жертвите, ще бъдат изпълнени колкото се може по-бързо\". \"Правителството (на Шри Ланка) вече е предложило помощ на всички жертви, на засегнатите храмове, както и на хотелите, станали мишена на вчерашните нападения\", заяви още той. \r\nПо думите му туристическият сектор и правителството на Шри Ланка правят всичко по силите си, за да гарантират безопасността на намиращите се в страната туристи. \r\nПри общо девет бомбени атаки вчера в Шри Ланка загинаха общо най-малко 290 души, а близо 500 бяха ранени, припомня АП. \r\n \n\t\t\t\t\t\t", "date": "2019.04.22", "title": "Броят на загиналите при нападенията в Шри Ланка чужденци нарасна до 39"}
{"url": "http://www.bnews.bg/article/259976-prezaredi_balgariya_registrira_svoyata_lista_za_uchastie_v_evroizborite", "text": "\n Днес точно в 16:32ч. партията на Николай Бареков \"Презареди България\" регистрира своята листа за участие в евроизборите. Това съобщи журналистът Димитър Байрактаров, който всъщност е водач на листата. \r\n\r\n По негова изрична молба и настояване, последен в листата е Николай Бареков. \r\n\r\n Пожелаваме успех в битката им против статуквото и политическата мафия! \r\n \n\t\t\t\t\t\t", "date": "2019.04.22", "title": "\"Презареди България\" регистрира своята листа за участие в евроизборите! "}
{"url": "http://www.bnews.bg/article/259965-piyan_politsay_predizvika_katastrofa_na_patya_plovdiv_karlovo", "text": "\n Полицай, седнал пиян зад волана, предизвика катастрофа на пътя Пловдив-Карлово, съобщиха от Областната дирекция на МВР. \r\n\r\n Сигналът за произшествието, което е станало край село Труд, е получен към 20.45 часа в петък. На място служители от районното управление установили, че лек автомобил \"Фолксваген\", управляван от полицейския служител от Второ РПУ в Пловдив, е блъснал \"Шкода\", шофирана от 59-годишна жена. От удара няма сериозно пострадали. \r\n\r\n При извършения тест с дрегер било установено, че полицаят е шофирал след употреба на алкохол. Случаят е поет от следствените органи, със заповед на директора на Областната дирекция на полицията е започнала и служебна проверка срещу служителя на реда. \r\n\r\n От МВР обаче не съобщават с колко промила алкохол е шофирал пияният полицай. \r\n \n\t\t\t\t\t\t", "date": "2019.04.22", "title": "Пиян полицай предизвика катастрофа на пътя Пловдив-Карлово"}
{"url": "http://www.bnews.bg/article/259970-kandidaturata_na_andrey_slabakov_za_evrodeputat_prilicha_na_bezvkusna_shega_to_ne_e_kato_da_reklamirash_matratsi", "text": "\n Ето какво заяви Андрей Слабаков в първото си гостуване н национален ефир като кандидат за евродепутат от листата на ВМРО: \r\n\r\n - Какви са вашите идеи? – питат го водещите. \r\n\r\n - Родителите, които не изпращат децата си на училище, да бъдат вкарани в затвора - отговаря новоизпеченият политик. \r\n\r\n - А после кой ще ги води на училище? – продължават водещите. \r\n\r\n Звучи като виц, но пък кандидатурата на Слабаков също прилича на някаква тъпа шега - от тези, с които управляващите, че и опозицията, ни заливат всеки ден. \r\n\r\n Кратка биографична справка за кандидат-евродепутата: режисьор (допреди 10 години), актьор (във филма \"Турнирът\" изигра блестящо \"пушещ убиец\"), рекламно лице на матраци, автор на готварска книга, риалити звезда, капитан на отбор от тв състезание… А също и човек, който обича България, обича да се показва и да пуши, където си иска, а мрази: циганите, хомосексуалните, феминизма, Истанбулската конвенция, да му казват къде да пуши и прочие европейски ценности. \r\n\r\n Освен това Слабаков е и автор на крилатата фраза \"Аман от п***расти, рецидивисти, цигани и непушачи!\", прозвучала преди по-малко от година отново от сутрешния екран на Нова. Не знам как тогава пропусна да вкара във вражеския кюп веганите и либералите, но очевидно Красимир Каракачанов го е чул, оценил е патриотичния политически потенциал на Слабаковите послания и си е набелязал името на автора им за евроизборите. \r\n\r\n Днес пред камерите на Нова Слабаков посочи една от главните причини да се хвърли в европолитиката – отегчението си от \"политкоректното мърморене\", което му е докарало уртикария и обяви, че \"няма да им цепи басма на европейците\". Водещите отново се опитаха да го объркат с въпрос къде в Европарламента ще пуши, но Слабаков ги постави на мястото им с \"Където си искам\". \r\n\r\n \"Листата е готина, вътре има много свестни хора\", продължи да се шегува гостът и прогнозира, че напук на социологическите проучвания всичките 17 кандидати от ВМРО ще станат евродепутати. \r\n\r\n Накрая Слабаков, наречен от колегата си от ВМРО Александър Сиди \"изключително любим не само на мен и на вас, но и на всички български граждани\", обеща, когато го изберат, да ходи редовно на работа. За щастие на Европарламента, едва ли ще му наложи. Българският избирател може да повтаря редовно някои грешки, но на Слабаков едва ли ще му цепи басма. \r\n\r\n \r\n \n\t\t\t\t\t\t", "date": "2019.04.22", "title": "Кандидатурата на Андрей Слабаков за евродепутат прилича на безвкусна шега! То не е като да рекламираш матраци..."}
{"url": "http://www.bnews.bg/article/259971-osadiha_na_30_godini_zatvor_ubietsa_na_viktoriya_marinova", "text": "\n Осъдиха Северин Красимиров на 30 години затвор за убийството на Виктория Маринова в Русе. \r\n\r\n Присъдата на русенския Окръжен съд е на първа инстанция. \r\n21-годишният Северин Красимиров е обвинен за убийството на журналистката Виктория Маринова през октомври миналата година в Русе. Младият мъж отговаря за три обвинения - блудство, изнасилване и умишлено убийство по особено жесток и мъчителен начин. \r\nПроцесът е по съкратената процедура. Съдът допусна като граждански обвинители и ищци бащата, майката и дъщерята на Виктория Маринова. За причинените морални щети и страдания, исковете от роднините са на обща стойност 450 хиляди лева. \r\n \n\t\t\t\t\t\t", "date": "2019.04.22", "title": "Осъдиха на 30 години затвор убиеца на Виктория Маринова!"}
{"url": "http://www.bnews.bg/article/259975-shef_manchev_zaryaza_zhena_si_kulinarat_obikalya_sveta_s_mlada_lyubovnitsa", "text": "\n Шеф Иван Манчев се е разделил със съпругата си Марина, издават негови близки. От няколко месеца топ готвачът има нова любов, за която избягва да говори публично. Въпреки дългогодишния брак, който го свързваше с майката на двете му деца, кулинарят взел категоричното решение за развод и сега е много щастлив с настоящата си приятелка. Потърсен за коментар относно семейния си статут, Манчев отказа да уточни с аргумента, че не говори за личния си живот, научи HotArena.  \r\nЗа новата любима на шеф Манчев не се знае много, защото не е популярно лице. Запознати издават, че е по-млада от него и се занимава с частен бизнес. Двамата разнообразявали връзката си, която датирала от няколко месеца, пътувайки заедно по света. През миналия октомври били в Азия на кулинарен туризъм с журналистката Деси Цонева и мъжа й Явор Стефанов, а преди това обикаляли Европа.  \r\nДокато шеф Манчев е зает с новата си приятелка, за двете му деца Христо и Виктория се грижи бившата му. Хлапетата останали да живеят с Марина, а кулинарят се изнесъл при гаждето си. Въпреки това, той се стараел да прекарва време с наследниците си и ги подкрепял финансово със солидна издръжка.  \r\nОт малкия екран шеф Манчев се представя като строг, но справедлив професионалист, ала това не е само екранен образ, защото и в живота имал същото поведение, издават негови близки. Той бил много взискателен към децата си и редовно ги наказвал, като ги лишавал от любимите им занимания за неопределен период от време. „Понякога са толкова палави, че ако не ги накажа, ще ми се качат на главата”, споделял е топ готвачът в свои интервюта.   \r\n\r\n Въпреки скандалите, които го отчуждили от Марина, след раздялата бившите съпрузи съумели да заровят томахавката в името на наследниците си. За да се чувстват децата щастливи и спокойни, те се стараели да се придържат към дория тон и да не повишават глас в тяхно присъствие, пише \"Уикенд\".  \r\n \n\t\t\t\t\t\t", "date": "2019.04.22", "title": "Шеф Манчев заряза жена си! Кулинарът обикаля света с млада любовница!"}
{"url": "http://www.bnews.bg/article/259961-davat_palna_vlast_na_darzhavata_nad_deteto_i_semeystvoto_mu", "text": "\n Недоволни граждани протестираха пред сградата на Министерството на труда и социалната политика срещу предложената и приета от Държавната агенция за закрила на детето \"Национална стратегия за детето 2019-2030 г.\", предаде \"Фокус\". Протестиращите смятат, че новият документ е плод на тоталитарно мислене и е категорично неприемлив за гражданите на България. Според тях в документа се предвижда \"пълна власт\" от страна на държавата и респективно на отделните чиновници над живота на всяко дете и неговото семейство. \r\n\r\n Протестиращите твърдят, че в основата на стратегията стои разрушаване на традиционното семейство, цели се ограничаване на правата на родителите и чрезмерно и недемократично разширяване на контролните функции на държавата по отношение на децата и семейния живот. \r\n\r\n Недоволните граждани се опасяват, че съществува риск и в България социалните служби да изземат функциите на родителите, както и да се улесни изземването на деца от семействата им и преместването им в приемни семейства. Техните притеснения са за това, че децата ще бъдат третирани като обект на обществена и държавна намеса, при която ролята на родителите и естествената семейна среда са сведени до минимум. Те посочват, че стратегията предвижда ранно сексуално обучение в и извън държавните училища, които се оставят в ръцете на държавните служители, както и неправителствените организации (доставчиците на услуги), работещи с тях. \r\n\r\n Противниците на стратегията заявяват още, че стратегията е изготвена в нарушение на основни конституционни и човешки права, записани в Европейската конвенция за правата на човека и основните свободи. \r\n\r\n В началото на април Светият синод също изрази притеснения по повод новата стратегия. В официална позицията Синодът заяви, че проектът за национална стратегия за детето дава твърде големи правомощия на социалните служители и на държавата, изземва функции на родителите и семейството. \r\n \n\t\t\t\t\t\t", "date": "2019.04.22", "title": "Дават пълна власт на държавата над детето и семейството му!"}
{"url": "http://www.bnews.bg/article/259958-legenda_na_yuve_obvini_ronaldo_za_provala_v_shampionska_liga", "text": "\n Ювентус спечели титлата в Серия \"А\" за осма поредна година, но сезонът ще бъде счетен за провал заради отпадането от Аякс в Шампионска лига. \r\n\r\n Множество специалисти и легенди дадоха своето мнение относно причините за негативния резултат, но само един отпрати обвинения към суперзвездата  Кристиано Роналдо. \r\n\r\n Марко Тардели, човек с 259 мача за Юве между 1975-а и 1985-а, смята че португалецът има своята голяма вина за загубата. \r\n\r\n \"Ювентус трябва да работи около управлението на състава. Може би Кристиано Роналдо игра твърде много тази година, а той е човекът, който командва. Срещу  Аякс можеше да направи повече. \r\n\r\n Някои от играчите дават по-малко от себе си заради Роналдо и страдат от присъствието му.  Дибала е един от тях\", смята Тардели. \r\n\r\n През миналия сезон, в който Роналдо не бе в Ювентус, Дибала вкара 26 гола във всички турнири. През този сезон има едва 10 попадения. \r\n\r\n   \r\n \n\t\t\t\t\t\t", "date": "2019.04.22", "title": "Легенда на Юве обвини Роналдо за провала в Шампионска лига"}
{"url": "http://www.bnews.bg/article/259962-ubiha_na_ulitsata_brazilski_goladzhiya_vkarval_redom_s_romario", "text": "\n Бившият бразилски нападател Валдирам Каетано де Мораиш бе убит на улицата в Сао Пауло, като почти веднага след трагедията са арестувани трима заподозряни за престъплението. \r\n\r\n Вероятните мотиви са скандали, свързани с разпространението на наркотици в Сантана, северната част на града. \r\n\r\n В последните месеци Валдирам се е укривал из фавели в тази част на щатската столица, признали пред полицията негови познати. \r\n\r\n Кариерата на 36-годишния бивш футболист тръгна главоломно надолу след изключително успешен период като играч на гранда Вашку да Гама, завършил през 2007 г. Той се превърна в любимец на агитката с головете си, вкарани редом до неговия любимец Ромарио, завърнал се във Вашку през 2005-а на 39 години. \r\n\r\n След напускането на \"мореплавателите\", Валдирам игра в 18 различни отбора (обикновено за по 3 до 6 месеца) до 2017-а, когато се отказа. \r\n\r\n Преследван бе от проблеми с алкохол и наркотици, бе обвинен и в сексуално насилие над бившата му годеница. \r\n \n\t\t\t\t\t\t", "date": "2019.04.22", "title": "Убиха на улицата бразилски голаджия, вкарвал редом с Ромарио"}
{"url": "http://www.bnews.bg/article/259969-bnt_obezglavena_ot_sada_zaradi_osadeniya_piyan_shofyor_koko_kamenarov", "text": "\n Софийски градски съд потвърди изцяло присъдата на първоинстанционния съд по делото срещу Константин Каменаров. \r\n\r\n С нея подсъдимият Каменаров бе признат за виновен в това, че е шофирал с 1,6 промила алкохол в кръвта, съобщиха от пресцентъра на СГС. С решение от днес – 22 април, Х-ти въззивен състав на СГС потвърди и наложеното наказание от 1 година и 3 месеца „лишаване от свобода“ с 3 години изпитателен срок и 600 лв. глоба. Решението е окончателно и не подлежи на обжалване и протест. \r\n \n\t\t\t\t\t\t", "date": "2019.04.22", "title": "БНТ обезглавена от съда заради осъдения пиян шофьор Коко Каменаров!"}
{"url": "http://www.bnews.bg/article/259955-polanski_podade_sadeben_isk_sreshtu_amerikanskata_kinoakademiya", "text": "\n Известният режисьор Роман Полански се е обърнал към съда, за да му бъде върнато членството в американската киноакадемия, от която беше изключен преди около една година. \r\n\r\n Адвокатите на 85-годишния кинодеец са се обърнали към Върховния съд в Лос Анджелис с иск Американската академия за кинематографично изкуство и наука отново да приеме в състава си Полански като пълноправен член. \r\n\r\n Агенцията припомня, че Полански беше изключен от престижната организация през месец май миналата година, заедно с комика Бил Козби за сексуални престъпления. Това стана само няколко месеца, след като от киноакадемията беше изключен заради сексуални посегателства продуцентът Харви Уайнстийн. \r\n\r\n Полански пристъпи към обжалване решението на киноакадемията през месец януари, но то беше отхвърлено. \r\n\r\n В сегашните претенции на режисьора се изтъква, че Полански не е бил уведомен за изключването си по установения ред. А адвокатите му не са могли да присъстват лично на отхвърлянето на обжалването на режисьора от страна киноакадемията. \r\n\r\n Киноакадемията отговори от своя страна, че \"процедурите за изключването на Полански са били спазени и тя стои твърдо за своето решение\". \r\n\r\n В новите претенции на адвокатите на Полански се цитират и калифорнийските закони, като според тях изключването му ги е нарушило, пишат от БТА. Местното законодателство задължава управителните тела да не изключват членове на своите организации, без преди това да са ги изслушали. \r\n\r\n Полански се призна за виновен в сексуално посегателство над 13-годишно момиче през 70-те години на миналия век. Когато разбра, че въпреки споразумението с прокуратурата, ще бъде осъден за по-тежко престъпление - изнасилване, избяга във Франция. \r\n\r\n Американската киноакадемия изключи Роман Полански заедно с Бил Козби на 3 май, след като прие нов кодекс за поведение в отговор на скандала с продуцента Харви Уайнстийн \r\n \n\t\t\t\t\t\t", "date": "2019.04.22", "title": "Полански подаде съдебен иск срещу американската киноакадемия"}
{"url": "http://www.bnews.bg/article/259954-kastrirat_kucheto_koeto_nahapa_litseto_na_3_godishno_dete", "text": "\n 3-годишно дете било нахапано от домашно куче в петък около 17,30 часа в село Македонци, съобщиха от полицията в Кърджали. По първоначални данни животното било вързано в двора на къщата на 40-годишна местна жителка, но успяло да се отскубне, нападнало детето и го нахапало по лицето. \r\n\r\n Пострадалото момченце било транспортирано в Центъра за спешна помощ в Кърджали, а след това в пловдивска болница. Дежурна оперативна група от РУ-Кърджали е извършила оглед на мястото на произшествието. Уведомен е дежурен прокурор в Районна прокуратура, който разпоредил кучето да бъде настанено в приют. Образувано е досъдебно производство за неупражнен надзор върху домашно животно, в резултат на което то е причинило средна или тежка телесна повреда на човек. \r\n\r\n 14 дни кучето ще бъде под наблюдение в приюта \"Дай лапа\" в Кърджали, съобщи 24rodopi.com. \r\n\r\n \"Животното ще бъде под наблюдение в този период. Ще се следи за прояви на инфекциозно заболяване. След това най-вероятно ще бъде кастрирано и ще бъде предоставено на нов собственик\", посочиха от приюта за кучета. \r\n \n\t\t\t\t\t\t", "date": "2019.04.22", "title": "Кастрират кучето, което нахапа лицето на 3-годишно дете"}
{"url": "http://www.bnews.bg/article/259972-podgotovkata_za_sreshtata_putin_kim_e_vav_finalnata_si_faza", "text": "\n Подготовката за срещата между руския президент Владимир Путин и севернокорейския лидер Ким Чен-ун почти е приключила, заяви прессекретарят на Кремъл Дмитрий Песков, цитиран от ТАСС. \r\n\"Подготовката е във финалния си етап и тази среща ще се състои до края на април\", каза той, без да посочи конкретна дата.  \r\n\r\n \"За съжаление не мога да ви дам повече информация от това, което вече сме казали\", добави Песков.  \r\nПо информация на ТАСС, руско-севернокорейската среща на високо равнище ще се състои най-вероятно във Владивосток.  \r\n\r\n Още миналата година се обсъждаха няколко варианта за организиране на среща между Путин и Ким, включително във Владивосток - на Източния икономически форум в началото на септември 2018 г., припомня ТАСС. Руските власти подчертаха, че са готови да приемат лидера на КНДР във всяко удобно за него време. \r\n \n\t\t\t\t\t\t", "date": "2019.04.22", "title": "Подготовката за срещата Путин-Ким е във финалната си фаза"}
{"url": "http://www.bnews.bg/article/259963-alzhirskite_vlasti_zadarzhaha_petima_miliarderi", "text": "\n Петима алжирски милиардери, някои от тях близки до експрезидента Абделазиз Бутефлика, бяха задържани в рамките на антикорупционно разследване, съобщи днес държавната телевизия, цитирана от Ройтерс. \r\n\r\n Единият от петимата арестувани е Исад Ребраб, смятан за най-богатия човек в северноафриканската страна, е активен в бизнеса с храни и захар. Останалите четирима са братя от фамилията Кунинеф. \r\n\r\n Ребраб е шеф на семейна компания, която внася захар от Бразилия и след рафинирането ѝ я реекспортира в Тунис, Либия и други държави от Близкия изток. \r\n\r\n Кунинеф са близки до Бутефлика, който управляваше Алжир в продължение на 20 години. Той се оттегли преди 3 седмици на фона на масови протести срещу управлението си. \r\n\r\n Арестът идва, след като главнокомандващият алжирската армия генерал Гаид Салах заяви миналата седмица, че очаква членове на управляващия елит да бъде съдени за корупция. \r\n \n\t\t\t\t\t\t", "date": "2019.04.22", "title": "Алжирските власти задържаха петима милиардери"}
{"url": "http://www.bnews.bg/article/259946-izvanredno_polozhenie_v_shri_lanka_eto_koy_stoi_zad_atakite", "text": "\n Властите на Шри Ланка обявиха въвеждането на извънредно положение от полунощ в понеделник в отговор на вълната от смъртоносни нападения в столицата Коломбо навръх Великден, предава Франс прес, като се позовава на информация от местните власти. \r\n\r\n Специалните мерки се въвеждат, „за да се позволи на полицията и трите сили (армията, флота и Военновъздушните сили) да осигурят обществена сигурност\", се казва в изявление от президента на островната държава. \r\n\r\n Министърът, който е говорител на правителството, каза на пресконференция, че нападенията са били извършени от седем атентатори камикадзета. Все още не са ясни причините за трите бомбени експлозии, станали по-късно вчера, след серията от взривове в три църкви и три хотела, допълва АП. \r\n\r\n Според министъра нападенията, отнели живота на 290 души, са били осъществени с помощта на международна мрежа, предаде Ройтерс. Не вярваме, че тези атаки са били извършени само от група хора, действащи само в нашата страна, допълни той.  \r\n\r\n Има някаква международна мрежа, без която тези атаки нямаше да се увенчаят с успех, каза министърът. Шриланските власти са започнали разследване за евентуалните връзки на местната групировка с чужди групи, допълва Франс прес. \r\n\r\n Преди 10 дни в полицейските участъци в страната е било разпратено предупреждение, че въпросната групировка подготвя атентати срещу църкви и срещу посолството на Индия в Коломбо, допълва Франс прес. Телевизия Ал Арабия казва, че групировката е поела отговорност за атаките, извършени вчера, предаде ТАСС. \r\n \n\t\t\t\t\t\t", "date": "2019.04.22", "title": "Извънредно положениe в Шри Ланка! Eто кой стои зад атаките...."}
{"url": "http://www.bnews.bg/article/259960-mezhdunarodna_mrezha_stoi_zad_atakite_na_dzhihadisti_v_shri_lanka", "text": "\n Министърът на здравеопазването на Шри Ланка Раджитха Сенаратне каза, че местна, досега неизвестна, джихадистка групировка, наречена Нешънъл Таухид Джамаат, е отговорна за нападенията в църкви и хотели на Възкресение Христово, предадоха световните агенции. Групировката е поела отговорност за атаките, при които загинаха 290 души, а други 500 са ранени. Досега властите са арестували 24 души. \r\n\r\n Министърът, който е говорител на правителството, каза на пресконференция, че нападенията са били извършени от седем атентатори камикадзета. Все още не са ясни причините за трите бомбени експлозии, станали по-късно вчера, след серията от взривове в три църкви и три хотела. \r\n\r\n Според министъра, нападенията са били осъществени с помощта на международна мрежа. Не вярваме, че тези атаки са били извършени само от група хора, действащи само в нашата страна, допълни той. \r\n\r\n Има някаква международна мрежа, без която тези атаки нямаше да се увенчаят с успех, каза говорителят. Започнало е разследване за евентуалните връзки на местната групировка с чужди групи. \r\n\r\n Преди 10 дни в полицейските участъци в страната е било разпратено предупреждение, че въпросната групировка подготвя атентати срещу църкви и срещу посолството на Индия в Коломбо. \r\n\r\n В нападението загинаха 35 чужденци, сред които двама австралийци от едно и също семейство, петима британци, двама индийски политически представители, граждани на Турция, Португалия, Китай, както и няколко американци. Сред жертвите има и трима датски граждани. Според Би Би Си и Ройтерс това са трите деца на датския милиардер Андерс Холш Поулсен. \r\n\r\n Същевременно президентът на Шри Ланка Маитхрипала Сирисена обяви, че от полунощ ще въведе извънредно положение в страната след нападенията, предадоха световните агенции. Президентът ще поиска и международна помощ за разследването на атаките. \r\n \n\t\t\t\t\t\t", "date": "2019.04.22", "title": "Международна мрежа стои зад атаките на джихадисти в Шри Ланка"}
{"url": "http://www.bnews.bg/article/259968-palno_bezzakonie_sadat_varna_knizhkata_na_lyutvi_mestan", "text": "\n Кърджалийският окръжен съд върна шофьорската книжка на лидера на партия ДОСТ Лютви Местан, който е обвинен за причинена смърт по непредпазливост на 6-месечно бебе при катастрофа на 14 април на разклона за село Загорско по международния път за Гърция. \r\n\r\n Магистратите отмениха постановлението на прокурор при Окръжна прокуратура - Кърджали, с което е отнето временно свидетелство за управление на МПС на политика, съобщи „24 часа“. \r\nСъдът е приел, че единственият мотив, с който се обосновава постановяването на ограничителната мярка е, че се взема с цел да бъде осуетено извършването на друго престъпление от обвиняемия. \r\nСпоред магистратите от събраните до момента данни по случая с Лютви Местан не се установява разследваното деяние да се отличава с по-висока от типичната за този вид престъпления обществена опасност. \r\nОпределението на съда е окончателно. \r\n  \r\n \n\t\t\t\t\t\t", "date": "2019.04.22", "title": "ПЪЛНО БЕЗЗАКОНИЕ! Съдът върна книжката на Лютви Местан!"}
{"url": "http://www.bnews.bg/article/259950-kola_bomba_se_vzrivi_do_edna_ot_napadnatite_vchera_tsarkvi_v_shri_lanka", "text": "\n Микробус се взриви близо до една от нападнатите вчера църкви в Шри Ланка, когато военни се опитват да я обезвредят, съобщава \"Ройтерс\". \r\n\r\n Ванът избухна, когато специалният отряд за бомби и военновъздушните сили се опитваха да обезвредят устройството, коментира свидетел. \r\n\r\n Говорителят на силите за сигурност не е на разположение за коментар. \r\n\r\n По-рано стана ясно, че президентът на Шри Ланка Майтрипала Сирисена обявява въвеждане на извънредно положение на територията на страната след серията терористични нападения. \r\n \n\t\t\t\t\t\t", "date": "2019.04.22", "title": "Кола бомба се взриви до една от нападнатите вчера църкви в Шри Ланка"}
{"url": "http://www.bnews.bg/article/259948-otkriha_agneshko_bez_dokumenti_v_bagazhnik_na_kola_kray_ihtiman", "text": "\n Агнешко месо без документи е иззето от автомобил, проверен от служители на РУ- Ихтиман, съобщава \"24 часа\". \r\n\r\n Около 9.30 часа на 19 април, при извършване на обход, автопатрул на РУ- Ихтиман предприел проверка на лек автомобил, шофиран от местен жител. В колата пътувал и негов съгражданин. \r\n\r\n В багажника униформените установили 10 заклани агнета, 9 агнешки глави и около 50 кг агнешки субпродукти без задължителната съпътстваща документация. От служители на \"Българската агенция по безопасност на храните\" е съставен акт. \r\n\r\n Водачът и неговият спътник са задържани за срок до 24 часа. По случая е регистрирана преписка. \r\n \n\t\t\t\t\t\t", "date": "2019.04.22", "title": "Откриха агнешко без документи в багажник на кола край Ихтиман"}
{"url": "http://www.bnews.bg/article/259947-zadarzhaha_kanaldzhiya_izostavil_migranti_kray_lyubimets", "text": "\n Задържаха каналджия, изоставил мигранти край Любимец, съобщават от ОДМВР-Хасково. \r\n\r\n В петък край разклона за с. Сива река криминалисти открили деветима мъже без документи за самоличност. По-късно между Свиленград и Любимец били открити изоставени други трима чужденци. При последвалото разследване било установено, че мигрантите, самоопределили се като граждани на Афганистан, били превозвани от 35-годишен мъж от с. Екзарх Антимово. Той бил задържан. \r\n\r\n Работата по образуваното досъдебно производство продължава. Пълнолетните чужденци ще бъдат настанени в СДВНЧ-Любимец. \r\n \n\t\t\t\t\t\t", "date": "2019.04.22", "title": "Задържаха каналджия, изоставил мигранти край Любимец"}
{"url": "http://www.bnews.bg/article/259964-mozhe_da_se_izgradi_stadion_na_tsska_za_30_000_dushi", "text": "\n Архитект Ивайло Мишев уточни какво би било нужно, за да се направи нов модерен стадион на ЦСКА на \"Българска армия\". \r\n\r\n Той поясни какви са изискванията и уточни, че не би имало никакви проблеми съоражението да се изгради при нужното желание и наличието на съответните финанси. \r\n\r\n \r\n\r\n \r\n\r\n , поясни Мишев. \r\n\r\n   \r\n \n\t\t\t\t\t\t", "date": "2019.04.22", "title": "Може да се изгради стадион на ЦСКА за 30 000 души!"}
{"url": "http://www.bnews.bg/article/259956-nay_bogatiyat_chovek_v_daniya_zagubi_tri_ot_detsata_si_pri_atentatite_v_shri_lanka", "text": "\n Сред стотиците жертвите на атентатите в Шри Ланка са три от общо четирите деца на най-богатия човек в Дания - милиардера Андерс Холш Поулсен, съобщиха световните агенциите. Не се знаят повече подробности, но е известно, че Поулсен е пътешествал със семейството си на острова. Семейството е било в Шри Ланка за великденските празници. \r\n\r\n \"За съжаление можем да потвърдим слуховете\", заявява официалният говорител на една от фирмите на милиардера. \"Ние ви молим да уважавате неприкосновеността на личния живот на семейството и затова нямаме допълнителни коментари\", завършва прессъобщението. \r\n\r\n Кой е Андерс Холш Поулсен? \r\n\r\n Роденият през 1972 година датски бизнесмен е син на Троелс Холш Поулсен основателят на Bestseller, фирма за дрехи с над 15 000 служители. Сред нейните най-известни брандове са Jack & Jones, Only and Vero Moda. Наследявайки бизнеса на баща си Андерс го развива и започва да прави инвестиции в недвижими имоти. \r\n\r\n Днес той е най-големият акционер във веригата за дрехи Asos и е най-големият частен собственик на имоти във Великобритания, пише в. \"Таймс\". Датчанинът притежава и редица сгради с историческа значимост, като замъкът Алдоури, намиращ се на брега на езерото Лох Нес в Шотландия. Любопитен факт е, че над 1% от територията на Шотландия е собственост на милиардера, пише \"Форбс\". \r\n\r\n Датчанинът е основател и на компанията Wildland, която изкупува земя, за да я превърне в природни паркове. \r\n\r\n Богатството на Андерс Холш Поулсен се оценява на 6,7 милиарда долара, като от 2015 до сега то се е увеличило с повече от 1 милиард. Според класацията на \"Форбс\" от 2018 година Поулсен е най-богатият датски гражданин. \r\n \n\t\t\t\t\t\t", "date": "2019.04.22", "title": "\r\nНай-богатият човек в Дания загуби три от децата си при атентатите в Шри Ланка"}
{"url": "http://www.bnews.bg/article/259957-na_9_may_otvaryat_ofertite_za_kontsesiya_na_letishte_sofiya", "text": "\n Пет оферти от международни компании с богат опит в сектора са подадени за концесията на Летище София. В момента комисията за провеждане на процедурата проверява дали подадените заявления отговарят на изискванията на тръжната процедура. \r\n\r\n Финансовите и технически оферти на допуснатите участници ще бъдат отворени на 9 май 2019 г. в открито заседание. Цялата документация по проекта е публикувана на уебсайта на летището и е достъпна за обществеността, за да се гарантира прозрачност на процеса. Това съобщиха от Международната финансова корпорация (МФК/IFC). \r\n\r\n Международната финансова корпорация (МФК/IFC), член на Групата на Световната банка, и Европейската банка за възстановяване и развитие (ЕБВР) подпомагат Министерството на транспорта, информационните технологии и съобщенията при провеждането на търга за концесията на летище София с прилагането на най-добрите световни практики. \r\n\r\n \"Ставаме свидетели на налагането на България като привлекателна инвестиционна дестинация в региона\", е заявил Фабрицио Дзарконе, постоянен представител на Световната банка за България, Чехия и Словакия, цитиран в съобщението. Според него ефективно работещите институции, които гарантират равнопоставеност на инвеститорите в съчетание с прилагането на регламентите на ЕС, са от изключителна важност за отключването на икономическия потенциал на страната. \r\n\r\n \"ЕБВР със задоволство отбелязва, че концесията привлича петима международни играчи с богат опит и доказани успехи в сектора\", смята Лариса Манастърли, директор на ЕБВР за България. \"Целта е да изберем солиден международен оператор с възможности да развие летището, за да отговори най-добре на нуждите на пътниците и на българската икономика. Това ще е добра новина и сигнал и за други инвеститори, които се надяват да дойдат в България\", е посочила тя. \r\n\r\n През последните две десетилетия в световен мащаб се наблюдава тенденция управлението на летищата да се поема от частния сектор, като в повечето случаи се използва моделът на публично-частно партньорство (ПЧП), включително чрез договори за концесия. В Европа през 2016 г. 41 на сто от всички летища имат частни акционери, което представлява увеличение с 22 на сто от 2010 г. насам. \r\n\r\n \"Чрез привличането на частен капитал и експертиза, летищните концесии могат да донесат значителни икономически ползи, като стимулират растежа на туризма, увеличат товарните превози и повишат качеството на услугите за пътниците. Всичко това води до намаляване на фискалната тежест за правителствата\", е отбелязва Георги Петров, мениджър ПЧП инфраструктурни проекти за Европа и Централна Азия на IFC. \r\n\r\n Правителството на България цели да постигне подобни резултати за страната с концесията на летище София. Съгласно условията на концесията цялата летищна инфраструктура и активи остават собственост на държавата. На частния партньор ще бъдат предоставени права да управлява летището за срока на концесионния договор. \r\n\r\n На 5 юли 2018 г. правителството стартира открита, конкурентна тръжна процедура, за да избере най-квалифицирания партньор за управлението на летище София. Инвеститорът, който предложи комбинация от най-високо годишно концесионно възнаграждение и най-добра цялостна визия за устойчиво развитие на летището, ще спечели правото да го управлява. Победителят трябва да плати и фиксираното първоначално възнаграждение от 550 млн. лв. \r\n \n\t\t\t\t\t\t", "date": "2019.04.22", "title": "На 9 май отварят офертите за концесия на Летище София"}
{"url": "http://www.bnews.bg/article/259951-severin_krasimirov_se_razmina_s_dozhivotna_prisada", "text": "\n Русенският окръжен съд ще разгледа по съкратената процедура делото срещу Северин Красимиров, след като той направи пълни самопризнания. Решението на магистратите означава, че обвиненият за убийството на тв водещата Виктория Маринова ще получи по-ниско наказание - между 20 и 30 години затвор. \r\n\r\n Според обвинителния акт 21-годишният Северин Красимиров е извършил блудствени действия, изнасилване и умишлено убийство по особено мъчителен начин и с особена жестокост. Не са събрани доказателства престъплението да е свързано с професията на Виктория Маринова. \r\n\r\n Точно в 10.00 часа Северин Красимиров беше доведен от затвора в Белене с белезници в съдебната зала, за да отговаря пред петчленния съдебен състав за 3 обвинения - блудство, изнасилване и умишлено убийство. В залата пристиганха и неговите роднини. Майка му се разплака и припадна. \r\n\r\n Красимиров беше заловен в Германия няколко дни след убийството и екстрадиран в България. Днес близките на Виктория Маринова предявиха граждански иск за обезщетение в размер на общо 450 000 лв. \r\n \n\t\t\t\t\t\t", "date": "2019.04.22", "title": "Северин Красимиров се размина с доживотна присъда!"}
{"url": "http://www.bnews.bg/article/259949-sled_birena_dieta_amerikanets_otslabna_s_20_kg", "text": "\n Американецът Дел Хол реши по време на Великденските пости да премине само на бира и успя да отслабне с 20 килограма, съобщи сайтът „Лайф”, цитиран БТА. \r\n\r\n На 6 март Хол отказва храната и започва да пие само хмелната напитка, като издържа на този режим 46 дни. \r\n\r\n Американецът се вдъхновил от примера на баварски монаси. През Средновековието божиите служители по време на Великите пости преминавали само на бира собствено производство. Пивото им било доста силно и достигало 12 градуса. \r\n\r\n По време на своите пости Хол пиел също неподсладен чай, кафе без захар, газирана вода и взимал мултивитамини. \r\n\r\n На ден американецът изпивал от две до пет бутилки бира. По време на изпитанието си той не чувствал нито глад, нито опиянение, а само от време на време сънувал храна. В началото на постите Хол тежал 132,6 килограма. \r\n \n\t\t\t\t\t\t", "date": "2019.04.22", "title": "След бирена диета американец отслабна с 20 кг"}
{"url": "http://www.bnews.bg/article/259953-2_3_ot_balgarite_ubedeni_che_v_sivata_ikonomika_se_pecheli_nay_barzo", "text": "\n Общо 65,2 процента от участвалите у нас в изследване за сенчестата икономика считат, че икономиката в сянка е най-бързият начин да се изкарат повече пари. А само 36 процента от анкетираните споделят, че икономиката в сянка е тежко морално престъпление, показват резултатите от изследване, направено по научноизследователския проект \"Икономиката в сянка - осъзнавано и добре замаскирано нарушаване на законодателството и социалните норми\". То беше представено днес от проф. Емилия Ченгелова и от учени от Института за изследване на обществата и знанието БАН. \r\n\r\n В националното представително изследване за сенчестата икономика са участвали 1000 анкетирани над 15-годишна възраст. Икономиката в сянка се нарича още сива, неформална или скрита икономика. \"При икономиката в сянка се извършват принципно разрешени от закона икономически дейности, но тя не трябва да се бърка с черната икономика, при която има дейности, преследвани от закона. При сенчестата икономика се допускат нарушения на фискалното, на финансовото и най-вече на трудовото и на социално-осигурителното законодателство, обясни проф. Ченгелова. \r\n\r\n Тя информира, че 56,9 на сто от анкетираните заявяват, че за нищо на света не биха погазили закон, дори и да виждат, че от това ще имат материална полза. 65 на сто от участвалите в изследването са убедени, че всички закони трябва да се спазват. Само 31,9 процента са убедени обаче, че повечето закони са добре написани и са напълно приложими за реалния живот. Като цяло може да се обобщи, че българинът става все по-критичен към качеството на законодателството, коментира проф. Ченгелова. \r\n\r\n Тя подчерта, че изследването е установило, че колкото по-висока е образователната степен на българите, толкова в по-голяма степен те се склонни да спазват законодателството. Хората с по-ниско образование много повече са критично настроени и си позволяват да не спазват законодателството. Младите хора - особено тези до 25 години, са най-критично настроени към законодателството и в най-малка степен са склонни да го спазват, обясни проф. Емилия Ченгелова. И обобщи, че 81 процента от българите са фиксирани към преследване на материалното и на лични материални изгоди, и не се интересуват от идеални и висши цели. \r\n\r\n Най-често разпространената сива практика у нас е когато работещите имат трудов договор, но се съгласяват да бъдат наети на по-ниска заплата и да бъдат осигурявани на по-ниска сума, но в замяна получават \"на ръка допълнително необлагаеми пари\", заяви проф. Емилия Ченгелова. Тя отбеляза, че има тенденция работата, изцяло без договори да намалява, но при 30-40 процента от работодателите е разпространена практиката да дават пари на ръка на своите работници, извън трудовите им договори. \r\n \n\t\t\t\t\t\t", "date": "2019.04.22", "title": "2/3 от българите убедени, че в сивата икономика се печели най-бързо"}
{"url": "http://www.bnews.bg/article/259952-noviyat_dogovor_na_real_s_adidas_chupi_vsichki_rekordi", "text": "\n Реал (Мадрид) е напът да подпише най-внушителната сделка с доставчик на спортна екипировка. \r\n\r\n \"Белия балет\" ще се обвърже с \"Адидас\" за следващите 12 години и ще получи 1,6 милиарда евро. \r\n\r\n Настоящият договор между двете страни изтича през 2020-а, но те вече са се договорили са продължаването на отношенията, които започват през далечната 1998-а. \r\n\r\n Клубът ще получава по 120 милиона на сезон и 20% от продажбите на екипировка . \r\n\r\n Освен това \"Адидас\" ще има свой магазин на \"Сантяго Бернабеу\" след планираните ремонтни дейности на стадиона, които трябва да бъдат завършени през 2022-а. \r\n\r\n Сделката ще задмине по финансови параметри тази между Барселона и \"Найк\", която е на стойност 1,1 милиард евро. \r\n \n\t\t\t\t\t\t", "date": "2019.04.22", "title": "Новият договор на Реал с \"Адидас\" чупи всички рекорди"}
{"url": "http://www.bnews.bg/article/259959-v_sozopol_si_izbraha_nov_kmet_do_izborite", "text": "\n Общинският съвет на Созопол избра нов кмет на морската община на извънредно заседание. Това е Катя Стоянова, заместник на Панайот Рейзи, който беше отстранен от длъжността с обвинение, че е присвоил 2 млн. лева общински средства, съобщи bTV. \r\n\r\n Опозицията не беше съгласна с предложението на ГЕРБ в стола на Панайот Рейзи да седне неговият заместник Катя Стоянова. С 5 гласа \"въздържал се\" и 12 \"за\" дългогодишният заместник-кмет на Созопол стана кмет, до изборите на есен. \r\n\r\n Опозицията бойкотира предложението с мотива, че от 20 години Катя Стоянова е в най-близкото обкръжение на кмета Рейзи. \r\n\r\n \"Катя Стоянова 12 години е заместник-кмет на Община Созопол, общината, която не ние, Министерството на финансите твърди, че е една от общините с най-лоши финансови показатели\", посочи Тихомир Янакиев - общински съветник от БСП. \r\n\r\n Съветниците от ППЗС \"Александър Стамболийски\" също не бяха съгласни с кандидатурата на Катя Стоянова. \r\n\r\n \"Ако примерно утрешния ден повдигнат и на нея обвинение? Пак трябва да издигаме друг кмет\", отбеляза Румен Димитров. \r\n\r\n Според Тодор Чакъров - общински съветник от ГЕРБ, доводите на опозицията са били абсолютно несъстоятелни. \"Може би се изживяват в ролята на прокуратура, че трябва да бъде повдигнато обвинение на цялата община\", каза той. \r\n\r\n Самата Катя Стоянова заяви, че е избрана за да работи и всички необходими документи са предадени на следствието. \r\n\r\n До избор на нов кмет се стигна, след като Панайот Рейзи и главната счетоводителка на общината бяха обвинени в източване на 2 милиона лева от общинския бюджет. \r\n\r\n Населението на община Созопол е около 13 000 души. А бюджетът за година - 26 милиона лева. Първата задача на новия кмет ще бъде да подготви общината за летния сезон. \r\n \n\t\t\t\t\t\t", "date": "2019.04.22", "title": "В Созопол си избраха нов кмет до изборите"}
{"url": "http://www.bnews.bg/article/259942-britni_spiars_se_otteglya_ot_stsenata_zavinagi", "text": "\n След 20 години музикална кариера, \"поп-принцесата\" Бритни Спиърс се оттегля от сцената завинаги, предаде БГНЕС. \r\n\r\n Тя отново по собствено желание постъпи в психиатрична клиника, тъй като е под голямо емоционално напрежение поради влошеното здраве на баща си. Певицата отмени също и концертите си в Лас Вегас. \r\n\r\n Нейният баща, Джейми Спиърс, наскоро се озова в болница заради стомашни проблеми. Бритни многократно е заявявала, че \"без него тя ще бъде напълно загубена\". \r\n\r\n През 2007 г. Бритни претърпя нервен срив и тогава именно баща й помогна да се върне на сцената. \r\n \n\t\t\t\t\t\t", "date": "2019.04.22", "title": "Бритни Спиърс се оттегля от сцената завинаги"}
{"url": "http://www.bnews.bg/article/259945-lyubovta_nikoga_ne_umira_vav_varna_edna_ot_parvite_postanovki_v_sveta_na_noviya_myuzikal_na_uebar_galeriya", "text": "\n Сър Андрю Лойд Уебър смята \"Любовта никога не умира\" за свой личен връх \r\n\r\n Театрално-музикален продуцентски център Варна, Държавна опера Варна откупи правата за поставянето на най-новия мюзикъл на Сър Андрю Лойд Уебър „Любовта никога не умира“, продължение на „Фантомът на операта“ със същите герои, но в друг контекст. Проектът е колаборация с Международния музикален фестивал \"Варненско лято\". \r\n\r\n Предпремиерните спектакли на 23, 24, 25 април 2019, 19.00, Варненска опера, ще бъдат безспорната кулминация на XX Великденски музикален фестивал – Варна 2019. Премиерните спектакли предстоят на 10 юли и 13 август 2019, 21.00 ч., в десетото юбилейно издание на Опера в Летния театър - Варна 2019. \r\n\r\n \r\n\r\n Мюзикълът, който има няколко редакции, сред които последната от 2017 г., идва в България още в началото на 2019 г. и Варненската опера е един от първите театри в света, които поставят тази последна творба на съвременния музикален гений Андрю Лойд Уебър. Режисьор, както винаги когато става дума за български постановки на Уебър, е проф. Светозар Донев. Несменяеми в постановъчния екип са диригентът Страцимир Павлов и хореографът Анна Донева. Сценография и костюми Нела Стоянова. Асистент режисьор Сребрина Соколова. Диригент на хора Цветан Крумов. \r\n\r\n \"С „Любовта никога не умира“ Андрю Лойд Уебър достига един свой личен връх, както сам признава в едно интервю. Тук той използва освен всички музикални похвати, с които си е служил досега, и нови. Всъщност „Любовта никога не умира“ е една истинска модерна опера, с пианисими във височините и огромни красиви фрази, които за пеене и издържане са достойни за една класическа опера. Като сложния квартет между четиримата главни герои, който напомня онзи прочут квинтет в „Кармен“ или дългите фрази, които веднага се асоциират с „Тоска“. \r\n\r\n Артистите, които участват в „Любовта никога не умира“, са избрани с национален кастинг. За ролята на Фантома са определени солистът на Варненската опера Пламен Долапчиев и Момчил Караиванов от Пловдив. В образа на Кристин се превъплъщават доказалите неведнъж многостранния си артистичен талант и обичани от публиката Илина Михайлова и Лилия Илиева. Солистката на Варненската опера Илина Михайлова ще бъде една от партньорките на сцената на големия Хосе Карерас в предстоящия му грандиозен концерт в зала „Арена Армеец“ на 11 май т. г. в София, част от прощалното му световно турне. \r\n\r\n Сребрина Соколова и Калина Жекова ще защитят образа на Мег, а като Раул ще видим Велин Михайлов и Нейчо Петров – Реджи. С ролята на сина на Кристин и Фантома прекрасно се справят, по мнението на целия екип, младите таланти Кристиян Славеев, Николай Бояджиев и Белла Петрова. Останалите роли изпълняват Вяра Железова, Миглена Страдалска, Лев Караван, Николай Колев, Филипа Руженова, Лиляна Кондова. \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.04.22", "title": "\"Любовта никога не умира\" във Варна - една от първите постановки в света на новия мюзикъл на Уебър (Галерия)"}
{"url": "http://www.bnews.bg/article/259944-kuche_nahapa_3_godishno_dete_v_kardzhaliysko", "text": "\n Куче нахапа 3-годишно дете в кърджалийско село, съобщиха от МВР-Кърджали.  \r\n\r\n Инцидентът е станал в село Македонци. \r\n\r\n По първоначални данни, животното е било вързано в двора на къщата на 40-годишна жена, но успяло да се отвърже, след което нападнало и нахапало детето по лицето. \r\n\r\n Пострадалото момченце е транспортирано в Центъра за спешна помощ в Кърджали, а след това в пловдивска болница. \r\n\r\n Дежурният прокурор в Районна прокуратура е разпоредил кучето да бъде настанено в приют. Образувано е досъдебно производство. \r\n\r\n Припомняме, че това е поредното нападение на куче над деца за последните дни. \r\n\r\n На 12 април стана ясно, че 12-годишно дете от кърджалийско село Бенковские нападнато от куче.  \r\n\r\n Преди това ротвайлери нападнаха три деца на 7, 9 и 12 години, както и дядо им в софийското село Железница. Вчера собствениците на двете кучета - майка и син, бяха задържани. \r\n \n\t\t\t\t\t\t", "date": "2019.04.22", "title": "Куче нахапа 3-годишно дете в Кърджалийско"}
{"url": "http://www.bnews.bg/article/259939-ne_e_za_vyarvane_na_kakvo_se_reshi_100_kila", "text": "\n Рапърът Явор Янакиев, известен като 100 Кила, ще бъде абитуриент на 34г. Изпълнителят, който в момента завършва 11-и клас, ще се дипломира догодина, пише \"Телеграф\". Екслузивно: Петя Дикова роди момченце, кръсти го... \r\n\r\n В началото на тази година Килата успешно взел първите изпити за срока, през май му предстоят вторите, а месец по-късно и завършване на 11-и клас. „Надявам се да мина в 12-и клас, защото аз си позволявам да влизам в интернет уроците, които дават от училището, Независимо, че нямам никакво време, отварям и ги чета. Много ми е приятно, като ми се падне въпрос, който съм прочел преди това“, споделя Килата. \r\n\r\n Той казва, че обикновено взима изпитите със „среден“ и „добър“, но понякога има и петици. „Вече искам да запиша 2-3 висши, но първо ще погледна спрямо живота ми след 2 години къде ще мога да уча – в Европа или България“, казва Явор. \r\n\r\n Марта Вачкова с трогателни думи към самоубилата се актриса от \"Откраднат живот\" Той споделя, че има специалности, които са за популярни продуценти и музиканти, за които също трябва да се учи“. \r\n  \r\n \n\t\t\t\t\t\t", "date": "2019.04.22", "title": "Не е за вярване на какво се реши 100 Кила"}
{"url": "http://www.bnews.bg/article/259937-vavedoha_ogranichenie_ot_20_km_ch_pri_dunav_most", "text": "\n\r\nВъведоха ограничение от 20 км/ч на \"Дунав мост\" при Русе заради ремонт на пътната настилка, съобщават от АПИ. \r\n\r\nОт агенцията съветват шофьорите да се движат с повишено внимание, като спазват стриктно поставената сигнализация и въведеното ограничение. \r\n\r\nТрафикът се осъществява в една лента, с пропускателен режим и се регулира от сигналисти.  \n\t\t\t\t\t\t", "date": "2019.04.22", "title": "Въведоха ограничение от 20 км/ч при \"Дунав мост\""}
{"url": "http://www.bnews.bg/article/259938-92_dushi_sa_zaginali_pri_trudovi_zlopoluki_prez_2018_g", "text": "\n 92-ма души са загинали при 2914 трудови злополуки през 2018 г. Това съобщи президентът на КНСБ Пламен Димитров в навечерието на 28 април – Международния възпоменателен ден на загиналите и пострадалите работници при трудови злополуки, съобщава БГНЕС. \r\n\r\n Паметта на загиналите беше почетена с едноминутно мълчание и пускането на 92 черни балона в небето. „Смъртните случаи през 2018 са с 2 по-малко в сравнение с 2017 г. Броят на трудовите злополуки остава почти същият като този през 2017-та. Това означава, че всеки ден 8 души претърпяват злополука на работното място, а на 4 дни един работник в България умира“, заяви Димитров. \r\n\r\n В резултат на тези инциденти българската индустрия и бизнес са загубили близо 2 млн. трудови дни. „Строителството води с 14 случая, следва сухопътният транспорт с 12“, отчете още той. \r\n\r\n Пламен Димитров заяви, че в световен мащаб за една година са загинали 2 780 000 работници и служители, което означава, че всеки ден умират по 7500 души. \r\n\r\n „Всяка година в ЕС умират почти по 200 000 души като 52% от тях са свързани с раковите заболявания. От 2 години КНСБ настоява да бъде въведена в законодателството ни директивата за зачитане от канцерогени и мутагени“, подчерта Димитров и оповести, че голям брой от трудовите злополуки, у нас, масово не се регистрират, за разлика от тези, които са завършили със смърт, защото те не могат да бъдат скрити.    \r\n\r\n Социалният министър Бисер Петков, който почете паметта на загиналите заяви, че общият дълг на работодатели, синдикати и правителство е да осигурят безопасни и здравословни условия на труд. \r\n\r\n „На всеки 15 секунди в света умира един работник вследствие на трудова злополука или професионална болест. Около 4% от световния БВП се губи вследствие на злополуките и трудовия травматизъм. Данните, които изнасяме днес, макар и неокончателни, показват, че нивата на трудовите злополуки и инциденти се запазват на нивото от 2017 г.“, заяви Петков. \r\n\r\n Той добави още, че професионалните болести са предотвратими, ако се вземат навреме мерки и декларира, че приоритет на министерството е прилагане на политиките за намаляване на риска на работните места и загиналите вследствие на трудовия травматизъм. \r\n \n\t\t\t\t\t\t", "date": "2019.04.22", "title": "92 души са загинали при трудови злополуки през 2018 г."}
{"url": "http://www.bnews.bg/article/259927-ne_propuskayte_parviya_proleten_zvezdopad", "text": "\n Тази нощ небето ще ни предложи първото звездно зрелище от „падащи звезди” тази пролет. През втората половина на април светът следи метеорния поток „Лириди”, а кулминацията е в началото на тази седмица – неделя срещу понеделник и понеделник срещу вторник. \r\n\r\n Очакванията са да можем да преброим между 10 и 20 метеора в час, но астрономите подсказват, че понякога този метеорен дъжд поднася изненадващи спектакли с по над 100 „падащи звезди” в рамките на 60 минути. \r\n\r\n Родина на Лиридите е кометата Тачър, чиято обиколка около Слънцето продължава 415 години. За последно тя е преминала в близост до нашата звезда през 1861 година, а следващото й посещение се очаква чак през 2276 година. Метеорният поток, който носи името на съзвездието Лира, е едно от първите наблюдавани подобни явления в древността. Данни за него има още от 687 година пр.н.е. \r\n\r\n Времето през следващата нощ ще е предимно облачно с по-добра възможност за наблюдение в Източна България. Ако решите да броите „падащи звезди”, намерете място далече от градските светлини, които винаги пречат да усетим магията на звездопадите. \r\n \n\t\t\t\t\t\t", "date": "2019.04.22", "title": "Не пропускайте първия пролетен звездопад"}
{"url": "http://www.bnews.bg/article/259936-putin_mozhe_da_kachi_kim_chen_un_na_korab_ot_tihookeanskiya_flot", "text": "\n\r\nСевернокорейският лидер Ким Чен-ун може да посети по време на визитата си във Владивосток кораб от Тихоокеанския флот на Русия, предаде \"Спутник\". \r\n\r\nПрипомняме, преди дни Кремъл потвърди, че руският президент Владимир Путин ще се срещне с лидера на Северна Корея на руска територия през този месец. Все още обаче няма официална информация за точната дата или за мястото на срещата на върха. \r\n\r\nВъпреки това южнокорейската агенция \"Йонхап\" съобщи, че вероятно двамата лидери ще се срещнат във Владивосток. \r\n\r\nПо информация на местни източници високопоставено лице на севернокорейското правителство наскоро е посетило железопътната гара във Владивосток, за да направи оценка на сигурността. Освен това стана ясно, че са предприети засилени мерки за сигурност в Далекоизточния федерален университет, където се допуска, че може да се състои срещата между Путин и Ким.  \n\t\t\t\t\t\t", "date": "2019.04.22", "title": "Путин може да качи Ким Чен-ун на кораб от Тихоокеанския флот"}
{"url": "http://www.bnews.bg/article/259929-v_mo_predstoi_otvaryane_na_oferti_za_novi_korabi_na_vms", "text": "\n В Министерството на отбраната предстои отваряне на офертите за доставка на нови кораби за военноморските ни сили, съобщи БНР. \r\n\r\n Три компании са подали документи - германската \"Люрсен\", италианската \"Фикантиери\" и българската \"Делфин\". Стойността на обявената поръчка е за 984 млн. лева. \r\n\r\n От ведомството на Красимир Каракачанов очакваха 7 фирми да подадат оферти, удължиха и срока за кандидатстване. \r\n\r\n След отваряне на офертите комисия, съставена от представители на министерствата и службите, ще изготви доклад с оценка и класиране, който трябва да мине и през МС за одобряване. \r\n\r\n По-рано командирът на Военноморските сили контраадмирал Митко Петев обяви пред общественото радио, че празникът на ВМС- 12 август, би била добра дата да има договор за новите кораби.  \r\nТова е второто отваряне на оферти в рамките на обявената от правителството програма за нова техника за армията на стойност близо 4 милиарда лева. \r\n\r\n Правителството вече преговаря за нови изтребители Ф-16. \r\n\r\n Уточняват се параметрите на новата техника за сухопътните войски. \r\n \n\t\t\t\t\t\t", "date": "2019.04.22", "title": "В МО предстои отваряне на оферти за нови кораби на ВМС"}
{"url": "http://www.bnews.bg/article/259943-silno_zemetresenie_razlyulya_sgradi_v_tsentara_na_manila", "text": "\n Силно земетресение с магнитуд 6,3 разтърси сгради в центъра на филипинската столица Манила. Евакуирани са централни офиси, суобщи „Ройтерс”. \r\n\r\n Земетресението е станало в 5:11 ч. местно време на дълбочина от 40 км. \r\n\r\n По думите на свидетел офисите в бизнес района Макати Сити в столицата се люлеят. \r\n\r\n Засега няма данни за пострадали или щети. \r\n\r\n Филипините се намират в сеизмично активния Тихоокеански \"Огнен пръстен\", където има много вулкани и разломни линии. \r\n \n\t\t\t\t\t\t", "date": "2019.04.22", "title": "Силно земетресение разлюля сгради в центъра на Манила"}
{"url": "http://www.bnews.bg/article/259931-bomba_andrey_slabakov_ne_si_vnasyal_osigurovkite_i_e_s_prekrateni_zdravnoosiguritelni_prava", "text": "\n Едно от лицата в листата за евродепутати на ВМРО Андрей Слабаков се оказа безработен и с прекратени здравноосигурителни права. Интересна подробност е и факта, че Слабаков участва в четири фирми, в които няма нито едно осигурено лице. \r\n\r\n Интересно как точно новоизлюпения политик, ще създава нови работни места, при положение, че дори за себе си не е в състояние да се погрижи. \r\n\r\n Надяваме се след този материал от ВМРО да се отделят за малко от софрата и да покрият здравноосигурителните задължения на лицето си в предизборната кампания.  \r\n  \r\n \n\t\t\t\t\t\t", "date": "2019.04.22", "title": "Бомба! Андрей Слабаков не си внасял осигуровките и е с прекратени здравноосигурителни права!"}
{"url": "http://www.bnews.bg/article/259932-petya_dikova_rodi_momchentse", "text": "\n Телевизионната водеща Петя Дикова е родила момченце, научи ПИК. Бебето се казва Александър и тежи 4,2 кг.  \r\n\r\n Александър е първороден внук на Сашо Диков и Аня Пенчева. \r\n\r\n Днес в \"На кафе\" отсъства и бащата Илия Любомиров. 29-годишният поет е присъствал на раждането на своята половинка и затова не се появи на екран. Все пак той се включи в ефир, за да сподели с колегите си щастливата новина. \r\n\r\n \"Роди се Александър Илиянов Любомиров.Майката и детето са добре. Александър е 55 сантиметра и тежи 4,260 кг\", разкри поетът. \r\n \n\t\t\t\t\t\t", "date": "2019.04.22", "title": "Петя Дикова роди момченце"}
{"url": "http://www.bnews.bg/article/259933-arestuvaha_24_zapodozreni_za_atentatite_v_shri_lanka", "text": "\n Полицията в Шри Ланка задържа 24 души по подозрение за съпричастност към серията взривове, прогърмели в страната на 21 април, съобщиха телевизия NDTV и ТАСС. \r\n\r\n По данни на местните власти арестуваните принадлежат към местното мюсюлманско общество. Тяхната самоличност към момента не се разкрива. \r\n\r\n По-рано бе съобщено за 13 задържани за връзка с терористичните актове от неделя, в които загинаха над 290 души, а ранените са над 500. \r\n\r\n На 21 април Шри Ланка беше разтърсена от осем експлозии. Основни цели бяха християнските църкви и големите хотели. \r\n \n\t\t\t\t\t\t", "date": "2019.04.22", "title": "Арестуваха 24 заподозрени за атентатите в Шри Ланка"}
{"url": "http://www.bnews.bg/article/259928-pochina_legenda_na_tsska", "text": "\n Красимир Безински загуби битката с рака \r\n\r\n След продължителна битка с рака почина един от най-обичаните играчи в историята на ЦСКА и българския футбол Красимир Безински. Той е издъхнал на 57 години, предаде \"24 часа\". \r\n\r\n През 2017 година Безински беше диагностициран с рак на дебелото черво и започна битка за живота си. \r\n\r\n Той беше част от едно от най-славните поколения в историята на ЦСКА. Тази генерация на \"червените\", водена от Аспарух Никодимов, унижава английските грандове \"Нотингам Форест\" и \"Ливърпул\" в турнира за Купата на европейските шампиони. Красимир Безински е роден е на 29 юни 1961 г. в Благоевград. \r\n\r\n Играе за \"Пирин\", ЦСКА, \"Портимоненсе\" (Португалия), \"Ирони Ашдод\" (Израел) и \"Апоел\" (Петах-Тиква, Израел). В \"А\" група има 302 мача и 17 гола. Петкратен шампион на България през 1982, 1983, 1987, 1989 и 1992 г. с ЦСКА, шесткратен носител на купата на България през 1983, 1985, 1987, 1988, 1989 и 1993 и трикратен носител на КСА през 1985, 1986 и 1989 г. Полуфиналист за КЕШ през 1982 и за КНК през 1989 г. В евротурнирите за ЦСКА има 31 мача и 1 гол (18 мача с 1 гол за КЕШ, 7 мача в КНК и 6 мача за купата на УЕФА). Има 25 мача и 2 гола за националния отбор, на който е помощник-треньор от 21 декември 2005 г. Дълги години работи в чужина като треньор, след това беше скаут и помощник-треньор в ЦСКА. \r\n \n\t\t\t\t\t\t", "date": "2019.04.22", "title": "Почина легенда на ЦСКА"}
{"url": "http://www.bnews.bg/article/259935-grigor_dimitrov_zagubi_15_pozitsii_i_izpadna_ot_top_40", "text": "\n През тази седмица Григор Димитров е 43-и в световната ранглиста на АТР. Българинът претърпява спад от цели 15 позиции, тъй като не успя да защити точките, завоювани от достигането до полуфинал на Мастърса в Монте Карло през 2018. Тази година Григор имаше нещастието да срещне Рафаел Надал още в трети кръг, което води до загуба на доста точки. \r\n\r\n В новото издание на ранглистата Димитров е с актив от 1030 точки. Това е и най-лошото му класиране от над 7 години. Той завърши 2012 година като №48, след което започна походът му нагоре. През 2016 година българинът също имаше един тежък период, при който се бе смъкнал до №40 преди да дойде великолепната 2017 година рекордната му трета позиция в света. \r\n\r\n Добрата новина за него е, че до края на годината няма толкова много точки за защитаване, така че ако върне високото си ниво, ще може бързо да се завърне сред най-добрите. \r\n\r\n   \r\n \n\t\t\t\t\t\t", "date": "2019.04.22", "title": "Григор Димитров загуби 15 позиции и изпадна от Топ 40"}
{"url": "http://www.bnews.bg/article/259926-zapaliha_lichniya_avtomobil_na_kmetitsata_na_kozloduy", "text": "\n Семейният автомобил на кмета на Козлодуй Маринела Николова е бил запален тази нощ. \r\n\r\n Колата „Ауди А4” била паркирана пред жилищния блок, в който живее кметицата Маринела Николова, но към два часа през нощта пламнала. \r\n\r\n На място веднага пристигнала полиция, както и пожарна. Огънят е изгасен бързо и са предотвратени щети над други коли. \r\n\r\n Според разследващи автомобилът е запален умишлено. \r\n\r\n По случая вече е образувано бързо производство, съобщиха от полицията. \r\n \n\t\t\t\t\t\t", "date": "2019.04.22", "title": "Запалиха личния автомобил на кметицата на Козлодуй"}
{"url": "http://www.bnews.bg/article/259940-balgariya_specheli_deloto_sreshtu_fonda_na_oman", "text": "\n Арбитражното дело, заведено от Държавния фонд на Оман срещу България, приключи в полза на нашата страна, съобщиха от Българската народна банка. \r\n\r\n Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на „КТБ“ АД и отнемането на лиценза на „Корпоративна търговска банка“. Държавният резервен фонд претендираше обезщетение в размер на 80 милиона евро. \r\n\r\n В това дело България беше представлявана от експерти на Министерството на финансите и водещи адвокатски кантори. По време на защитата в Международния център за разрешаване на инвестиционни спорове бяха представени писмени свидетелства от представители на ръководството на БНБ, както и становища от авторитетни световни експерти. \r\n\r\n В резултат от успешната защита на българската страна Държавният резервен фонд на Султаната Оман се отказа от исковете си срещу БНБ и другите органи на Република България. Този изход на делото изключва и възможността същите искове да бъдат предявени наново пред този или друг международен трибунал. \r\n\r\n Приключването на делото в полза на България доказа законосъобразността на атакуваните от Държавния резервен фонд на Султаната Оман действия и решения на БНБ, свързани с „Корпоративна търговска банка“.  \r\n \n\t\t\t\t\t\t", "date": "2019.04.22", "title": "България спечели делото срещу фонда на Оман"}
{"url": "http://www.bnews.bg/article/259934-zapochva_strastnata_sedmitsa", "text": "\n От понеделник след Цветница започва Страстната седмица за православните християни. Наречена още Седмицата на страданията, тя е последната седмица от земния живот на Иисус Христос. \r\n\r\n Всеки ден от тази седмица се нарича Велик - Велики понеделник, Велики вторник и така нататък. Тя е последната от Великденския пост и на всеки един ден от нея се извършват специални служби от църквата. Според православния календар тази седмица завършва с Великден. \r\n\r\n В българската традиция всеки от дните на Страстната седмица се отбелязва по особен начин. Първите три са отредени за разтребване вкъщи, като на рутинната дейност се придава и символично пречистващ характер — прави се за здраве. \r\n\r\n На Велики четвъртък се спазва строга забрана за работа, боядисват се великденските яйца. На Велики петък в Западна България се украсяват боядисаните яйца с различни мотиви. Ходи се на църква и се минава под масата три пъти за здраве. \r\n\r\n На Велика събота обикновено се месят и пекат обредните великденски хлябове. \r\n \n\t\t\t\t\t\t", "date": "2019.04.22", "title": "Започва Страстната седмица"}
{"url": "http://www.bnews.bg/article/259925-kalno_svlachishte_ubi_nay_malko_17_dushi_v_kolumbiya", "text": "\n Най-малко 17 души загинаха в кално свлачище, причинено от поройни дъждове в Колумбия. \r\n\r\n Петима други са ранени и няколко къщи са унищожени в град Росас в областта Каука. Най-малко 25 души все още са погребани под калните маси. \r\n\r\n В района са изпратени войници в помощ на спасителните екипи. Участък от Панамериканската магистрала, свързваща еквадорската столица Кито с колумбийския град Кали е затворен за движение. \r\n\r\n Президентът на Колумбия Иван Дуке посети засегнатите райони и увери, че се осигуряват медицински грижи и временен подслон на пострадалите от бедствието. \r\n \n\t\t\t\t\t\t", "date": "2019.04.22", "title": "Кално свлачище уби най-малко 17 души в Колумбия"}
{"url": "http://www.bnews.bg/article/259941-mitnicheski_sluzhiteli_zadarzhaha_nad_900_000_kasa_tsigari", "text": "\n 939 760 къса нелегални цигари задържаха митнически служители при две проверки в частни имоти в София и Перник. \r\n\r\n 7500 кутии нелегални цигари са задържани в района на София, кв. „Обеля“. На 09 април 2019 г. митническите служители установяват две лица, които товарят в лек автомобил чували, явно съдържащи кашони. При проверка се установява, че в автомобила вече са натоварени три кашона, обвити в чували и съдържащи общо 1500 кутии цигари без бандерол. \r\n\r\n За случая е уведомен разследващ митнически инспектор. При проведени процесуално - следствени действия на адреса, пред който е бил паркиран автомобила, са открити още 6000 кутии цигари, опаковани в 12 кашона. Общото количество на откритите цигари е 150 000 къса. \r\n\r\n Ден по-късно, на 10 април, при друга проверка, митническите служители проверяват частен имот в Перник. При проверката  установяват в помещенията на приземния етаж и гаража на къщата наличие на множество кашони, съдържащи 39 488 кутии (789 760 къса) с цигари без бандерол. \r\n \n\t\t\t\t\t\t", "date": "2019.04.22", "title": "Митнически служители задържаха над 900 000 къса цигари"}
{"url": "http://www.bnews.bg/article/259930-donald_tramp_pozdravi_zelenski_i_ukraintsite_sled_istoricheskite_izbori", "text": "\n Президентът на САЩ Доналд Тръмп е поздравил по телефона новоизбрания президент на Украйна Володимир Зеленски за победата му, съобщи Ройтерс. Тръмп поздрави и украинците за успешно проведените избори. \r\n\r\n Самият Зеленски заяви, че първата му задача като президент на Украйна ще бъде да успее в преговорите за освобождаването на всички украински затворници, пленени по време на конфликта в източната част на страната. \r\n\r\n \"Ние ще продължим до край преговорите, за да се постигне прекратяване на огънят\", каза още новоизбраният президент. \r\n\r\n Зеленски даде да се разбере, че смята да смени ръководството на Генералния щаб на Въоръжените сили на Украйна, както и да назначи нов главен прокурор на мястото на Юрий Луценко. \r\n \n\t\t\t\t\t\t", "date": "2019.04.22", "title": "Доналд Тръмп поздрави Зеленски и украинците след историческите избори"}
