{"url": "http://www.bnews.bg/article/255651-slavi_plashta_20_bona_za_ohrana_gardove_pazyat_kashtata_mu_ot_valyo_puykata_i_bandata_mu", "text": "\n Въоръжени до зъби гардове от частната охранителна фирма „Асо Панема” бдят над имението на Слави Трифонов в пернишкото село Кладница. Според думите им, от няколко седмици помпозната къща на Дългия с размерите на прогимназия е денонощно охранявана от половин дузина бодигардове. \r\n\r\n Трифонов прибягнал до услугите на частната охранителна фирма в края на миналата година и побързал да сключи контракт за физическа охрана на имението си заради предупреждение от негови приятели от Перник, че местна банда планирала обир над дома му, писа „Уикенд“. \r\n\r\n „Две коли са паркирани пред къщата му денонощно, цели петима гардове са ангажирани с охраната. Допреди това Трифонов нямаше физическа охрана, а само алармени инсталации и видеонаблюдение”, одумват драконовските мерки за сигурност в имението на шоумена от Учин Дол неговите съседи от пернишкото село Кладница. \r\n\r\n Слави се пренесе да живее в тузарската къща преди година и половина, след като неговия приятел – строителния бос от Перник Слави Транспорта окончателно приключи със строежа на имението. Просторната къща на Трифонов с 1200 квадратни метра застроена площ му е струвала около 5 милиона лева. Частен киносалон, фитнес зала и външен басейн, отопляван от мощни соларни батерии са само част от екстрите в 5-звездния имот. Дворът на Трифонов също е огромен – над 4 декара,  а гледката от имението му е смайваща – разкрива с цялата си красота и величие планина Витоша. Барбекю, зелени площи с 3 беседки, много дървета и редки растителни видове намират своето място в просторния двор на шоумена. \r\n\r\n Според клюката, която се разпространява в Перник и в региона, Слави бил предупреден от пернишки полицаи и от свои приятели, че местна банда го е взела на мушката и планира обир над имението му.  \r\n\r\n „Слухът тръгна преди 2-3 месеца, когато беше осуетен обир на имот в жилишния комплекс „Делта хил”, който е непосредствено до имението на Слави. Тогава заловиха двама бандити, пробвали да се вмъкнат в къщата на местен бизнесмен. Те признали, че са търсели имението на Слави Трифонов, но се отказали, тъй като не разполагали с необходимата техника за обира”, разказва жител на Кладница.  \r\n\r\n Според мълвата в Пернишко, бандитите, планирали да оберат имението на Трифонов, са част от структурата на местния престъпен авторитет Вальо Пуйката. Той има в досието си множество присъди за обири, включително и за банков грабеж, а наскоро бе оневинен по дело за кражба на 3 милиона лева от банков клон в Кърджали. \r\n\r\n Според грубите сметки, за постоянната охрана на дома си Трифонов плаща по 20 000 лева месечно. \r\n\r\n   \r\n \n\t\t\t\t\t\t", "date": "2019.01.24", "title": "Слави плаща 20 бона за охрана! Гардове пазят къщата му от Вальо Пуйката и бандата му "}
{"url": "http://www.bnews.bg/article/255658-zadarzhaha_dvama_balgari_v_skopie_snimali_parlamenta", "text": "\n Двама българи са били задържани в сряда в Скопие заради неразрешено снимане, съобщи македонското МВР, цитирано от 24 часа. \r\nТе били задържани около 10.30 сутринта. Причината - съществува обосновано предположение, че са извършили престъпление \"неразрешено снимане\".  \r\nТе фотографирали чужда делегация, която влизала в парламента.  \r\nСлед цялостното документиране на случая, против тях ще бъде повдигнато обвинение.  \r\nОт българското Министерство на външните работи коментираха за NOVA, че към момента нямат информация за случая. \r\n \n\t\t\t\t\t\t", "date": "2019.01.24", "title": "Задържаха двама българи в Скопие, снимали парламента"}
{"url": "http://www.bnews.bg/article/255649-radina_chervenova_pobedi_tezhka_bolest", "text": "\n На премиерата на документален филм преди десетина дни съпругата на шефа на БНТ Константин Каменаров се е появи с дълга червена перука. Радина изглеждаше леко подпухнала. Телевизионерката свали тъмните си слънчеви очила само по време на прожекцията, но след края й веднага ги сложи отново, макар че е в затворено пространство, а навън температурите са минусови, писа „Уикенд“. \r\n\r\n Миналото лято червенокосата водеща мистериозно се изпари от новинарския ефир, а хиляди зрители се питаха къде изчезна любимката им. По коридорите на БНТ дори се понесъл слух, че неувяхващата новинарка ще прави собствено седмично предаване и затова е зарязала новините. Истината обаче се оказала жестока. От около година Радина била диагностицирана с тежка болест. Говорителката редовно ходела на профилактични прегледи, но въпреки това я връхлетяла бедата. Червенова била решена да се бори докрай и се подложила на терапия във Франция. За неин късмет, болестта била хваната навреме, а интервенцията е повече от успешна. Днес тя е в добро здраве и вече се появява публично. \r\n\r\n В първите дни на годината Радина дори посетила колегите си в телевизията, който много й се зарадвали. Почерпила ги с домашно приготвена торта. Червенова на този етап обаче не планира да се завръща на екран. Най-вероятно тя отново ще е сред лицата на „По света и у нас” през есента. \r\n \n\t\t\t\t\t\t", "date": "2019.01.24", "title": "Радина Червенова победи тежка болест! "}
{"url": "http://www.bnews.bg/article/255659-tova_sa_mizernite_usloviya_za_bolnite_v_oblastniya_psihiatrichen_dispanser", "text": "\n Вълна от възмущение заля социалните мрежи, след като психиатърът д-р Владимир Сотиров публикува днес в социалните мрежи снимки, които показват потресаващи условия за лечение на болните в Областен психиатричен диспансер в София.  \r\n\r\n \"Днес, по силата на служебните ми задължения, попаднах в нещо, което би трябвало да бъде лечебно заведение - място, в което се възстановява и укрепва здравето. Тоест, произвежда се здраве. За краткото време, в което пребивавах на това място, аз усетих своето собствено здраве застрашено - при това аз имам добра закалка от пребиваването си в подобни институции, вкл. 6 години в Държавната психиатрична болница \"Св. Иван Рилски\" в Нови Искър (Курило). \r\n\r\n Това място се финансира с бюджетни средства, тоест с пари от нашите данъци и такси. Иначе казано ние сме акционерите в това \"лечебно заведение\". В него се лекуват нашите приятели, братя, сестри, майки и бащи. В него ще се лекуваме (или сме били лекувани) и ние. В него работят високо квалифицирани специалисти, които някога са влезли в тази професия, водени от наивни представи и алтруистични фантазии да помагат на страдащите и техните близки, като съдействат за възстановяване и укрепване на тяхното здраве. Вместо това те разболяват. И сами се разболяват! Защото тази среда не е здравословна за никой, който пребивава в нея. Областен психиатричен диспансер (за благозвучие наричан Център за психично здраве) - София, бул. Сливница 309 (нарочно го наричам с името му от времето, което го е създало такъв, защото там времето не е просто е спряло, то върви назад...)\", завършва постът на д-р Владимир Сотиров. \r\n \n\t\t\t\t\t\t", "date": "2019.01.24", "title": "Това са МИЗЕРНИТЕ условия за болните в Областния психиатричен диспансер!"}
{"url": "http://www.bnews.bg/article/255662-glasuvaneto_za_prespanskoto_sporazumenie_se_otlaga_za_utre", "text": "\n Планираното за късно тази вечер гласуване в гръцкия парламент за предложената от правителството на Алексис Ципрас ратификация на Преспанското споразумение за новото име на Република Македония е отложено за утре, съобщи \"Франс прес\". Вероятно утре вотът ще започне в 14,30 ч. Причината за отлагането, според държавната телевизия ЕРТ, е големият брой депутати, които са заявили желание да вземат отношение от парламентарната трибуна. \r\n\r\n Според електронното издание на вестник \"Катимерини\" е предвидено днешните дебати да продължат до 1,30 ч. през нощта и да бъдат подновени сутринта. \r\n\r\n Очаква се договорът да бъде ратифициран с минимално мнозинство, тъй като се ползва със слаба политическа, а и обществена подкрепа в южната ни съседка.  \r\n\r\n За днес има планирани протести - и в Солун от 18 часа, и в Атина от 19 часа. По-рано през деня фермери от Серес, които също са против споразумението от Преспа, се опитаха да блокират границата с България, но не успяха.  \r\n\r\n Напрежението в гръцкия парламент е много високо, като дебатите продължават с такава страст, че от опозицията се изказват всички депутати. Всичко това е насочено не толкова към управляващата партия СИРИЗА, тъй като това е политиката на правителството, а по-скоро към независимите депутати, които дадоха вот на доверие на кабинета на премиера Алексис Ципрас и които вероятно днес ще ратифицират договора от Преспа.  \r\n\r\n За тази вечер не се очакват изненади от трибуната на парламента, но гневът на гърците остава. Те протестират по площадите, защото искат референдум, който обаче гръцкият премиер категорично отказа, тъй като проучвания на общественото мнение показват, че 70% от гърците са против името Северна Македония. А това няма да реши спора, а ще \"върне колелото\" 27 години назад. \r\n\r\n   \r\n \n\t\t\t\t\t\t", "date": "2019.01.24", "title": "Гласуването за Преспанското споразумение се отлага за утре"}
{"url": "http://www.bnews.bg/article/255657-suhopatni_voyski_pomagat_v_razchistvaneto_na_oblast_smolyan", "text": "\n Модул за действие при зимни условия от състава на 101-ви Алпийски полк – Смолян се включи днес, 24 януари, в разчистването на пътища на територията на област Смолян. Формированието действа на основание на отправено искане от Областната управа на Смолян и по заповед на министъра на отбраната Красимир Каракачанов, съобщиха от МО. \r\nОт 14,30 часа военнослужещите със специализирана техника - роторен снегорин, разчистват проходите Пампорово и Превала от обилния сняг, който затруднява движението в района. \r\nДействията на модулното формирование ще продължат и утре. \r\n \n\t\t\t\t\t\t", "date": "2019.01.24", "title": "Сухопътни войски помагат в разчистването на област Смолян"}
{"url": "http://www.bnews.bg/article/255648-tova_e_izrodat_prebil_baba_ivanka_za_35_leva", "text": "\n Старозагорският окръжен съд остави в ареста мъжа, признал, че е нападнал самотноживееща възрастна жена в Гурково за 35 лв., съобщава кореспондентът на bTV в региона. \r\n\r\n 40-годишният Кольо Рашков, който има много присъди за кражби, не отрече, че на 21 януари вечерта е проникнал в къщата на Иванка Койчева. По думите му обаче не я пребил, а само я бутнал. \r\n\r\n Рашков, който е сътрудничил на разследването, поиска домашен арест, за да се грижи за децата си – мъжът живее на семейни начала с жена в Гурково. В залата стана още, че пие и „от време на време” работи. \r\n\r\n Според съда има достатъчно данни, че Рашков е извършителят и има риск да се укрие. \r\n \n\t\t\t\t\t\t", "date": "2019.01.24", "title": "Това е изродът, пребил баба Иванка за 35 лева!"}
{"url": "http://www.bnews.bg/article/255652-eto_kakvo_se_razbraha_borisov_i_balgarskata_petrolna_i_gazova_asotsiatsiya", "text": "\n Българската петролна и газова асоциация днес се проведе ползотворна среща между министър-председателя Бойко Борисов, вицепремиера Томислав Дончев, министъра на икономиката Емил Караниколов, началника на политическия кабинет на премиера Румяна Бъчварова и членовете на Управителния съвет на БПГ. \r\n\r\n Ето какво написаха от асоциацията: \r\n\r\n Уважаеми колеги, По молба на Българската петролна и газова асоциация днес се проведе ползотворна среща между министър-председателя Бойко Борисов, вицепремиера Томислав Дончев, министъра на икономиката Емил Караниколов, началника на политическия кабинет на премиера Румяна Бъчварова и членовете на Управителния съвет на БПГА. На срещата представителите на Асоциацията потвърдиха пред премиера подкрепата си за влизането в сила на Закон за административното регулиране на икономическите дейности, свързани с нефт и продукти от нефтен произход, който ще замести разпокъсаното и често противоречащо си законодателство в търговията с течни горива. \r\n\r\n Членовете на УС на БПГА отново заявиха, че не делят участниците в бранша на малки и големи, а на такива, които спазват българското законодателство и такива, които ползват нелоялни практики. Компаниите от Асоциацията заявиха желанието си да съдействат по всякакъв начин на държавата в борбата със сивата икономика в сектора и препотвърдиха намерението си да инвестират, плащат данъци и създават работни места в България. Министър-председателят одобри договореностите, които БПГА постигна с Минно-геоложката камара и Камарата на строителите в България. Асоциацията представи протоколите, от които става ясно, че всички спорни въпроси между браншовете, които касаят Закона за административното регулиране на икономическите дейности, свързани с нефт и продукти от нефтен произход, са уточнени.  \r\n\r\n БПГА запозна премиера с категоричното становище и на Минно-геоложката, и на Камарата на строителите в България, че влизането в сила на секторното законодателство не бива да се отлага. Според браншовите структури прецизирането на текстове може да стане своевременно и в най-кратки срокове.  Министър-председателят заяви категоричната си подкрепа за законовото регулиране на дейностите в сектора и се обяви за регистрацията на операторите в бранша с цел изсветляване на търговията с горива. \r\n\r\n Според Бойко Борисов в предложението за облекчаване на паричните гаранции за регистрация на бензиностанциите, внесено от депутати в парламента, има логика и около него може да се постигне консенсус. Премиерът заяви още веднъж, че правителството взима мерки за борба с контрабандата, сивия сектор и нелоялната конкуренция с цел подобряване на бизнес средата.  \r\n\r\n Премиерът, министрите  и членовете на УС на БПГА се обединиха около мнението, че влизането в сила на секторните правила не бива да се забавя и че всички на този пазар трява да спазват буквата на закона и да бъдат коректни данъкоплатци.  *От страна на БПГА в срещата участваха представители на „Лукойл България”, „Булмаркет ДМ”, „Бент Ойл”, „Ви-Газ България”, „Еко България”, „Зара-Е”, „ОМВ България”, „Петрол”, „Литекс”, „Ромпетрол България”, „Синергон Петролеум”, „Шел България” \r\n  \r\n \n\t\t\t\t\t\t", "date": "2019.01.24", "title": "Ето какво се разбраха Борисов и Българската петролна и газова асоциация"}
{"url": "http://www.bnews.bg/article/255661-tsitspas_napravi_priznanie_pregazen_ot_nadal", "text": "\n Гръцката сензация в тазгодишното издание на Откритото първенство на Австралия по тенис Стефанос Циципас направи шокиращо изказване след двубоя с Рафа Надал.  \r\n\r\n Припомняме, че младият талант осъществи първия си голям пробив в турнир от Големия шлем, след като стигна до полуфиналите в Мелбърн, а по пътя си детронира от трона великия Роджър Федерер.  \r\n\r\n В битката за финала обаче Циципас беше прегазен от испанеца с 6:2, 6:4, 6:0. Гъркът успя да шокира целия свят с изказването си след мача, който приключи за скромните час и 48 минути. \r\n\r\n  „Опитвам се да разбера как Федерер го побеждава… Има подобен стил на моя. Опитвам се да разбера. Не искам да загубя 10 пъти от Рафа. Изненада ме. Сервисът му е не е най-силният в Тура, средно ниво е. Дразнещо е, че дори не се приближих до пробив в мача. Изненадах се и че е толкова агресивен от основната линия. Това е\". С тези си думи младият играч втрещи всички тенис анализатори и фенове на играта. \r\n\r\n „Не знам. Не мога да се сетя за нищо позитивно от този двубой. Може би втория сет, в който бях най-близко до успех. През останалото време тенисът бе много по-различен от предишните ми мачове. Беше от съвсем различно измерение.“ „Той (Надал) не ти позволява да влезеш в какъвто и да е ритъм. Има съвсем различен стил от останалите тенисисти. Има този, не знам, талант, който никой друг няма. Никога не съм виждал подобен играч. Кара те да се представиш лошо. Не знам. Бих нарекал това талант\", добави още той, съобщи БЛИЦ. \r\n\r\n “Не е нещо ново, че съм играл агресивно. Проблемът при мен е, че имах много успехи на клей и хората може би си мислят, че не съм агресивен. Но хората, които го мислят, грешат напълно. Това е истината, нали? Естествено, невинаги залагам на сервис-мрежа. Не правя уинъри във всяко разиграване, но имам цел във всеки един удар, който изпълнявам. Целта е да създадеш проблеми и поражения на противника с всеки удар, няма по-добър начин да си агресивен от този. Това е била целта през цялата ми кариера”, коментира пък Надал изказването на днешния си противник. \r\n\r\n Матадора очаква Новак Джокович или Лука Пуй на финала, докато Циципас вече насочва поглед към Sofia Open. \r\n \n\t\t\t\t\t\t", "date": "2019.01.24", "title": "Цицпас направи признание, прегазен от Надал"}
{"url": "http://www.bnews.bg/article/255640-gadzheto_na_valcho_arabadzhiev_shte_go_chakam_vechno", "text": "\n „Ще го чакам вечно, колкото се наложи“ – това изповяда любимата жена на 21-годишния Вълчо Арабаджиев, който в момента лежи в ареста по обвинение за укриване на данъци и пране на пари. Красавицата, за която доскоро не се знаеше, че е официалната приятелка на Арабаджиев – син, се казва Радемила Немска. Двамата са обвързани от близо година. \r\n\r\n От края на август обаче двамата са разделени. Тогава синът на Ветко и Маринела Арабаджиеви влиза в ареста. Вече шест месеца приятелката му се кълне, че няма ден, в който да не мисли за него и е съсипана от раздялата им. В момента Радемила дори е поела част от бизнеса на гаджето си и се занимава с маркетинга на нощен клуб, писа „България Днес“. \r\n\r\n Три месеца след като Вълчо влиза зад решетките, Радемила си татиура името му. Татусът гласи „До луната и обратно“, а отдолу са изписани инициалите V.A. Радемила разкри връзката си с Вълчо с емоционално послание, което му отправи на неговия рожден ден в началото на месеца. Тя заяви, че обича безкрайно младия Арабаджиев и той е най-голямото постижение в живота й. Дамата допълни, че не съществуват думи, с които да опише чувствата си. Но едно може да каже – обича безкрайно любимия си. \r\n\r\n Радемила благодари на Вълчо, че е в живота й, и допълва, че в днешно време не съществуват хора като него. \r\n\r\n Днес трябва да бъде готова и тройната експертиза, която бе назначена на богатия наследник. Невролог, неврохирург и специалист по образна диагностика трябва да се произнесат дали лечението на Вълчо, ако такова се налага, може да бъде извършено в условията на следствения арест. \r\n\r\n В жалбата адвокатите на Арабаджиев са посочили няколко основания да бъде отменена наложената му най-тежка мярка за неотклонение. Според тях здравословното състояние на младежа никак не се е подобрило и той продължава да има проблеми с гръбначния стълб. Вълчо е преминал и през няколко прегледа при невролог. \r\n \n\t\t\t\t\t\t", "date": "2019.01.24", "title": "Гаджето на Вълчо Арабаджиев: Ще го чакам вечно! "}
{"url": "http://www.bnews.bg/article/255654-izmamnitsi_pusnaha_fishing_meyli_ot_imeto_na_bnb", "text": "\n \r\nБългарската народна банка предупреди за фишинг атака, извършвани от нейно име, която се състои в получаване на електронни съобщения от името на банката. \r\nБНБ не поддържа сметки на физически лица, така че не предлага онлайн банкиране, уточняват от институцията. \r\n  \r\nБанката е уведомила компетентните органи за предприемане на съответните действия срещу опита за измама, се посочва в съобщението. \r\n  \r\n  \r\n \n\t\t\t\t\t\t", "date": "2019.01.24", "title": "Измамници пуснаха фишинг мейли от името на БНБ"}
{"url": "http://www.bnews.bg/article/255636-rezhisyorat_na_bohemska_rapsodiya_obvinen_v_seksualno_nasilie_nad_maloletni", "text": "\n Брайън Сингър, режисьорът на номинирания за награда \"Оскар\" филм \"Бохемска рапсодия\", е обвинен в сексуално насилие над малолетни в статия, публикувана в сп. \"Атлантик\". \r\n\r\n Статията е базирана върху 12-месечно разследване и описва историите на четири предполагаеми жертви на насилие, които твърдят, че били съблазнявани и задиряни от режисьора на \"Бохемска рапсодия\", докато били малолетни. Три от четирите предполагаеми жертви на насилие са пожелали анонимност, съобщи Асошиейтед прес, цитирана от БТА. \r\n\r\n Виктор Валдовинос уверява, че бил задирян от Сингър на снимачната площадка на излезлия по екраните през 1998 г. филм \"Прилежен ученик\", когато бил в 7-ми клас. \r\n\r\n В свое изявление, разгласено от адвоката му, Сингър отхвърли обвиненията и увери, че хомофобската по дух статия в \"Атлантик\" е опит да се извлече полза от успеха на \"Бохемска рапсодия\". Биографичната лента за Фреди Меркюри получи 5 номинации за награди \"Оскар\", включително за най-добър филм. \r\n\r\n Сингър бе уволнен като режисьор на филма заради отсъствия от снимачната площадка. Той обаче остана режисьор в надписите на \"Бохемска рапсодия\", независимо че бе заменен от Декстър Флечър. Сингър остро разкритикува сп. \"Атлантик\" по повод въпросните истории, които сп. \"Ескуайър\" първоначално се готвело да публикува, но впоследствие отказало да го стори. \r\n \n\t\t\t\t\t\t", "date": "2019.01.24", "title": "Режисьорът на \"Бохемска рапсодия\" обвинен в сексуално насилие над малолетни"}
{"url": "http://www.bnews.bg/article/255645-dyunerdzhiya_naseche_na_parcheta_dashterya_si_zashtoto_stanala_kyuchekchinya", "text": "\n Готвач в дюнерджийница в Одрин е арестуван, след като тялото на дъщеря му било открито нарязано на парчета. Хасан Услу се заподозрян за убийството на 32-годишната си дъщеря Дидем, която е била денс танцьорка, съобщава „Сън“. \r\n\r\n Услу разчленил тялото, използвайки ножа, с който реже месо за дюнер. Майката на жертвата – Сати Услу, и по-малката и сестра Озлем също за задържани от полицията в турската провинция Одрин за кървавото престъпление. По-късно Озлем е освободена. Разчлененото тяло на танцьорката е намерено увито във вестници в близката гора от събирач на шишарки. Полицията използвала кучета, за да намери останалите части от тялото, всички отрязани много прецизно с точни удари.  \r\n\r\n Тъкмо това накарало разследващите да се насочат към бащата на жертвата. Той бил арестуван след претърсване на дома му заедно с други членове на семейството.  Твърди се, че Услу е признал, че е убил дъщеря си след скандал вкъщи, най-вероятно заради професията ѝ. След като бил отведен в гората той показал местата, където скрил частите от трупа. \r\n \n\t\t\t\t\t\t", "date": "2019.01.24", "title": "Дюнерджия насече на парчета дъщеря си, защото станала кючекчиня "}
{"url": "http://www.bnews.bg/article/255653-imobile_svalil_zhena_si_onlayn", "text": "\n Нападателят на \"Лацио\" Чиро Имобиле е свалил жена си Джесика във фейсбук. Това разкри самата футболна половинка. \r\n\r\n \"Запознахме се във фейсбук - сподели красивата Джесика. - След това се срещнахме в Пескара и оттогава не сме се разделяли.\" Днес те са щастливо женени и имат две момиченца. Именно на тях Чиро и Джесика, която се изявява като манекенка, посвещават всяка своя свободна минута. \r\n\r\n \"Парите? Разбира се, те помагат да живееш по-добре, но не могат да дадат любов и лоялност. Баща ми беше пощальон и със сигурност не сме се къпали в злато. Той ме научи да не завиждам за това, което нямам, и да споделям малкото, което имах. Когато срещнах Чиро, той не беше толкова богат.\" \r\n \n\t\t\t\t\t\t", "date": "2019.01.24", "title": "Имобиле свалил жена си онлайн"}
{"url": "http://www.bnews.bg/article/255660-vaprosat_s_balgarskoto_grazhdanstvo_e_tvarde_seriozen_otgovornost_tryabva_da_ponesat_dlazhnostnite_litsa", "text": "\n „Въпросът с българско гражданство е твърде сериозен, за да го подминем с лека ръка. Това е имиджов проблем за България. Европейските институции сериозно ни атакуват, оказа се че има твърде много хора, които са криминално проявени и са получили гражданство”, обясни в предаването „Лице в лице” по bTV Йордан Цонев – председател на временната анкетна комисия в НС за проверка на даването на гражданство. \r\n\r\n Още през март ДПС поиска създаване на временна анкетна комисия, когато се появиха сигнали, че има търговия с българско гражданство, само че тогава ГЕРБ и националистите не откликнаха на нашето искане, обясни Йордан Цонев. По думите му едва след като арестите по темата и след сигналите отвън, искането е било прието и е създадена тази комисия. \r\n\r\n „Целите на комисията не се припокриват с тези на следствието и прокуратурата. Трябва да направим анализ защо това се е случило. Ако има дупки в законодателството, трябва да кажем какво да се промени. Ние присъди няма да издаваме”, подчерта Цонев. \r\n\r\n „Макар че сме тежки опоненти с ВМРО, съм на мнение, че в случая не може да се обвинява политическа партия – това означава да обвиниш и хората, които гласуват за нея. Отговорност трябва да понесат длъжностните лица, друг е въпросът кой ги е назначил”, отбеляза още той. \r\n\r\n Инвестиционният климат е много лош и управляващите не правят нищо, за да го подобрят, отбеляза още Йордан Цонев. \r\n\r\n „Сега вървим към избори с едно политическо безвремие, видяхте какво стана със закона за горивата – отлага се с 6 месеца. Всеки закон, който може да направи реформа или да породи  спор между различни групи в обществото, аз прогнозирам, че ще бъде отлаган, защото до изборите управляващите трябва да имат спокойствие Тази цена за това политическо време я плаща България Имаме нужда от сериозни реформи, които ще доведат  и да сериозен инвестиционен ръст”, обясни Цонев. По думите му за две години откакто управлява тази коалиция няма довършена нито една реформа.   \r\n \n\t\t\t\t\t\t", "date": "2019.01.24", "title": "Въпросът с българското гражданство е твърде сериозен, отговорност трябва да понесат длъжностните лица"}
{"url": "http://www.bnews.bg/article/255647-totsa_krasti_bebeto_na_svekara_si", "text": "\n Бившата миска Антония Петрова вече се радва на първородния си син Благовест. Бебето е кръстено на нейния свекър, който много държал внучето да носи името му. Момченцето се появи на бял свят на 17 януари в частна столична болница, а мъжът на Тоца – Ивайло Батинков, бил неотлъчно до нея по време на раждането. \r\n\r\n „На Антоновден, моят личен празник, със съпруга ми получихме най-големия подарък в живота ни. Роди се Благовест Ивайло Батинков: 3,600 кг, 53 см. Неописуема радост, щастие и гордост е това чудо - раждането на живот по естествен начин!”, написа Антония в личния си профил в социалната мрежа. Тя е категорична, че ще се опита да кърми бебето възможно най-дълго и никак не се притеснява, че може да деформира бюста си, писа „Уикенд“. \r\n\r\n Дългокраката блондинка до последно се чудеше дали да роди по естествен път или чрез секцио, но благодарение на професионалистите в болницата не се стигнало до операция. Гордите родители броили 2500 лева за избор на медицински екип и ВИП обслужване, отделно приготвили за лекарите и акушерките скъпи дарове. \r\n\r\n Ивайло Батинков нямал съмнение, че иска да присъства на раждането, за да подкрепя съпругата си и да й вдъхва кураж. Избрали датата 17 декември, защото числото е щастливо за тяхното семейство – на 17 март влюбените се срещнали за първи път, а на 17 юни се ожениха в Гърция. Бебето се появило с тегло 3,600 кг и вървяло по-едро от обичайното, та съществувала вероятност да се проплаче по-рано, но в крайна сметка дочакало термина.Петрова се хвали, че изкарала изключително лека и спокойна бременност. \r\n\r\n Качила не повече от десетина килограма и малко след раждането вече е в отлична форма. Тъй като през изминалите девет месеца се чувствала добре, Антония не спирала да пътува в чужбина. Тя обиколила 17 държави и дори се завърна от Дубай броени дни преди да влезе в болница. Тоца уж се закани, че ще си почива и ще събира сили за раждането, но не издържа да скучае вкъщи и хукна към Обединените арабски емирства с частен самолет, собственост на семеен приятел. \r\n\r\n Връзката на Петрова и Батинков се развива с бясна скорост. Те се запознаха през пролетта на изминалата година и два месеца по-късно блондинката забременя. Зачеването било планирано и се случило веднага щом влюбените го поискали. „Късметлии сме, че имахме този шанс. Хората опитват с години и не се получава, затова съм благодарна на съдбата!”, обяснява дипломираната юристка. \r\n\r\n След като видели положителния тест за бременност, бившата миска и мъжът й бързо насрочили дата за венчавка. Те се врекоха във вечна вярност на 17 юни в Ситония, а на празничното събитие присъстваха най-близките им приятели и роднини. Сега щастливите родители планират още две сватби – едната ще бъде с близки хора и бизнеспартньори, които не са успели да дойдат в Гърция, а другата ще е свързана със специфичен ритуал, в който с красиви думи ще опишат съвместното си съжителство. \r\n \n\t\t\t\t\t\t", "date": "2019.01.24", "title": "Тоца кръсти бебето на свекъра си "}
{"url": "http://www.bnews.bg/article/255655-izsichat_borova_gora_kray_kamping_arapya_shte_stroyat_6_etazhni_vili", "text": "\n Борова гора се изсича край къмпинг „Арапя“ за строителството на 6 двуетажни вили. Според становище на Държавното горско стопанство в Царево имотът, който е на първа линия до морето, не попада в горска територия. От Регионалната екоинспекция в Бургас и Община Царево заявиха, че строителството е законно. \r\n\r\n Това е урегулиран поземлен имот, предвиден за строителство още в Териториалния устройствен план на общината от 1997 година, каза кметът на Царево Георги Лапчев: \r\n\r\n \"Частен имот, който отговаря на всички стандарти, в който има издадено разрешение за строеж, спазени са съответните изисквания на институциите, просто се строи. Да, на морето е, но ние сме най-морската община, всичко ни е морето\". \r\n\r\n За имота са проведени всички процедури по екологичното законодателство, каза директорът на екоинспекцията в Бургас Тонка Атанасова: \r\n\r\n \"По време на процедурата, която сме провели и преценяване необходимостта от това, РИОС Бургас има становище от Държавно горско стопанство \"Царево\", в което казват, че имота не е горска територия\". \r\n\r\n Собственик на имота и възложител на строителството е софийската фирма „България пропъртис“. В района вече са изсечени десетки дървета, съобщава БНР. \r\n \n\t\t\t\t\t\t", "date": "2019.01.24", "title": "Изсичат борова гора край къмпинг \"Арапя\", ще строят 6-етажни вили"}
{"url": "http://www.bnews.bg/article/255656-es_e_sklonen_da_otlozhi_brekzit_no_ne_sled_izborite_za_evroparlament", "text": "\n Великобритания знае, че Европейският съюз е склонен да отложи Брекзит, но е за предпочитане датата да не е след изборите за Европейски парламент, насрочени за май, каза австрийският канцлер Себастиан Курц, цитиран от Ройтерс. \r\n\"Във Великобритания има осъзнаване, че Европейският съюз е готов да направи всичко, за да избегне твърд Брекзит, подготвен е също, ако е необходимо, да отложи датата на напускане, но, разбира се, Великобритания също трябва да иска това\", каза Курц на Световния икономически форум в Давос. \r\nПредвидено е Великобритания да напусне ЕС на 29 март, но все по-упорито се говори за отлагане на Брекзит. Изборите за Европейски парламент са насрочени за 23-26 май. Ако Брекзит не стане факт дотогава, Великобритания също ще трябва да избира европейски депутати. \r\n \n\t\t\t\t\t\t", "date": "2019.01.24", "title": "ЕС е склонен да отложи Брекзит, но не след изборите за европарламент"}
{"url": "http://www.bnews.bg/article/255639-ek_zapochva_protseduri_sreshtu_balgariya_v_6_oblasti", "text": "\n \r\nЕвропейската комисия съобщи, че ще изпрати официално уведомително писмо на Германия, мотивирани становища до Белгия, Финландия, Франция, Литва, Португалия и допълнителни мотивирани становища до България, Кипър, Полша и Словакия за това, че не са въвели напълно в националното си законодателство правилата за борбата с изпирането на пари. \r\n\r\n Макар тези държави да са заявили, че въвеждането на правилата е завършило, ЕК е стигнала до заключение, че някои разпоредби липсват. \r\n\r\n Навременното и правилно прилагане на правилата е от решаващо значение за ефективната борба с изпирането на пари и финансирането на тероризма, се отбелязва в съобщението. \r\n\r\n Всички държави от ЕС трябваше да въведат правилата до 26 юни 2017 г. България, Белгия, Кипър, Финландия, Франция, Германия, Литва, Полша, Португалия и Словакия разполагат с два месеца, за да предприемат съответните действия. В противен случай ЕК може да предприеме следващи стъпки, се посочва в съобщението. \r\n\r\n ЕК започва процедури спрямо България спрямо областите Земеделие и развитие на селските райони; Конкуренция; Енергетика; Околна среда; Вътрешен пазар, промишленост, предприемачество и МСП; Правосъдие, потребители и равнопоставеност между половете. \r\n\r\n Комисията изпрати на България мотивирано становище във връзка с нейния Закон за марките и географските означения от 1 септември 1999 г. От 2008 г. насам България поддържа национален регистър на географските означения за селскостопански продукти и храни. Комисията смята, че националната закрила на географските означения не е съвместима с правото на ЕС относно схемите за качество на селскостопанските продукти и храни (Регламент (ЕС) № 1151/2012). \r\n\r\n България е трябвало да сложи край на тази национална система за регистрация от датата на присъединяване към ЕС през 2007 г. и е можела да защитава съществуващите национални географски означения само за срок от 12 месеца след датата на присъединяване, ако през този ограничен период е било подадено заявление на ниво ЕС. България разполага с два месеца, за да отговори на доводите, изложени от Комисията. В противен случай Комисията може да реши да сезира Съда на ЕС. \r\n\r\n Европейската комисия реши да прекрати производствата за установяване на нарушение, образувани срещу България, тъй като вече е транспонирала в националното си законодателство Директивата относно исковете за обезщетение за вреди при нарушаване на антитръстовите правила (Директива 2014/104/ЕС). \r\n\r\n Европейската комисия изпрати официално уведомително писмо до България за правилно транспониране на Директивата относно енергийната ефективност (Директива 2012/27/ЕС) в националните законодателства. С директивата от 2012 г. се установява обща рамка от мерки за насърчаване на енергийната ефективност в ЕС, за да се постигне целта на Съюза за 2020 г. за подобряване на енергийната ефективност с 20 % и да се създадат условия за допълнителни подобрения на енергийната ефективност след тази дата. Съгласно директивата всички държави от ЕС са длъжни да използват енергията по-ефикасно на всички етапи от енергийната верига — от производството до крайното потребление. \r\n\r\n Ако в рамките на 2 месеца властите не предприемат действия, Комисията може да изпрати мотивирано становище. \r\n\r\n Европейската комисия призовава България да спазва своите задължения съгласно правилата на ЕС относно опазването на естествените местообитания и защитените видове, включени в мрежата „Натура 2000“ (Директивата за местообитанията, Директива 92/43/ЕИО на Съвета). Държавите членки трябва да определят териториите, включени в списъка ЕС на териториите от значение за Общността, като специални защитени зони (СЗЗ). Те също така трябва да установят необходимите мерки за опазване с цел поддържане или възстановяване на защитените видове и местообитания в благоприятно състояние. Тези действия трябва да бъдат осъществени в срок от шест години от включването на тези територии в списъка на ЕС като територии от значение за Общността (ТЗО). България е определила само 9 от 230 територии от значение за Общността за специални защитени зони в рамките на изисквания срок и като цяло и трайно не е определила специфични за териториите подробни цели и мерки за опазване за всяка от тях. \r\n\r\n Комисията изпрати официални уведомителни писма до 15 държави членки, сред които и България, относно съответствието на тяхното национално законодателство с правилата на ЕС в областта на обществените поръчки и концесиите. Новите правила (Директива 2014/24/ЕС, Директива 2014/25/ЕС и Директива 2014/23/ЕС) трябваше да бъдат транспонирани от държавите членки в националното право до 18 април 2016 г. Европейската комисия също прие решения по процедури за установяване на неизпълнение на задължения срещу 27 държави членки, за да гарантира правилното прилагане на правилата на ЕС относно услугите и професионалните квалификации. Гражданите и предприятията могат да се ползват от многобройните предимства на единния пазар само ако съвместно договорените правила действително се прилагат по места. \r\n\r\n Днес Комисията предприема действия, за да гарантира спазването на правилата на ЕС в областта на услугите. Някои препятствия все още пречат на сектора на услугите да достигне своя пълен потенциал в полза на потребителите, търсещите работа и фирмите и да създава икономически растеж в цяла Европа. \r\n\r\n Комисията реши да изпрати мотивирано становище до България за това, че не е изпълнила Директивата относно правоприлагането в областта на защитата на данните (Директива (ЕС) 2016/680). Комисията изпрати и допълнително мотивирано становище до България поради това, че не е транспонирала напълно 4-тата Директива относно борбата с изпирането на пари (Директива (ЕС) 2015/849). Освен това Комисията настоятелно приканва България да преразгледа своите правила как търговците могат да събират вземания от потребителите, така че тези правила да бъдат в съответствие с правото на ЕС относно неравноправните клаузи в потребителските договори (Директивата за неравноправните клаузи в потребителските договори, Директива 93/13/ЕИО), за да се осигури подходяща защита на потребителите в подобни случаи. Директивата защитава потребителите срещу неравноправни клаузи в договори с търговци, включително доставчици на финансови услуги. Правилата на ЕС гарантират също така, че тези неравноправни клаузи не са обвързващи за потребителите и те разполагат с ефективни средства за правна защита срещу тях при разумни условия. \r\n\r\n Съгласно съдебната практика на Съда на Европейския съюз това означава, че националните съдилища са задължени да преценят неравноправния характер на договорните условия ex officio, тоест дори ако потребителят не повдигне въпроса. До момента в България заповедите за изпълнение и заповедите за незабавно изпълнение обаче се издават без съществени проверки от съдилищата. Потребителите могат да ги оспорват само при много строги условия. По-конкретно, някои кредитори, като например банки, могат да получат заповеди за незабавно изпълнение почти автоматично, като потребителите разполагат с много ограничени възможности, за да предотвратят или да оспорят изпълнението, базиращо се на несправедливи договорни условия. Ако България не изпрати удовлетворителен отговор в рамките на следващите два месеца, Комисията може да издаде мотивирано становище по този въпрос. \r\n\r\n Комисията също призовава България да предприеме действия, за да гарантира, че правилата на ЕС за лишаване от свобода (Рамково решение 2008/909/ПВР на Съвета) се изпълняват правилно в националното законодателство. С тези правила се гарантира взаимното признаване на съдебни решения по наказателни дела, с които се налагат присъди за лишаване от свобода, цитира БГНЕС. \r\n \n\t\t\t\t\t\t", "date": "2019.01.24", "title": "ЕК започва процедури срещу България в 6 области!"}
{"url": "http://www.bnews.bg/article/255634-opasna_metro_spirka_kamani_i_metal_padat_do_chakashtite", "text": "\n Кошмарна случка се е разиграла преди минути на метростанция „Западен парк“ в София. Снимки от инцидента бяха публикувани във Фейсбук.   Две от плоскостите на тавана са паднали на перона. Тежки парчета метал и бетон са се стоварили в опасна близост до чакащите хора. \r\n\r\n „Това току-що падна до нас. Не е сериозно, че се случва. Нямам думи. Добре, че не удари никого“, пише авторката на поста.   „Една от най-старите метростанции. Видяла е наводнения, некадърна работа и пак добре се е запазила“, коментират жители на квартал „Люлин“, разказва БЛИЦ.   \r\n\r\n „Като цяло не е лошо първите станции вече да се ремонтират. Тази чукна 20 години“, пишат други. \r\n  \r\n \n\t\t\t\t\t\t", "date": "2019.01.24", "title": "ОПАСНА МЕТРО СПИРКА: Камъни и метал падат до чакащите!"}
{"url": "http://www.bnews.bg/article/255642-eto_koi_sa_petimata_arestuvani_politsai_ot_4_to_rpu_snimki", "text": "\n Ясни са имената на петима служители на реда от Четвърто Районно управление , задържани при акция на полицията и спецпрокуратурата в София. Това са  шефът на сектор \"Икономичека полиция\" - Красимир Кръстев и полицейските служители Георги Найденов, Марио Дринцолов, Радослав Томов, Антони  Апостолов. \r\n\r\n Те бяха задържани по време на работа след полицейска проверка в сградата в квартал \"Лозенец”. Информацията за организираната престъпна група е достигнала до МВР по няколко канала. Полицаите изнудвали за такса \"спокойствие\" търговци в столичния квартал \"Лозенец\", за който отговаря Четвърто РУ, информира trafficnews.bg. В един момент обаче исканите суми станали прекалено големи и жертвите на рекета подали сигнал. \"Таксите\" са били различни според бизнеса на търговците.  \r\n\r\n Преди да стане шеф на сектора Кръстев е бил директор на Второ Районно управление, но е отстранен от там преди 2 години след жалба на семейство, което се е оплакало, че върху тях е упражнено полицейско насилие. Тогава той е наказан с порицание и е преместен в 4-то РПУ. По непотвърдена информация задържаните полицейски служители са знаели, че подлежат на разследване още през декември и са били нащрек. Според източници на полицията петимата поддържат висок стандарт на живот.  \r\n\r\n На снимките: Красимир Кръстев, Марио Дринцолов, Антони Апостолов, Георги Найденов. \r\n\r\n \r\n\r\n   \r\n\r\n   \r\n \n\t\t\t\t\t\t", "date": "2019.01.24", "title": "Ето кои са петимата арестувани полицаи от 4-то РПУ!  (СНИМКИ)"}
{"url": "http://www.bnews.bg/article/255641-arestuvaha_shotlandski_ministar_za_seksualen_tormoz", "text": "\n Бившият първи министър на Шотландия Алекс Салмънд е арестуван и са му повдигнати обвинения, чието естество не се съобщава, предадоха Ройтерс и Асошиейтед прес, позовавайки се на шотландската полиция. \r\n\r\n \"Потвърждаваме, че 64-годишен мъж е арестуван и са му повдигнати обвинения\", съобщи полицията, без да разкрие името на задържания или други подробности преди явяването му пред съда, което се очаква по-късно днес. \r\n\r\n Според Франс прес, която също се позовава на шотландската полиция, Салмънд е арестуван и подведен под отговорност за сексуален тормоз. \r\n\r\n Алекс Салмънд беше първи министър от 2007 до 2014 г. През август миналата година той се оттегли от лидерския пост на управляващата Шотландската национална партия (ШНП) заради разследване по обвинения в сексуален тормоз, които той категорично отрича, предаде БТА. \r\n \n\t\t\t\t\t\t", "date": "2019.01.24", "title": "Арестуваха шотландски министър за сексуален тормоз"}
{"url": "http://www.bnews.bg/article/255643-ek_zapochva_nakazatelna_protsedura_sreshtu_avstriya", "text": "\n Европейската комисия започва наказателна процедура срещу Австрия заради орязването на социалните помощи за граждани на други страни от ЕС. Въпреки протест от Брюксел националконсервативното правителство на Себастиян Курц въведе от началото на годината диференцирани ставки на детските надбавки, които получават родители от Австрия и от други страни от Евросъюза. \r\nПравителството във Виена обяви миналата година, че граждани от източноевропейски страни, в това число и от България, които живеят и работят в Австрия, се облагодетелстват от либералната социална система в страната. Според властите във Виена те източват австрийската социална система, получавайки детски надбавки за деца, които не живеят с тях в Австрия, а се отглеждат в родината си. В резултат на това кабинетът на канцлера Курц обяви, че приравнява социалните помощи към нивата в страната по произход, предаде БНР. \r\n273 милиона евро превежда Австрия всяка година на живеещи в страната чужденци от други страни от ЕС като добавка за отглеждането на деца. Най-много средства получават унгарци, словаци, поляци, румънци и българи. \r\nС индексирането на надбавките правителството се надява да спести над 100 милиона евро, които ще вложи в социални дейности за австрийските деца, посочи министърът на семейството Юлиане Богнер-Щраус от Народната партия на канцлера Курц. „Детските надбавки не са част от заплатата или осигуровките, а социална помощ за възстановяване на разходите по отглеждането на деца“, подчерта министърът, и допълни: \"Тези разходи в отделните страни от ЕС са различни. Цените в европейските държави са различни. Това е причината да индексираме детските надбавки, които получават граждани на ЕС за деца, които не живеят в Австрия\". Юлиане Богнер-Щраус даде конкретен пример за промяната, която бе въведена от 1-ви януари: \"За Белгия ще увеличим детските надбавки, а за Гърция - ще ги намалим\". \r\nОсновният проблем за Европейската комисия е, че диференцирането на помощите за отглеждане на деца в и извън Австрия противоречи на принципа за свободно движение на хора. Още миналата година Европейската комисия предупреди Виена, че ще започне наказателна процедура. „Страните членки могат да променят социалното си законодателство, но има трансгранични аспекти, които са подчинени на принципа за равнопоставеност“, се казва в становище на Комисията. \r\n \n\t\t\t\t\t\t", "date": "2019.01.24", "title": "ЕК започва наказателна процедура срещу Австрия"}
{"url": "http://www.bnews.bg/article/255646-1015_uchilishta_zatvoreni_ot_utre_v_pleven_e_v_gripna_epidemiya", "text": "\n В 1015 училища не се провеждат учебни занятия, съобщават от просветното министерство. Най-много затворени учебни заведения има в Пловдивско – близо 200. В грипна ваканция от днес са 104 училища в областите Кърджали и Видин. \r\nУвеличават се заболелите от грип в Плевен, очаква се утре да бъде обявена епидемия. \r\n\r\n \"Има рязко завишаване на болните от грип\", каза за \"Хоризонт\" доктор Валентин Цанков, директор в дирекция \"Надзор на заразните болести\" в РЗИ. \r\n\"Тази седмица имаме вече заболяваемост над 188 и 38 на десет хиляди, тоест отиваме към епидемично ниво и по тази причина очаквам епидемично ниво и в областта. Утре свикваме Областното епизоотично бюро за борба с грипа, който ще предприеме съответните епидемични мерки, тоест обявяване на грипна епидемия, най-вероятно утре ще бъде за следващите дни. Плановите операции, женските и детските консултации се спират, имунизациите, учениците се разпускат от понеделник до петък. Пет дена ще бъдат във ваканция\". \r\n   \r\n  \r\n \n\t\t\t\t\t\t", "date": "2019.01.24", "title": "1015 училища затворени, от утре в Плевен е в грипна епидемия"}
{"url": "http://www.bnews.bg/article/255632-gratskata_politsiya_spasi_ot_blokada_granitsata_ot_protestirashtite_fermeri", "text": "\n Полицията блокира кръстовището на отбивката от магистралата за Солун по посока на граничния пункт „Промахон“ и не допуска протестиращи гръцки фермери с машините им да затворят пътя. \r\n\r\n По-рано беше съобщено, че гръцките фермери възнамеряват за поредна година да организират протести за затварянето на граничния пункт към България, като първоначално беше обявено, че протестът ще им е символичен. \r\n\r\n Бързата реакция на гръцката полиция засега предотвратява опитите на тежките земеделски машини да излязат на магистралата за България, предаде Канал 3. \r\n \n\t\t\t\t\t\t", "date": "2019.01.24", "title": "Гръцката полиция спаси от блокада границата от протестиращите фермери"}
{"url": "http://www.bnews.bg/article/255650-barekov_fevruari_e_dobar_mesets_za_sazdavane_na_koalitsiya_vodim_aktivni_pregovori", "text": "\n \r\nЦелта ни на европейско ниво е на основата на Консервативния алианс, на който единствен легитимен български член засега е „Презареди България”, да се изгради една голяма група, която да поеме управлението, тъй като Съюза се нуждае от реформи. \r\n\r\n Това заяви евродепутатът Николай Бареков в интервю за ПИК ТВ. До европейските избори вероятно част от Алианса вече ще бъде и партия „Атака”, разкри още Бареков, като подчерта, че идеята е на вота през май месец двете легитимни консервативни партии да се явят заедно под името „Обединени консерватори”. “Желанието ми е към обединението да се присъединят само признати международно консервативни парии, а не просто претендиращи за такива, искрено се надявам до няколко месеца формацията на Волен Сидеров да бъде приета в консервативното семейство, противно няма как да се обединя сам със себе си”, изтъкна още той. \r\n\r\n Февруари е добър месец за създаване на коалиция, заяви Бареков и изтъкна, че през този месец очаква да има много позитивни новини както за неговата партия, така и за „Атака”, и българския консерватизъм. Бареков разкри още, че ако \"Атака\" успее да стане член на консерваторите, на 22 март заедно ще бъдат домакини на Световен форум на консерваторите, на който ще дойдат и много сенатори и конгресмени от цял свят. В рамките на форума ще се дискутира развитието на бъдещото на модерния, на истинския консерватизъм. Евродепутатът сподели и, че днес е говорил с Волен Сидеров след новината за широкото обединение на \"Воля\" за евроизборите с различни структури. \r\n\r\n Според него Марешки иска да вкара Ердоган в европарламента, тъй като Корман Исмаилов влиза в коалицията му, а той бил представител на етническа партия, близка до Турция. Бареков подчерта, че именно с неговия подпис партията на Ердоган е била изключена от Алианса на консерваторите. Според него хора като Сидеров с опит и зрели трябва да стават евродепутати, тъй като имат вече тези и отстояват политики. \"Водил съм го в Брюксел и той говори много добре английски, стои като равен с важни хора и професори. Има ясни позиции и е много добър политик\", похвали лидера на \"Атака\" Бареков. \r\n\r\n Според него именно позицията на Сидеров за Русия е полезна, тъй като сега това е основна тема в европарламента. Като плюсове евродепутатът изтъкна и факта, че лидерът на „Атака” няма зависимости и дела на гърба си. По думите му Ангел Джамбазки се самоубил политически, а причината е подетата от него атака срещу човек, който го вкара в Европейския парламент с 250 000 гласа, получени за ББЦ. \r\n\r\n Според Бареков протежето на Каракачанов е предал избирателите си още с прескачането на прага на европейската институция, обявявайки се представител на други политически сили и ставайки слуга на Европейската народна партия /ЕНП/. „По този начин той затвърди впечатлението в българското общество, че партията ВМРО е предателска партия, тя предава своите партньори и своите избиратели”, отсече евродепутатът, като изброи и всички онази формации, с които тази партия е била в коалиция. Коалиция „Обединени патриоти” на тези избори няма да има, прогнозира Бареков. \r\n\r\n По думите му не само\" Атака\", а и самата НФСБ няма да се яви заедно с ВМРО. Като аргумент евродепутатът изтъкна факта, че Симеонов и Сидеров тази седмица са прозрели нещо, което той самият говори от дълго време, а имено, че след като ВМРО ограби програмата на ББЦ и я опропасти, то това ще се случи и с другите две формации, с които е в съюз. Бареков призова всички евродепутати, спестили милиони от заплати и режийни през изминалия мандат, да ги върнат обратно на избирателите. Рекордьор в това отношение е именно Ангел Джамбазки, който според данните, посочени в имуществената декларация, има спестявания от заплати в размер на почти половин милион. Той е следван от Андрей Ковачев и Андрей Новакоя. За сравнение, Бареков подчерта, че голяма част от трудовите му възнаграждения са били дарени на нуждаещи се деца, но никога не е търсил публичност на благотворителната си дейност. Той сподели още, че 12 месеца заплатата му е отивала при олигарха Иво Прокопиев, следствие на спечелено дело за това, че го е нарекъл „фалирал олигарх” и ВКС му е наложила рекордна парична глоба – 100 000 лв. \r\n\r\n Според евродепутата е недопустимо евроизборите да се превръщат в държавна лотария и да ставаме свидетели в края на всеки мандат на завършени евромилионери. Трябва да се подписва нещо като пакт от всички евродепутати в началото на всеки мандат, който да ги задължава да се отказват от част от своите доходи в полза на родни каузи. Бареков разкри, че един евродепутат получава малко над 6000 евро заплата и отделно 300 евро на ден. Евродепутатът коментира и обвинението на Елена Йончева за пране на пари. \r\n\r\n \"Телевизия ТВ7 не е плащала за нейните изяви там. На борда да директорите бе съобщено, че тя няма да се финансира от нас и телевизията не е плащала и купувала филмите, които прави. Нямам представа откъде е идвало финансирането. ТВ7 не трябва да се намесва в тази история, защото стотици хора там си изкарваха честно парите с трудови договори”, отсече той. \r\n  \r\n \n\t\t\t\t\t\t", "date": "2019.01.24", "title": "Бареков: Февруари е добър месец за създаване на коалиция, водим активни преговори "}
{"url": "http://www.bnews.bg/article/255638-kichka_bodurova_prizna_za_liposuktsiyata", "text": "\n Кичка Бодурова си е правила липосукция. „Да, така е. През годините съм си правила дребни корекции по себе си – това, което съм намерила за необходимо. Но никога такива, че да не приличам на себе си. Подлагала съм се на липосукция, влефаропластика (поправка на клепача), лазер, на ботокс, но рядко. Ходя на зумба и лека йога. Старая се да мисля позитивно и дори за минута не държа лоши чувства в себе си и се чувствам прекрасно“, споделя певицата, цитира „България Днес“. \r\n\r\n Въпреки че е на 63 години, изпълнителката на „Пея за всички приятели“ е единствената, която реално си признава за хирургична намеса в красотата си. Бодурова е от малкото изпълнители, лишени от притворство. \r\n\r\n „Каквото мисля, си го казвам. Разбира се, гледам да не обиждам хората, но и не лъжа. Винаги съм искрена както с приятелите, така и с феновете си“, категорична е Кичка. \r\n\r\n Макар че от известно време страда от проблем с щитовидната жлеза, Кичка бе първата, която говори на всеослушание, че всички жени трябва да се преглеждат, защото здравословният им проблем може да доведе до подпухване и нежелано напълняване. \r\n\r\n   \r\n \n\t\t\t\t\t\t", "date": "2019.01.24", "title": "Кичка Бодурова призна за липосукцията "}
{"url": "http://www.bnews.bg/article/255621-aleks_raeva_krie_gadzhe_na_maldivite", "text": "\n Певицата Алекс Раева заведе новото си гадже на романтична ваканция. Двамата са на Малдивите, но Алекс упорито крие самоличността на мъжа до нея. След няколко неуспешни връзки този път Алекс е категорична, че няма да каже и дума за новата си любов, писа „България Днес“. \r\n\r\n Прави впечатление, че Раева е в перфектна форма на плажа. Наскоро тръгнаха слухове за евентуална нейна бременност, защото избягва да се снима в цял ръст. \r\n \n\t\t\t\t\t\t", "date": "2019.01.24", "title": "Алекс Раева крие гадже на Малдивите "}
{"url": "http://www.bnews.bg/article/255626-lekarite_sa_se_borili_15_chasa_za_zhivota_na_pochinaloto_bebe", "text": "\n 15 часа лекарски екип се е борил за живота на починалото в сряда 1-годишно момче в Плевен. \r\n\r\n Детето е било прието в болницата в Плевен в тежко състояние, с дихателна недостатъчност. Лекарите обясниха, че инфекцията се е развила изключително бързо. Не е потвърдено дали момченцето е било болно от грип, или е било заразено с друг вид вирус.  \r\n \n\t\t\t\t\t\t", "date": "2019.01.24", "title": "Лекарите са се борили 15 часа за живота на починалото бебе"}
{"url": "http://www.bnews.bg/article/255635-rusiya_i_kitay_podkrepyat_maduro", "text": "\n Президентът социалист на Венецуела Николас Мадуро получи подкрепата на ключови съюзници, водени от Русия и Китай, след като вчера председателят на парламента в страната Хуан Гуайдо се обяви за временен президент и положи клетва. \r\n\r\n Той бе признат от САЩ, в отговор на което Мадуро прекрати дипломатическите отношения между двете страни и постави 72-часов ултиматум на американските дипломати да напуснат. Социалистът определя станалото като опит за преврат, воден от Вашингтон. \r\n\r\n Председателят на Европейския съвет Доналд Туск също категорично заяви подкрепа за \"демократичните сили\". Върховният представител на Европейския съюз по въпросите на външните работи и политиката на сигурността Федерика Могерини заяви от името на 28-те страни членки на ЕС, че \"не може да се пренебрегва\" гласът на венецуелския народ и призова за \"свободни и справедливи избори\", предава AFP.  \r\n\r\n \"Народът на Венецуела масово призова за демокрация и за възможност свободно да определя собствената си съдба. Този глас не може да бъде пренебрегнат. ЕС горещо препоръчва незабавно да се започне политически процес, който да доведе до свободни и справедливи избори в съответствие с конституционния ред\", се казва в изявлението ѝ. \r\n\r\n ЕС и неговите страни членки „са готови да подкрепят възстановяването на демокрацията и управлението на закона във Венецуела чрез мирен политически процес в съответствие с венецуелската конституция, заявява Могерини. \r\n\r\n Армията във Венецуела обаче остава твърдо зад Мадуро и отговори на протестите на опозицията по улиците на Венецуела с 14 трупа. \r\n\r\n Подкрепа за Мадуро заяви Турция чрез президента Реджеп Таийп Ердоган. \r\n\r\n След американската позиция днес Русия и Китай предупреждават САЩ да не се месят във вътрешните работи на Венецуела, като подкрепят опита на опозиционния лидер Хуан Гуайдо да поведе страната. \r\n\r\n Русия излезе с остра декларация в подкрепа на правителството на Мадуро, в която пише, че американска военна намеса във Венецуела би била \"катастрофална\", съобщава \"Гардиън\". \r\n\r\n \"Отново предупреждаваме срещу това. Смятаме, че това би бил катастрофален сценарий, който ще разклати из основи модела за развитие, който наблюдаваме в региона на Латинска Америка\", пише зам. външният министър на Русия Сергей Рябков в изявление, публикувано от руското Министерство на външните работи. Той заявява още, че Русия \"подкрепя стратегическия ни партньор, приятелска Венецуела, и ще продължи да я подкрепя\". \r\n\r\n \"Президентът на Венецуела Никола Мадуро е законният президент на републиката\", подчерта прессекретарят на президента на Руската федерация Дмитрий Песков. Говорителят на президента Владимир Путин допълни, че Русия счита за незаконен \"опитът за узурпиране на властта\" от страна на опозицията. \r\n\r\n Засега Венецуела не се е обръщала за помощ към Руската федерация. \r\n \n\t\t\t\t\t\t", "date": "2019.01.24", "title": "Русия и Китай подкрепят Мадуро"}
{"url": "http://www.bnews.bg/article/255629-kamarata_na_predstavitelite_zabrani_na_tramp_da_proiznese_rech", "text": "\n Председателката на Камарата на представителите Нанси Пелоси уведоми президента Доналд Тръмп, че той няма да бъде допуснат да произнесе годишната си реч \"За състоянието на съюза\" в залата на Камарата докато не приключи продължаващата вече повече от месец частична парализа на държавната администрация, предаде Ройтерс. \r\n\r\n \"Камарата на представителите няма да разглежда резолюция, разрешаваща произнасяне на президентската реч \"За състоянието на съюза\" в залата на Камарата докато държавната администрация не възобнови работата си\", пише Пелоси в писмо до Тръмп. \r\nПриемането на такава резолюция се изисква преди президентът да може да изнася реч в долната камара на Конгреса, която сега се контролира от демократите. Тазгодишната реч на Тръмп \"За състоянието на съюза\" е планирана за 29 януари. \r\n\r\n Тръмп заяви, че ще отложи изнасянето на годишната си реч \"За състоянието на съюза\" докато не приключи продължаващата вече повече от месец частична парализа на държавната администрация, предадоха Асошиейтед прес и ТАСС. \r\nТръмп заяви това в Туитър, след като председателката на Камарата на представителите Нанси Пелоси му отказа достъп до залата на Камарата за произнасянето на речта. \r\n\r\n Тръмп заяви в два туита, че не търси друго място за речта си, защото \"никое друго място не може да се сравни с историята, традицията и значението на залата на Камарата\" на представителите. \r\nТръмп туитна, че очаква с нетърпение да изнесе \"страхотна реч в близко бъдеще\". \r\nМалко преди това Тръмп беше заявил в разговор с журналисти, че ще намери \"алтернативно място\" за изнасяне на речта \"За състоянието на съюза\", в която президентът излага вижданията си за положението в страната и обявява насоките на действие на администрацията си, отбелязва ТАСС. \r\n\r\n Пелоси по-рано помоли Тръмп да отложи речта си докато не приключи парализата на администрацията, но Белият дом се опита да пренебрегне молбата й като обяви, че Тръмп ще произнесе речта си на 29 януари, както е планирано. \r\nСлед това обаче Пелоси уведоми Тръмп, че контролираната от демократите Камара на представителите няма да приеме необходимата резолюция, която позволява на президента да вземе думата на съвместно заседание на двете камари на Конгреса. \r\n\r\n   \r\n \n\t\t\t\t\t\t", "date": "2019.01.24", "title": "Камарата на представителите забрани на Тръмп да произнесе реч"}
{"url": "http://www.bnews.bg/article/255628-nad_50_sm_nova_snezhna_pokriva_v_rodopite", "text": "\n След обилни валежи в Родопите натрупа над 50 см нова снежна покривка. \r\n\r\n През проходите „Рожен”, „Пампорово” и „Превала” коли задължително трябва да се движат с вериги. \r\n\r\n Автомобилите, които не са подготвени за зимни условия, се спират още в началото на проходите от контролните органи. \r\n\r\n Заради обилните снеговалежи има няколко населени места в областта без електрозахранване. \r\n \n\t\t\t\t\t\t", "date": "2019.01.24", "title": "Над 50 см нова снежна покрива в Родопите"}
{"url": "http://www.bnews.bg/article/255627-vizoviyat_rezhim_vloshava_otnosheniyata_mezhdu_es_i_kosovo", "text": "\n Европейската комисия предупреди държавите-членки, че отлагането на визовата либерализация за Косово влияе отрицателно на отношенията с ЕС, предаде Плусинфо по данни на източник в Брюксел. Предупрежденията отправиха Дейвид Калън, отговорен за Косово в Европейската комисия, и Ана Мария Бура, председател на работната група за Западните Балкани. \r\n\r\n Бура подчерта, че разочарованието, което чувстват гражданите на Косово заради нелиберализирането на визовия режим има негативен ефект върху доверието в ЕС, съобщава БГНЕС. \r\n\r\n Косово е единствената страна от региона, за която все още са необходими визи за туристически престой до 90 дни в ЕС заради съпротивата на няколко страни-членки. \r\n\r\n Експертите, които говориха на вчерашния дебат за Косово, предупредиха и че състоянието на сигурността в Косово е крехко. Една от причините за покачването на напрежението е формирането на армия, заяви Лоренцо Д'Адарио, генерал от КФОР, въпреки че той добави, че тази трансформация със сигурност е била планирана да се проведе в идващите десет години и че \"нищо не се променя по отношение на капацитета\". \r\n\r\n ЕС ще продължи да допринася за стабилността на Косово, подчерта Бура, но предупреди, че за да се осигури \"добър напредък\" в страната, е необходим надежден европейски път.  \r\n \n\t\t\t\t\t\t", "date": "2019.01.24", "title": "Визовият режим влошава отношенията между ЕС и Косово"}
{"url": "http://www.bnews.bg/article/255620-andrea_chukna_32_bez_kobrata", "text": "\n Андреа избяга на топло в Барселона и там навърши 32 години. Този път няма шумни купони, няма пияни-заляни, има само мъдри слова от Андреа. Нямаше го и любимият й Кубрат Пулев. \r\n\r\n „Понякога слънцето изгрява толкова красиво. Продължава само няколко минути, но те кара да се влюбиш в живота. Така и с хората – срещаме някого само за момент, а след това осъзнаваме, че те са в ума ни! Дори и да не ги виждаме, те не ни дават покой“, казва тя, цитира „България Днес“. \r\n \n\t\t\t\t\t\t", "date": "2019.01.24", "title": "Андреа чукна 32 без Кобрата "}
{"url": "http://www.bnews.bg/article/255631-parlamentat_zategna_primkata_okolo_mediite_aezh_poiska_ot_prezidenta_da_nalozhi_veto", "text": "\n Народното събрание окончателно прие измененията в Закона за личните данни, с които се дава и възможност на държавни органи и админинстрацията да проверяват медийни публикации, както и да отказват достъп до информация.  \r\n\r\n В новата правна рамка се разширяват значително задачите и правомощията на Комисията за защита на личните данни като единствен надзорен орган в България,  отговорен за защита на основните права и свободи на физическите лица във връзка с обработването и улесняването на свободното движение на личните данни в рамките на ЕС. Тя ще има правомощия за разследване, правомощия за даване на разрешения и становища,  както и поддържане на нови публични и непублични регистри.  \r\n\r\n Според приетите текстове ще се преценява дали журналистите законово имат достъп до данните, дали имат право да ги обработват и да ги изнасят, без да нарушават баланса за защитата на личните данни, в зависимост от естеството на личните данни и обстоятелствата, при които те са станали известни. В същото време се казва, че когато Комисията за защита на личните данни упражнява правомощията си, не може да се стига до разкриване на тайната на източника на информация.  \r\n\r\n Асоциацията на европейските журналисти в България изрази сериозните си притеснения и критика към решението на парламента да приеме промените. Асоциацията призовава президента Румен Радев да използва правото си на вето и да върне закона за допълнително обсъждане в Народното събрание. Одобрените от депутатите текстове ограничават правото на изразяване, което противоречи на целта на европейския регламент за защитата на личните данни, се подчертава в писмото. Според Асоциацията не се разбира как ще се спази принципът за запазване на тайната на източника, след като ще се дава информация за естеството на личните данни и как те са придобити.  \r\n\r\n Срокът за валидност на шофьорските книжки за хора  увреждания ще се увеличи от 5 на 10 години. Това реши НС, след като подкпрепи и измененията на левицата в Закона за българските лични документи. \r\n \n\t\t\t\t\t\t", "date": "2019.01.24", "title": "Парламентът затегна примката около медиите, АЕЖ поиска от президента да наложи вето"}
{"url": "http://www.bnews.bg/article/255625-ronaldo_vbesi_sotsialnite_mrezhi_s_tova_selfi", "text": "\n Селфи, направено от частния самолет на осъдения Кристиано Роналдо, взриви социалните мрежи. \r\n\r\n Ухиленият португалец си пусна снимка в социалните мрежи от своя луксозен частен самолет на връщане от Мадрид в Италия, докато футболните фенове със свити сърца очакват вести за аржентинския нападател Емилиано Сала, за когото има опасения, че е загинал в самолетна катастрофа при полет между Франция и Уелс. \r\n\r\n Малкият аероплан изчезна някъде в Ламанша, а неговите последни гласови съобщения към приятелите му да изпратят някой да го открие, разтърсиха публиката. \r\n\r\n Точно в такъв момент Роналдо реши да покаже лукса в собствения си самолет, а към снимката той сложи три емотиконки - ухилена, на самолетче и с вдигнат палец. \"Това не е денят за този туит. Наистина не е\", написа Линекер и добави: \"Сигурен съм, че той (Роналдо) го е пуснал без да знае (за Сала), но може би някой трябваше да го информира\", съобщава Канал 3. \r\n\r\n Сала се връщаше от Франция, където отиде да се сбогува с досегашните си съотборници от Нант след трансфера му в уелския Кардиф Сити. Самолетът \"Пайпър Малибу\" едва излетял, а аржентинецът се обадил на баща си колко много се страхува от полета. \r\n \n\t\t\t\t\t\t", "date": "2019.01.24", "title": "Роналдо вбеси социалните мрежи с това селфи"}
{"url": "http://www.bnews.bg/article/255614-valeri_simeonov_shikanira_deloto_zavedeno_ot_pravoslavni_miryani_sreshtu_nego", "text": "\n \r\nЗа пореден път Софийски районен съд отложи делото на православни миряни срещу Валери Симеонов. \r\n\r\n Припомняме, че дело 18199/2018 г. срещу Валери Симеонов бе отложено през месец декември на миналата година поради внезапно заболяване на съдията и бе насрочено за 21.01.2019 г. Чрез юридически прийоми защитата на Симеонов отново отложи делото. Този път те настояват, че делото е подсъдно на Бургаския съд, тъй като според тях Симеонов не живеел в София. \r\n\r\n Справка обаче показва, че от 2014 г. Симеонов ползва служебен апартамент в елитния софийски квартал \"Изток\", освен това според закона е трябвало да извърши и регистрация по настоящ адрес. \r\n\r\n Запознати обаче разкриват, че Симеонов сериозно се е изплашил от обществения интерес по това дело и прави всичко възможно да го прехвърли в Бургас, където имал сериозни позиции в местния съд.  \r\n\r\n  Дали ще успее Симеонов да реализира целта си предстои да видим, но при всички случаи върху това дело вече тегне сянката на съмнението, че ще има справедлив изход, споделят православните миряни. \r\n\r\n  Те припомниха, че Симеонов бил много смел в заплахите си срещу журналисти и медии, че ще ги съди, но смелостта му се изпарявала яко дим, когато се заведе дело  срещу самия него. \r\n  \r\n \n\t\t\t\t\t\t", "date": "2019.01.24", "title": "Валери Симеонов шиканира делото, заведено от православни миряни срещу него!"}
{"url": "http://www.bnews.bg/article/255610-albena_vuleva_hodi_samo_sas_zabradki", "text": "\n \"Красота! Аллах е създал жената, така че да бъде по-красива със забрадка.\" До това прозрение е достигна Албена Вулева. Журналистката, която прие исляма, ходи вече забулена и твърди, че си купила забрадки по последна мода. \r\n \n\t\t\t\t\t\t", "date": "2019.01.24", "title": "Албена Вулева ходи само със забрадки"}
{"url": "http://www.bnews.bg/article/255617-tezhka_katastrofa_kray_lyaskovets_dva_golfa_se_razmazaha_hvarchat_lineyki_i_pozharna", "text": "\n Верижна катастрофа между два леки автомобила \"Фолксваген Голф\" затвори тази сутрин пътя между Лясковец и Долна Оряховица. Инцидентът е станал около 8:30 часа. \r\n\r\n По първоначални данни са пострадали трима души, съобщиха от \"Пътна полиция\", предава БНР. \r\n\r\n На мястото на инцидента незабавно са пристигнали полицейски автомобили, пожарна, както и две линейки. \r\n \n\t\t\t\t\t\t", "date": "2019.01.24", "title": "Тежка катастрофа край Лясковец - два Голфа се размазаха, хвърчат линейки и пожарна "}
{"url": "http://www.bnews.bg/article/255618-voden_ad_do_80_l_kv_m_dostignaha_valezhite_v_smolyansko", "text": "\n От 50 до 80 литра на квадратен метър валежи са паднали в област Смолян през последното денонощие, информират от Метеорологичната станция на вр. Рожен, предаде БТА.  \r\n\r\n Най-голямото количество е измерено в с. Арда - 80 л/кв. м. В Смолян и Златоград валежите са 50 л/кв. м. Във високите части на планинската област е образувана снежна покривка, достигаща 20-30 см. \r\n \n\t\t\t\t\t\t", "date": "2019.01.24", "title": "ВОДЕН АД! До 80 л/кв. м достигнаха валежите в Смолянско\r\n"}
{"url": "http://www.bnews.bg/article/255630-arheolozi_otkriha_drevni_grobove_v_deltata_na_nil", "text": "\n Египетските власти съобщиха за археологическо откритие на древни гробове в делтата на Нил, датиращи от периода 1782-1570 г. пр.Хр., предаде Асошиейтед прес. \r\nМинистерството по въпросите на паметниците на културата съобщи, че археолозите са се натъкнали също на други 20 погребения, датиращи от преддинастичния период в Кам-ал-Холган на около 140 километра на север от Кайро. \r\n\r\n Директорът на египетската агенция за опазване на старините Мустафа Уазири уточни, че в гробовете са били положени останки от животни, артефакти от камък и фрагменти от глинени съдове. Останките от животни не били много добре запазени. \r\n\r\n През последните години Египет инвестира в нови археологически находки с надеждата да привлече повече туристи в страната. Ключовият туристически сектор за държавата беше силно засегнат от политическите размирици, стартирали през 2011 година. \r\n  \r\n \n\t\t\t\t\t\t", "date": "2019.01.24", "title": "Археолози откриха древни гробове в делтата на Нил "}
{"url": "http://www.bnews.bg/article/255622-zhelyaznata_leydi_na_plovdivskata_advokatura_pomogna_na_svoy_kolega_v_bitka_za_svobodata_na_profesiyata", "text": "\n Адвокат Зоя Тошкова е известна в Пловдив като един от най-добрите наказателни адвокати. В практиката си е имала едни от най-тежките дела, а в ръцете ѝ клиентите се чувстват сигурни. Тя е член на колегията от 1997 г., а преди това има 12 години юридически стаж. Кадър е на Софийския университет „Св.Климент Охридски“. Нейните колеги определят юридическата ѝ „захапка“ като на куче, а заради смелостта, с която се бори в съдебната зала, прозвището „Желязната лейди“, с което бе наричана известния политик Маргарет Тачер, ѝ приляга най-много, тъй като дамите наказателни адвокати са малцинство в гилдията.   \r\n\r\n В момента адв.Зоя Тошкова е заместник-председател на Адвокатската колегия в града под тепетата, а идната събота и неделя /26.01 и 27.01.2019 г./ ще се състезава в изборите за ПРЕДСЕДАТЕЛ на колегията.  \r\nМандатът на сегашния представляващ адвокатите Стефан Левашки изтича, като Тошкова е амбицирана да оглави колегията и да подобри работата в нея. \r\n\r\n Двамата с адв.Левашки защитаваха пред Съда в екип pro bono скитникът Любомир Данчев от Пловдив, който беше обвинен от Прокуратурата за опожаряването на Тютюневите складове в града. Тя се явява един вид опозиционер на статуквото, участвайки в инициативите на т.нар. „Свободни  адвокати“ от Фейсбук групата – ФОБА, членовете на която предлагат смели и съвременни идеи за развитието на професията и гласно протестират срещу мълчанието на Висшия адвокатски съвет.  \r\n\r\n Едно от най-интересните ѝ дела е образувано обаче срещу неин колега. \r\n\r\n Това е известният столичен адвокат Владислав Янев, който се оказа с образувана вътрешна дисциплинарка от колегата му Чавдар Пенков – адвокат, член на съдебен състав във Висшия дисциплинарен съд към Висшия адвокатски съвет и бивш служител на структури към МВР. \r\n\r\n Поводът за дисциплинарното производство бил, че адвокат Янев, в качеството му на адвокат, защитавал свой колега, срещу когото било повдигнато дисциплинарно обвинение, като в доказателствените си искания и пледоарията си отправял критики към съдия-докладчика Пенков, че вземал еднолични решения в процеса  без да се консултира с колегите си, което е недопустимо, тъй като съдебния състав бил от общо трима души. Заради тези действия, Янев и клиентът му многократно искали отвод на съдията Пенков, но той упорито отказвал да се отведе като накрая чел и осъдително решение срещу обвинения. \r\n\r\n След процеса Чавдар Пенков се почувствал обиден и сезирал Софийския адвокатски съвет с искане да образуват дисциплинарно дело на адв.Владислав Янев. Както всъщност и станало. \r\nПо този повод, адв.Янев потърсил за помощ по делото срещу него адв.Зоя Тошкова и друг популярен пеналист – адв.Владимир Шейтанов. \r\n\r\n И така, преди седмица, след около 5 часа съдебно заседание, дуото адвокати успява да убеди съставът на Софийския дисциплинарен съд да прекрати делото срещу Янев. \r\nОказало се, че преди да се повдигне обвинение на Янев е следвало да има процедура по помирение, тъй като става въпрос за конфликт между адвокати. Този пропуск в процедурата бил достатъчен делото срещу столичния адвокат да не продължи. \r\n\r\n В процеса на съдебния състав е представена и практика на Съда в Страсбург по делото „Морис срещу Франция“ където се застъпва, че правото на адвоката да отправя критики срещу съдебната система, включително срещу съдии е неприкосновено, като обратното би означавало задушаване свободата на професията, която е с призвание да защитава гражданите. \r\nТова е и една от идеите на адв.Зоя Тошкова при спечелване на изборите за шеф на пловдивската колегия – да се бори за правото на адвокатите свободно да защитават клиентите си, без да се притесняват, че словото им може да се обърне срещу тях. \r\n\r\n Тошкова е и за модернизиране на Закона за адвокатурата, тъй като в сегашния му вид се нарушават голяма част от правата на редовите адвокати. Дисциплинарните дела срещу тях се гледат само във вътрешните за адвокатурата съдилища, без право решенията им да се обжалват пред Съд от съдебната система на България. В по-благоприятно положение обаче се оказват членовете на органите на адвокатурата, тъй като решенията по дисциплинарни дела срещу ръководните кадри се разглеждат от Върховния касационен съд, което създава неравноправие между адвокатите. \r\n \n\t\t\t\t\t\t", "date": "2019.01.24", "title": "Желязната Лейди на пловдивската адвокатура помогна на свой колега в битка за свободата на професията!"}
{"url": "http://www.bnews.bg/article/255616-fiki_vseki_mazh_izneveryava_vazhnoto_e_da_si_do_lyubimata_da_ya_podkrepyash", "text": "\n \"Всеки мъж е изневерявал някога! Важното е да си до любимата, да я подкрепяш, защото всяка една жена има нужда от внимание, грижи и много любов\" - изненадващо призна фолкпевецът Фики. Той не споделя дали е кръшкал на жена си Гюлджан. \r\n\r\n \"Човек, който обича, ревнува. Така е, няма как да твърдиш друго. На първо място е доверието и веднъж загубено, не може да се върне\", разкрива Фики, че винаги е бил ревнив към жените си. \r\n \n\t\t\t\t\t\t", "date": "2019.01.24", "title": "Фики: Всеки мъж изневерява, важното е да си до любимата, да я подкрепяш!"}
{"url": "http://www.bnews.bg/article/255623-sadyat_bivshiya_ukrainski_prezident_yanukovich_za_darzhavna_izmyana", "text": "\n Съд в Киев призна бившия президент на Украйна Виктор Янукович за виновен в държавна измяна, предадоха Асошиейтед прес и ТАСС, цитирана от БТА.  \r\n\r\n Според съда вината на експрезидента е доказана по първите два пункта от обвинението, отнасящи се до събитията в Крим и до съучастие във водене на агресивна война срещу Украйна. \r\n\r\n Процесът срещу Янукович се води задочно, защото след събитията в Украйна през 2014 г., при които бунтът на киевския Майдан доведе до свалянето на властта, той избяга от Украйна и по-късно се появи в Русия. Макар че не е в съдебната зала, той публично е заявил, че не признава вината си. \r\n\r\n Очаква се съдът да се произнесе и по другите обвинения срещу него. \r\n \n\t\t\t\t\t\t", "date": "2019.01.24", "title": "Съдят бившия украински президент Янукович за държавна измяна"}
{"url": "http://www.bnews.bg/article/255633-misis_balgariya_svyat_2018_yana_sredkova_koronyasa_grandma_universe_2019", "text": "\n Носителката на титлата \"Мисис България Свят 2018\" Яна Средкова награди победителката oт Молдова Ираида Гореа с короната Grandma Universe 2019 в десетото юбилейно издание на конкурса „Мисис Баба 2019“. Честа да постави короната на победителката се падна на Яна, след като тя самата отнесе множество награди през изминалата година. \r\n\r\n Първата й награда бе \"Мисис България Свят 2018\". Само преди пък красавицата бе отличена като победител и на първите награди „Мис Бизнес 2018“ в категория „Мис Бизнес на високи Токчета“,за GREEN Basket. На церемония по раздаване на годишните награди „Бизнесдама на годината“ Яна бе отличена за принос към здравословното хранене, отново за своята марка GREEN Basket. \r\n\r\n Яна споделя, че обмисля да продължи развитието на успешната си бизнес линия свързана със здравословни храни, безглутеново и клетъчно хранене под марката Green Bsket. Водена от грижата за живот – по-близък до природата и естествените материи тя създава собствена марка спортно-елегантни дрехи на същия бранд. „Идеята е последователите на здравословния начин на живот, екологичните и органични материи, да намерят своята дреха за свободното време, при спорт, туризъм и пътувания, в делник, в работни или домашни условия“, разкрива Яна Средкова. \r\n \n\t\t\t\t\t\t", "date": "2019.01.24", "title": "\"Мисис България Свят 2018\" Яна Средкова короняса \"Grandma Universe 2019\""}
{"url": "http://www.bnews.bg/article/255613-orlin_pavlov_se_zheni", "text": "\n Орлин Павлов се сгоди, научи \"България Днес\" от достоверни източници. Певецът и секссимвол предложи брак на приятелката си Диана Великова малко преди да станат родители. \r\n\r\n Мадамата, която е с мулатски корени, казва заветното \"да\". Актьорът и неговата изгора вече планират най-щастливия ден в живота си. Най-вероятно сватбата ще бъде през лятото край морето. \r\n\r\n Преди ден годеницата на Павлов го дари с дъщеричка. Певецът и Диана, чиято звезда изгрява като танцьорка в песен на Мишо Шамара, кръстиха първородната си рожба Елизабет. Павлов е на седмото небе от щастие и цял ден приема поздравления за отрочето си. Телефонът му постоянно дава заето, което е знак, че приятелите на актьора и певец не спират да му честитят. \r\n\r\n Орлин е лудо влюбен в жената, която го дари с дете. Двамата са заедно от повече от година, въпреки че Павлов упорито криеше изгората си дълго време. Двамата се запознават в чужбина. Любовта им е от пръв поглед. Когато се срещат за сефте, Диана живее зад граница. В продължение на няколко месеца си разменят съобщения в социалните мрежи. От дългите разговори бъдещата госпожа Павлова разбира, че Орлин е точният мъж за нея. Тя решава да се върне в родната си страна и да заживее под един покрив с певеца. Няколко месеца по-късно тя е бременна. \r\n\r\n \"Диана, обичам те! Ти си майка героиня! И както се пее в една песен: \"Светът е друг, когато си тук\", написа Орлин за майката на дъщеричката си. \r\n \n\t\t\t\t\t\t", "date": "2019.01.24", "title": "Орлин Павлов се жени"}
{"url": "http://www.bnews.bg/article/255637-borisov_samnyava_li_se_v_neshto_zapochva_proverka_na_izpalnenieto_na_dopalnitelno_avariyno_vodosnabdyavane_v_haskovo", "text": "\n По разпореждане на министър-председателя Бойко Борисов Министерството на регионалното развитие и благоустройството започва проверка за изпълнението на обект “Допълнително аварийно водоснабдяване на гр. Хасково”, съобщиха от Министерския съвет. \r\n  \r\nТой предвижда строеж на дублиращи кладенци за питейна вода, които да гарантират безопасността на здравето на жителите в региона и решаване на проблема с питейната вода. За целта през май 2017 г. Министерският съвет отпусна 1,93 милиона лева на община Хасково за финансирането на обекта. \r\n  \r\nПо нареждане на премиера Борисов възложената проверка ще обхване всички аспекти на строителните дейности на обекта, цялата налична документация, както и сроковете, заложени в сключеното между МРРБ и община Хасково споразумение за финансиране на обекта. \r\nПроверката ще се извърши от екип на Агенцията за държавна финансова инспекция, Дирекцията за национален строителен контрол, Дирекция ВиК, както и „Вътрешният одит“ на МРРБ. \r\n  \r\n \n\t\t\t\t\t\t", "date": "2019.01.24", "title": " Борисов съмнява ли се в нещо? Започва проверка на изпълнението на \"Допълнително аварийно водоснабдяване\" в Хасково"}
{"url": "http://www.bnews.bg/article/255612-asya_kapchikova_se_strahuva_za_zhivota_si", "text": "\n Страх за живота си изпитва от няколко дни Ася Капчикова. Бившата мис Плеймейт и екс гадже на Криско замина за Банкок, но явно пътуването не й понесе добре. От няколко дни блондинката е в тайландската столица, но въздухът там е толкова токсичен, че човек може да се отрови, пише „България днес”. Ася, която не е била подготвена за такова нещо, силно се стреснала, когато осъзнала пред каква заплаха е изправена. \r\nСмогът е изключително гъст, а на хората направо е било наредено да не излизат от домовете и хотелите си, защото това може да е пагубно. Капчикова, която е на почивка в Тайланд, искала да разгледа страната, но вместо това се оказала затворена между стените на хотелската си стая. „Движа се с маска на лицето в редките случаи, когато ми се налага да изляза”, признава още Ася. \r\n \n\t\t\t\t\t\t", "date": "2019.01.24", "title": "Ася Капчикова се страхува за живота си"}
{"url": "http://www.bnews.bg/article/255624-svlachishte_otnese_bus_v_rayona_na_madan", "text": "\n Свлачище отнесе бус в района на Мадан. Река Чая е покачила нивото си с 50 см. Микробусът е на куриерска фирма. Бил е паркиран на площадка за скрап.  \r\n\r\n Няма пострадали хора. Няма  \r\n \n\t\t\t\t\t\t", "date": "2019.01.24", "title": "Свлачище отнесе бус в района на Мадан"}
{"url": "http://www.bnews.bg/article/255615-travestiti_nalaziha_100_kila_v_tayland", "text": "\n Заобиколен от красавици от третия пол се оказа рапърът 100 кила в Тайланд. Изпълнителят вече трети ден е под обсада на местните транс звезди, които явно силно са го впечатлили. По време на ваканцията си в Азия, Килата се оказа обсаден от травестити, които с е оказаха по-голяма атракция за него от флората и фауната на екзотичния остров. \r\nЗа вълнуващата среща с третия пол, Килата разказва в поредица от снимки. От тях става ясно, че е посетил местно кабаре, в което се е провел конкурс за красота. \r\n„Местните звезди Иво, Крис, Дафин и мадам Бубари ни направиха шоу, в което забравихме кой, кой е”, шегува се Килата. Феновете му пък с интерес следят приключенията му в азиатската държава, пише „България днес”. \r\nПовече от ясно е, че музикантът е впечатлен от местните атрактивни транс звезди, а феновете му наливат масло в огъня, с твърденията, че те изглеждат по-красиви от българските миски. Но Килата не се хваща на такива майтапи и досега не си е качил и една снимка с тях, за да не остане някой с погрешна представа. \r\nПо всичко изглежда, че ваканцията му се отразява добре, тъй като Явор е ухилен до уши и не пропуска да посети всяка вечер различен клуб. През деня се шматка я на разходка, я из магазините и пазарите, но най-много харесвания събират снимките му с малките тигри, които удрят рекорди в мрежата. \r\nПо всичко изглежда, че Килата е решил да си вземе почивка, след като извади три хита за месец. Дуетът му с Маги Джанаварова дори е номиниран за песен на 2019 на хип-хоп наградите, които ще се проведат в началото на март. \r\n \n\t\t\t\t\t\t", "date": "2019.01.24", "title": "Травестити налазиха 100 кила в Тайланд"}
{"url": "http://www.bnews.bg/article/255606-v_znak_na_protest_gratski_fermeri_pak_blokirat_dvizhenieto_na_gkpp_kulata", "text": "\n Гръцки фермери се канят да блокират движението в района на \"Кулата-Промахон“. Поводът за протеста е намерението на управляващите в Гърция да ратифицират споразумението за преименуване на Република Македония, предава bgonair. Очаква се протестното шествие да тръгне следобед в 14 часа към граничния пункт. Заради блокадата на пътя има голяма вероятност от струпване на чакащи автомобили в района на пункта \"Кулата\", предупреждават от българското външно министерство. \r\n  \r\n \n\t\t\t\t\t\t", "date": "2019.01.24", "title": "В ЗНАК НА ПРОТЕСТ! Гръцки фермери пак блокират движението на ГКПП \"Кулата\"\r\n\r\n"}
{"url": "http://www.bnews.bg/article/255604-tsinichno_varvarstvo_biyat_i_grabyat_po_trima_pensioneri_na_den_u_nas", "text": "\n По трима пенсионери на ден горят от грабежи. Възрастните хора са безмилостно пребивани и ограбвани в домовете си. \r\n\r\n Само през последния месец от годината жертви на подобни престъпления са станали около 90 души. Общият брой на потърпевшите за декември е близо 150, пише \"Монитор”. \r\n\r\n Останалите 60 души обаче са причакани хора на улицата, които са били нападани и обрани. Общо регистрираните грабежи за последната отчетна година на вътрешното ведомство пък са 1525. От там отчитат, че те са намалели спрямо 2016 година с около 9 процента. \r\n\r\n Иначе казано за 2017 година са били обрани с близо 120 души по-малко, които са били ощетени с едва около 12 хил. лева. \r\n\r\n В повечето случаи крадците си тръгвали с дребни суми от порядъка на 30-40 лева. Най-много били нападенията в първите дни на месеца, когато пенсионерите взимали пенсиите си. Преди да се приберат в домовете си обаче, те плащали сметките и купували лекарствата си и така им оставали незначителни суми. \r\n \n\t\t\t\t\t\t", "date": "2019.01.24", "title": "ЦИНИЧНО ВАРВАРСТВО! Бият и грабят по трима пенсионери на ден  у нас"}
{"url": "http://www.bnews.bg/article/255611-barekov_za_dzhambazki_hrani_kuche_da_te_lae", "text": "\n Народът го е казал най -добре: Храни куче да те лае! Един път предател - цял живот предател! Пази Боже сляпо да прогледа! Това заявява евродепутатът Николай Бареков в коментар на изказванията на колегата му Ангел Джамбазки, който пристъпи прага на Европейски парламент, благодарение на избирателите на \"България без цензура\", понастоящем ПП \"Движение Презареди България\". \r\n\r\n \"По повод плювните, лъжите и доносите на господин Джамбазки по мой адрес мога само да напомня, че той стана евродепутат и спести близо половин милион лева само до 2017 година, благодарение на мен и на моите избиратели от ББЦ\", коментира Бареков. \r\n\r\n \"Господин Джамбазки ни предаде веднага щом пристъпи прага на Европарламента и се обяви за какъв ли не\", допълва още той.  \r\n\r\n По думите му 250 хиляди българи са гласували за него, защото са били против ГЕРБ, а са получили \"един милионер и слуга на ГЕРБ в лицето на Джамбазки\".  \r\n\r\n Бареков поднесе и извинения на на българския народ, че е направил \"Ангел Джендърбазки евродепутат в Брюксел\" и изрази надежда, че той ще върне обратно парите на неговите избиратели,  сред които, според думите му, има и много бедни българи. \r\n\r\n \r\n\r\n   \r\n \n\t\t\t\t\t\t", "date": "2019.01.24", "title": "Бареков за Джамбазки: Храни куче да те лае!"}
{"url": "http://www.bnews.bg/article/255609-vlak_blasna_13_godishno_momichentse_kray_sofiya", "text": "\n Влак блъсна 13-годишно момиченце край кара Кумарица, съобщи Нова телевизия. \r\n\r\n Все още не се знае каква точно е причината за случилото се. \r\n\r\n Момичето е настанено в \"Пирогов\" без опасност за живота.  \r\n \n\t\t\t\t\t\t", "date": "2019.01.24", "title": "Влак блъсна 13-годишно момиченце край София"}
{"url": "http://www.bnews.bg/article/255605-zverska_agresiyata_nevrastni_momicheta_prebiha_ot_boy_svoya_sauchenichka_v_sandanski_svideteli_stoyat_i_gledat_seir", "text": "\n Две момичета на 14 и 15 години пребиха жестоко 17-годишна пред погледа на десетки безучастни санданчани. 13-годишната Д.Д. тръгнала на среща с по-голямата си сестра в кафене в центъра на Сандански, около 18.30 ч. в съботната вечер била пресрещната на площада от 14-г. Станимира П. и 15-г. Благовеста С., които започнали да се заяждат с нея и да я обиждат вулгарно. Тогава момичето се обадило по телефона на по-голямата си сестра А.Д., на 17 г., която се намирала в едно от кафенетата на главната улица. Каката излязла да посрещне сестра си и попаднала под словесния „обстрел“ на Станимира и Благовеста, пише struam.bg.  \r\n\r\n Двете засипали сестрите с обиди и цинизми, но това им се видяло недостатъчно и предприели и физическа саморазправа. Започнали да ударят с юмруци по главата 17-г. А.Д. и я дърпали зверски за косата. Малката сестричка, ужасена от случващото се, започнала да крещи да оставят кака й намира.  \r\n\r\n Още по-потресаващо обаче било безразличието на хората. По същото време десетки си пиели спокойно кафето и гледали през прозорците как пребиват дете, без изобщо да се помръднат да ги разтърват.  Бруталната саморазправа има и предистория, в месинджър Благовеста С. изпращала преди месец заплашителни гласови съобщения на Д.Д. от рода на „Мир на праха ти”, отправяла и гнусни обиди срещу семейството на сестрите.  \r\n\r\n По време на момичешкия бой в събота по-малката сестра се обадила на майка им, която светкавично пристигнала, но побойничките вече ги нямало. Притеснената жена отишла с пострадалите си дъщери в полицията, там буквално започнали да падат кичури с коса на А.Д., а не след дълго на момичето му прилошало, докато траел разпитът. Закарано е веднага в болницата, където след скенер и медицински изследвания е приета с комоцио в хирургично отделение. \r\n\r\n Пребитото момиче учи в гимназия Благоевград. По данни на запознати със случая Станимира и Благовеста са стари познайнички на полицията, двете са били задържани  заради наркотици. Разбрало се, че Станимира, по-известна като Мира, редовно се опитвала да малтретира вербално малката сестра Д.Д. Родителите на потърпевшите са пуснали жалби до прокуратурата и са категорични, че ще си търсят правата до последно .  \r\n  \r\n \n\t\t\t\t\t\t", "date": "2019.01.24", "title": "ЗВЕРСКА АГРЕСИЯТА! Невръстни момичета пребиха от бой своя съученичка в Сандански, свидетели стоят и гледат сеир "}
{"url": "http://www.bnews.bg/article/255607-makoli_kalkin_progovori_za_vrazkata_si_maykal_dzheksan_i_razkri_dali_e_pravil_seks_s_nego", "text": "\n Звездата от \"Сам вкъщи\" Маколи Кълкин в детството си бе един от приятелите на краля на попа Майкъл Джексън. Много от техните познати смятаха това приятелство за странно и дори намекваха, че е ставало въпрос за нещо повече. Едва сега, след толкова години, Маколи Кълкин реши да разкрие какви всъщност са били отношенията му с Майкъл Джексън. Самият актьор признава, че ранната слава не му е донесла нищо хубаво. Не е видял нищо от милионите, които е спечелил. Деспотичният му отец прибирал всичко. \r\n\r\n Вполедствие лошите отношения с родителите и бързо добитата слава му изиграват лоша услуга. Единственият, който можел да разбере по това време как малкото момченце се чувства, бил Майкъл Джексън, който имал подобни проблеми като малък. Именно тази тъжна прилика сплотила така Маколи и Майкъл. И защото за Майкъл Джексън често се спекулирало, че е педофил, връзката му с малкото момченце била възприета именно за такава. Дори и години след смъртта на поп краля Маколи отрича да е долавял дори и най-малкия сексуален нюанс в поведението му. \"Майкъл се свърза с мен, защото благодарение на \"Сам вкъщи\" станах за един ден звезда и много хора се държаха с мен като към преждевременно пораснал. Той знаеше много добре как се чувствам. Успяваше да ме разбере. Между нас имаше приятелство в неговата най-чиста орма\", твърди Кълкин в интервю за Inside Of You. \"Никой от съучениците ми по това време не можеше да резбере какво е да живееш живота, който имах аз тогава. Майкъл беше преминал през същото. И искаше да не се чувствам самотен, по същия начин, както и той. Зная добре, че за всички нашето приятелство беше странно и дори подозрително, но в този момент чувствах връзката ни като нещо съвсем естествено и нормално\", твърди Маколи Кълкин. \r\n \n\t\t\t\t\t\t", "date": "2019.01.24", "title": "Маколи Кълкин проговори за връзката си Майкъл Джексън и разкри дали е правил секс с него"}
{"url": "http://www.bnews.bg/article/255603-gripna_lavina_v_poveche_ot_polovin_balgariya_e_obyavena_epidemiya", "text": "\n Повече от половин България вече е в грипна епидемия. Към картата на областите в червено от днес се прибавят Кърджали и Видин. Така общо 16 области на страната са обявили извънредни мерки заради грипа.  \r\n\r\n 902 училища са затворени. Очаква се епидемия да бъде обявена и в София град. В същото време вирусът взе още една жертва в Пазарджик. Други трима души се борят за живота си във великотърновската болница. Сред тях и бременна жена. \r\n \n\t\t\t\t\t\t", "date": "2019.01.24", "title": "ГРИПНА ЛАВИНА! В повече от половин България е обявена епидемия! "}
{"url": "http://www.bnews.bg/article/255602-vremeto_dazhd_i_snyag_v_22_oblasti_ima_preduprezhdenie_za_obilni_valezhi", "text": "\n Днес над страната се очакват обилни валежи, в 5 области е обявен оранжев код, в 17 - жълт. Времето остава меко за сезона. \r\n\r\n По високите полета в западната част на страната и в цяла Северозападна България ще вали мокър сняг, а на останалите честа дъжд. \r\n\r\n Оранжев код е обявен за областите Пловдив, Пазарджик, Благоевград, Смолян и Кърджали.  \r\nЖълт код в сила за областите София, София-град, Кюстендил, Перник, Монтана, Видин, Враца, Плевен, Ловеч, Габрово, Велико Търново, Силистра, Русе, Сливен, Стара Загора, Ямбол, Хасково. \r\n\r\n Вятърът ще бъде умерен, през първата половина на деня от изток и югоизток. В следобедните часове той ще се ориентира от североизток и над североизточните райони ще проникне по-студен въздух, с което дъждът ще премине в сняг. Ще се създадат условия за поледици. \r\n\r\n Максималните температури ще бъдат в широк диапазон. В северните и западните райони те ще бъдат предимно между 1 и 6 градуса. По Черноморието и в южните райони - до 9-10 градуса. \r\n\r\n Минималните температури над по-голямата част от страната ще са в интервала 0-5 градуса, по Черноморието и в югоизточните райони - 6-7 градуса. \r\n \n\t\t\t\t\t\t", "date": "2019.01.24", "title": "ВРЕМЕТО! Дъжд и сняг, в 22 области има предупреждение за обилни валежи"}
{"url": "http://www.bnews.bg/article/255608-azis_se_pompa_sas_steroidi", "text": "\n Азис отдавна захвърли женските дрехи, грабна дъмбелите и разби лежанката. \r\nРомският славей попада под остри критики, че „мами“ и трупа мускули с анаболни стероиди. Азис отрича и заявява, че „Аз химия не съм докосвал“! С всеки изминал ден става все по-корав  и голям и хората не знаят какво да мислят. \r\nФеновете на певеца го сравняват с най-нашумелия здравеняк в Холивуд Джейсъм Момоа, звездата от „Аквамен“, пише „България Днес“. Поразителната прилика между двамата се засилва щом Азис сложи светли лещи – новата му страст. \r\nНе всички са доволни от новата визия на певеца. Мартин Карбовски не си трае, а публично му каза: „Ми не си хубав. Пази се!“. Други посочват препарата, с който ч1овек може да се назоба, за да си развие мускулите, но Азис не им обръща внимание и продължава да твърди, че е „Натурален“. \r\nПокрай новата мода „Предизвикателството 10 години“ , Азис показва какъв прогрес е направил за 10 години. Не може да го познае човек.   \r\n \n\t\t\t\t\t\t", "date": "2019.01.24", "title": "Азис се помпа със стероиди "}
