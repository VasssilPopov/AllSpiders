{"url": "http://www.bnews.bg/article/250590-es_i_bil_geyts_se_obediniha_imat_golyam_plan", "text": "\n ЕС и Бил Гейтс създават инвестиционен фонд, който трябва да помогне на иновативните европейски компании да развиват и комерсиализират радикално новите технологии в областта на чистата енергия, посочи Европейската комисия, цитирана от сръбската медия b92.net \r\n\r\n \"Този инвестиционен фонд от 100 милиона евро е първият по рода си и е създаден за рекордно кратко време\", каза Марош Шефчович, заместник-председател на Комисията, отговарящ за енергетиката.  \r\nФонд \"Breakthrough Energy Europe - BEE\" трябва да започне да функционира през 2019 г., според Комисията. Половината от капитала е от компанията \"Гейтс\", а другата половина е от програмата на ЕС за научни изследвания и иновации. \r\n\r\n b92.net \r\n\r\n Bnews \r\n \n\t\t\t\t\t\t", "date": "2018.10.18", "title": "ЕС и Бил Гейтс се обединиха! Имат голям план!"}
{"url": "http://www.bnews.bg/article/250587-napadnaha_i_opitaha_da_iznasilyat_advokatka_v_sofiya", "text": "\n Мъж е нападнал адвокатка в кантората ѝ и се опитал да я изнасили, съобщи Дарик. \r\nИнцидентът е станал около 16:00 ч. днес в кантората на жената на бул. \"Цар Борис III\" в столицата. \r\nМъжът е успял да избяга и все още се издирва. \r\n\r\n \r\n \n\t\t\t\t\t\t", "date": "2018.10.18", "title": "Нападнаха и опитаха да изнасилят адвокатка в София!"}
{"url": "http://www.bnews.bg/article/250588-svetovna_kompaniya_falira_otmeneni_sa_desetki_poleti_do_stansted_i_hiytrou", "text": "\n Лоу-кост компанията Cobalt отмени всички свои полети в сряда през нощта, според официално становище. \r\n\r\n Авиопревозвачът, който оперира в Кипър от 2016-та насам, управлява и някои полети до Великобритания. Местните медии разказват, че причина за срива на компанията е провал в опит да се привлече нов инвеститор, пише \"Новини Лондон\". \r\n\r\n От компанията съобщават, че полетите се отменят за неопределено време и се съветват пътниците да не отиват на летището.  Трябва да се свържат със своя туроператор и банка, за да се спрат плащанията на билетите. \r\n\r\n Компанията осъществява полети до над 20 дестинации, влючително „Станстед“, „Гетуик“, „Хийтроу“. \r\n  \r\n \n\t\t\t\t\t\t", "date": "2018.10.18", "title": "Световна компания фалира, отменени са десетки полети до \"Станстед\" и \"Хийтроу\"!\r\n\r\n"}
{"url": "http://www.bnews.bg/article/250589-izvanredno_grupa_tsigani_prebiha_momche_v_aytos_ostaviha_go_da_lezhi_v_lokva_krav_a_posle_nahluha_v_doma_na_baba_mu_i_snimka_18", "text": "\n Часът е малко след полунощ. Пламен Николов и приятелят му от детинство Илиян Йовчев влизат в новооткритото заведение „Арабски нощи”, намиращо се в началото на ромската махала в Айтос, за да купят две бири. Вътре има 10-15 роми. Пламен вади 205 лева от джоба на дънките си, плаща 5 лева за двете бутилки и двамата се отправят към изхода, когато чуват заплахи – да не стъпват повече вътре, защото заведението не е за гяури. „Не обърнах внимание на заканата, защото ми се стори, че вътре има и цигани от по-големите, с които се познаваме от деца,  просто си тръгнах”, казва Пламен пред Флагман. \r\n\r\n Двамата приятели се отправят към къщата на 76-годишната Йорданка - бабата на Пламен, живееща на ул. ”Бяло море” 32. Между заведението и къщата има не повече от 300 метра. \r\n\r\n Пламен е студент по мениджмънт и хотелиерство във филиала на Нов български университет във Варна. Лятно време работи в хотел „Калина гардън” на Слънчев бряг, за да не товари родителите си финансово. До 3-годишна възраст  живее при баба си, след което семейството му се мести в апартамент в центъра на Айтос. През последните две години обаче внукът по собствено желание се мести да живее при баба си постоянно, за да се чувства тя по-сигурна сред все по-нетърпимото ромско присъствие, чиято численост расте в бързината на геометрична прогресия. \r\n\r\n Двамата младежи са пили по две бири през цялата вечер, за което има свидетели, напълно адекватни са и не отговарят на провокацията на ромите. \r\n\r\n Засега не е ясно какво точно е подразнило клиентите на новото заведение, след като нежеланите българи са влезли в него за пръв път, но по всяка вероятност са засечени и парите, които е държал Пламен в ръцете си като обект на посегателството. \r\n\r\n Важно е да се уточни, че това е версията на приятели на двете момчета, които алармираха за случилото се, на показанията на бабата и на Пламен, както и на описание на фактическата обстановка по тел.112. Официално изявление от МВР няма. \r\n\r\n По думите на Пламен, който е в тежко състояние и едва диша, връзка с Илиян той няма и до момента и смята, че нещо непоправимо се е случило с него в тъмното. \r\n\r\n \r\n\r\n Около десетина млади мъже, повечето дрогирани и пияни непълнолетни момчета, единият размахва нож, нападат двамата приятели и започват свирепа саморазправа с ритници и юмруци. Отнемат парите и телефона на Пламен, оставят го да лежи в локва кръв. Той не знае какво са причинили на  приятеля му и се притеснява да не е мъртъв, тъй като е видял острието на ножа. \r\n\r\n „Звъня му, но телефонът му е изключен – моля ви да направите всичко възможно да оповестите случилото се и да го открият, не знам какво е състоянието му. Идете при баба ми – тя е напълно беззащитна. Сега се притеснявам, че като дам гласност, ще стане по-лошо за нея!”, каза едва-едва пребитият младеж. \r\n\r\n Неврохирурзите установяват, че е счупен носът му,  има контузии по главата, сътресение на мозъка и натъртен гръден кош, коленете му са в рани, отекла от удари е горната част на дясната му ръка,  утре му предстои и първа операция в отделението по УНГ, както и скенери на крайниците. \r\n\r\n Пламен успява да стигне до къщата на баба си и започва от улицата да вика, да я събуди, за да се обади на тел.112 за случилото се. В този момент обаче положението се влошава, ордата става все по-голяма, тъй като от махалата се втурват допълнително освирепели без причина биячи. Чули са, че става някакво меле и по закона на джунглата всички се насочват към къщата на старата жена. Пламен и баба му опитват да крепят с телата си входната врата, която не издържа, макар и заключена. Ромите успяват да я изкъртят и почват да трошат вътре, но чуват сирена на задаваща се полицейска кола. Ако патрулката не е реагирала на секундата след подадения сигнал от тел. 112, със сигурност тази сутрин в Айтос щяха да намерят труповете на двете беззащитни жертви. \r\n  \r\n \n\t\t\t\t\t\t", "date": "2018.10.18", "title": "ИЗВЪНРЕДНО! Група цигани пребиха момче в Айтос, оставиха го да лежи в локва кръв, а после нахлуха в дома на баба му и ... (СНИМКА 18+)"}
{"url": "http://www.bnews.bg/article/250583-es_ne_postigna_napredak_za_brekzit_na_sreshtata_v_bryuksel", "text": "\n Европейската среща на върха в Брюксел приключи без напредък по темата брекзит. Остават и много неясни въпроси и по темата миграция. \r\n\r\n  Премиерът Бойко Борисов сравни липсата на напредък по темата брекзит с българската черта да се забързваме в последния момент и тъй като той още не е дошъл – решение няма. \r\n\r\n Европейските лидери решават да не се прави извънреден съвет по темата през ноември, така че евентуален следващ етап може да е очаква през декември. \r\n\r\n „Към този момент никой не може една дума да ви каже има ли напредък по брекзит от това, което е договорено”, коментира премиерът Бойко Борисов. \r\n\r\n Днес в центъра на дебатите беше темата миграция. Според българския премиер и по тази тема не може да се очаква напредък, поне до края на годината. Според него едни страни категорично не искат никакви мигранти, други символично заявяват, че ще приемат някои от тях. Трети пък преливат от мигранти и искат да ги преразпределят. \r\n\r\n Тази вечер в Брюксел започва среща на върха ЕС-Азия, такъв форум се провежда на всеки две години. \r\n\r\n   \r\n \n\t\t\t\t\t\t", "date": "2018.10.18", "title": "ЕС не постигна напредък за Брекзит на срещата в Брюксел"}
{"url": "http://www.bnews.bg/article/250579-ninova_se_sreshtna_s_patriarh_neofit", "text": "\n Председателят на БСП Корнелия Нинова се срещна с патриарх Неофит. Това съобщиха от БСП. \r\n\r\n Депутатите от ПГ на \"БСП за България\" Драгомир Стойнев, Крум Зарков и Васил Антонов също се видяха с патриарха. \r\n\r\n Те го поздравиха за рождения му ден и разговаряха с него за законопроекта за вероизповеданията и Истанбулската конвенция. \r\n  \r\n \n\t\t\t\t\t\t", "date": "2018.10.18", "title": "Нинова се срещна с патриарх Неофит!"}
{"url": "http://www.bnews.bg/article/250586-sadat_pusna_desislava_ivancheva_i_bilyana_petrova_pod_domashen_arest", "text": "\n След края на днешното заседание съдът пусна Десислава Иванчева и Биляна Петрова под домашен арест. \r\n  \r\nОсновният мотив на съда беше, че двете вече не могат да повлияят на свидетели от община „Младост“, тъй като разпитите им в зала вече са проведени. Иванчева и Петрова обаче ще останат в ареста, докато прокуратурата не обяви дали ще протестира решението. \r\n  \r\nТретият обвиняем по делото Петко Дюлгеров остава за постоянно в ареста.  \r\nПо-рано днес административният секретар на район „Младост” отрече да е чувала Десислава Иванчева да е искала подкуп от който и да е строителен предприемач в района. Това стана по време на днешното заседание по делото срещу временно отстранения кмет на „Младост” Десислава Иванчева. Тя е обвинена във взимане на подкуп от строителния предприемач Александър Ваклин, за да придвижи преписката му за строеж в квартала. Иванчева и заместничката й Биляна Петрова бяха арестувани показно на 17 април с белязани пари, които според прокуратурата представлявали първия транш от подкупа. Днес в съда секретарката Маргарита Стоянова потвърди, че минути преди ареста е получила обаждане от Иванчева, в което й било наредено да намери преписката на Ваклин и да я придвижи. Стоянова обаче отрече да е чувала за каквото и да е искане на подкуп. На предишното заседание основният свидетел по делото Александър Ваклин пък заяви, че Иванчева никога не му е искала пари лично, а разговорите водел с бившия районен кмет Петко Дюлгеров. \r\nНад 10 свидетели бяха разпитани на днешното заседание по делото срещу Иванчева. Сред тях беше дългогодишният административен секретар на район „Младост” Маргарита Стоянова. Пред съда тя заяви, че в обедната почивка на 17 април тази година действително получила обаждане, в което Десислава Иванчева ѝ наредила да отиде до кабинета ѝ, да намери преписката за строеж на Александър Ваклин и да я придвижи. Стоянова обаче допълни, че не е чувала за искане на подкуп от който и да е строителен предприемач в района. Тя отрече и Иванчева да е опитвала да ѝ оказва натиск след ареста. \r\n \n\t\t\t\t\t\t", "date": "2018.10.18", "title": "Съдът пусна Десислава Иванчева и Биляна Петрова под домашен арест!"}
{"url": "http://www.bnews.bg/article/250571-bivshata_priyatelka_na_ubietsa_ot_kerch_toy_razkazvashe_che_veche_ne_vyarva_na_horata", "text": "\n Тийнейджърът, който вчера застреля 20 души в техникум в Керч, преди да се самоубие, е искал да си отмъсти на съученици, които го унижавали, и не искал повече да живее. Това разказа бившата му приятелка пред телевизия Ар Ти, предаде Франс прес. \r\n\r\n \"Той разказваше, че вече не вярва на хората, откакто съученици започнали да го унижават, защото не бил като другите\", заяви 15-годишното момиче, пожелало да запази анонимност. \r\nПо-рано руските власти на анексирания украински полуостров Крим идентифицираха извършителя на масовото убийство като Владислав Росляков, на 18 години. \r\nБившата приятелка на Росляков разказа още, че двамата ги свързвал общият интерес към стрелбата. \"Аз тренирам стрелба. Той също бе увлечен. Обичаше много различни видове оръжия\", каза момичето. \r\nКогато двамата разговаряли, \"всичко беше добре. (Владислав) беше любезен и чувствителен, помагаше ми, когато не се чувствах добре.\" \r\n\r\n \r\n\r\n   \r\n \n\t\t\t\t\t\t", "date": "2018.10.18", "title": "Бившата приятелка на убиеца от Керч: Той разказваше, че вече не вярва на хората!"}
{"url": "http://www.bnews.bg/article/250573-razkriha_novi_svoystva_na_vodata", "text": "\n Откриха четвърто агрегатно състояние на водата, освен познатите три – твърдо, течно и газообразно. Четвъртото е хибрид между водата и леда, като при него течността променя свойствата си, обясни пред Дарик проф. Джералд Полак от университета във Вашингтон, който е извършил откритието. По време на 13-ата Международна научна конференция \"Физика, химия и биология на водата\", на която България е домакин за пети път, проф. Полак изтъкна, че най-интересните изследвания, които се извършват с водата днес, са свързани с информацията, която тя носи. \r\nКонференцията събира учени от цял свят, които влагат усилия в изследването на неизвестните на човечеството свойства на водата. Целта е един ден тези открития да се използват от химици, физици, да навлязат и в медицината, обясниха по време на форума. \r\n  \r\nЕдна от причините той да се провежда у нас е огромното богатство от минерални води, с което България разполага, уточни проф. Джералд Полак, основател и председател на конференцията. \r\n„Това е полукристалната цялост, която съществува в нашето тяло и затова аз наричам тази фаза - четвъртото лице или полукристално агрегатно състояние и в действителност е много важно за функционирането на вашето тяло. Другото интересно нещо е именно съхраняването на информация във водата. Това, което се съдържа във водата, ДНК-то на водата може да бъде пренесено чрез вълни. Това е хем противоречива теория, но и значителна теория в изследванията ни“, каза Полак. \r\n  \r\nКонференцията, която се провежда в столицата, ще продължи до 21 октомври. \r\n  \r\nВ нея ще вземе участие и Нобеловият лауреат проф. Люк Монтание, откривател на вируса на СПИН. \r\n \n\t\t\t\t\t\t", "date": "2018.10.18", "title": "Разкриха нови свойства на водата!"}
{"url": "http://www.bnews.bg/article/250575-tova_e_kosovo_shte_ima_strashna_armiya", "text": "\n Парламентът на Косово утвърди формирането на пълноценна армия на страната на основата на Силите за сигурност на Косово (КСС). Това съобщава онлайн изданието на прищинския вестник Gazeta Express. \r\n\r\n Както пише ежедневникът, от 102 депутати, присъстващи на заседанието, 101 са гласували за трансформиране на КСС в пълноценна армия. Отбелязва се още, че партията на косовските сърби „Сръбска листа“ е напуснала залата в знак на протест срещу нарушаването на Резолюция 1244 на Съвета за сигурност на ООН, уточнява Фокус. \r\n\r\n По-рано правителството утвърди три законопроекта свързани с формирането на армия, които след това бяха одобрени на заседание на съответстващата парламентарна комисия. Създаването на пълноценни въоръжени сили на страната беше едно от основните предизборни обещания на косовския премиер Рамуш Харадинай. \r\n\r\n Първоначално той поставяше като краен срок за тази цел март 2018 година. \r\n\r\n \r\n\r\n Основната международна сила в Косово – САЩ, винаги е поддържала стремежа на Прищина за създаване на пълноценна армия, но по-рано Вашингтон настояваше това да се случи чрез внасяне на поправки в Конституцията, за които обаче се изисква квалифицирано мнозинство, което не може да бъде постигнато в настоящия състав на народното събрание заради съпротивата на „Сръбска листа“. В светлината на тези обстоятелства косоварите решиха да пристъпят към реализация на плана си чрез внасяне на поправки в съществуващата нормативна уредба за Силите за сигурност на Косово. Ситуацията се промени при завръщането на Рамуш Харадинай от САЩ, когато той обяви, че е получил благословията на Вашингтон за трансформирането на ССК в армия. Това се е случило по време на среща на премиера с министъра на отбраната на САЩ Джеймс Матис във военната академия „Уест Пойнт“ и, действително, веднага след това бяха пуснати в ход нужните законови промени.  \r\n  \r\n \n\t\t\t\t\t\t", "date": "2018.10.18", "title": "Това е! Косово ще има страшна армия!\r\n\r\n"}
{"url": "http://www.bnews.bg/article/250572-razkriha_novi_podrobnosti_za_masovoto_ubiystvo_v_kerch", "text": "\n Руските власти дадоха подробности за масовото убийство в политехническия колеж в Крим, където ученик по електротехника застреля 21 души, девет от които непълнолетни, преди да се самоубие, предаде Франс прес. \r\n\r\n Седем от ранените са в крайно тежко състояние, съобщи руският министър на здравеопазването Вероника Скворцова, цитирана от агенция Интерфакс. \r\nМинистърът добави, че хирурзите са били принудени да ампутират долни крайници на ранени, пострадали от \"метални топчета\", с които е била натъпкана самоделната бомба, взривена от нападателя Владислав Росляков в кафенето на колежа. При някои ранени мускулите са били буквално накълцани. \r\n\r\n 18-годишният ученик от колежа в Керч вчера взриви бомба в сградата, след това застреля с ловна пушка други ученици и хора от персонала. Подбудите на извършителя остават неизвестни. \r\n\r\n Петнадесет ученици са загинали на място, обяви зам.-ръководителят на община Керч Дилиарвер Мелгазиев, цитиран от ТАСС. \r\n\r\n Другите петима убити са били служители в колежа. По информация на в. \"Московски комсомолец\", сред загиналите има майка и дъщеря, които са били преподавателки в учебното заведение. \r\nОбщина Керч публикува днес списък с 44-мата ранени, с уточнение, че двама не са идентифицирани. Според списъка, поне 23 пострадали са непълнолетни. \r\n\r\n Руската преса нарича убийството в Керч \"руски аналог на масовото убийство в американската гимназия \"Колумбайн\", в което загинаха 13 младежи. На разпространени снимки Росляков е с екип - бяла риза и черен панталон, подобен на този на Ерик Харис - единият от двамата убийци в \"Колумбайн\" \r\nВестник \"Комерсант\" изтъква, че нападателят е израснал в изключително бедно семейство. Баща му, който е инвалид, не е живеел с момчето и майка му - санитарка в клиника и член на смятаната за екстремистка и забранена в Русия секта \"Свидетели на Йехова\". \r\nУбиецът преминавал от стая в стая и като опитен боец от специалните части първо хвърлял самоделна граната, преди да влезе и да започне да стреля по хората, пише \"Комерсант\" и подчертава, че това престъпление е безпрецедентно за Русия, където, за разлика от САЩ, има строг контрол върху огнестрелните оръжия. \r\n\r\n Кримският лидер Сергей Аксьонов заяви днес, че убиецът \"не е действал сам\". Следователите се опитват да изяснят дали Росляков е имал съучастници и дали е убивал \"под въздействието\" на някой друг. Аксьонов съобщи, че войници от националната гвардия са разположени във всички учебни заведения на полуострова. \r\nЖители на Крим поставиха на тротоара малък възпоменателен олтар, върху който слагат цветя, свещи и плюшени играчки. \r\nУченичката Виктория Войко, която успяла да се спаси, разказа, че на първия етаж на колежа е имало експлозия, след която от тавана е започнал да се стеле прах и да пада мазилка. После се чула сирена и всички избягали в коридора. \"Навън имаше много легнали ученици в безсъзнание, други бяха седнали и крещяха\", припомня си Войко. \r\nАлексей Михайлов, ученик, който е загубил няколко приятели вчера, разказа, че много негови съученици лежали по чиновете и кръвта им изтичала. \r\nАксьонов каза още, че Росляков е учел със стипендия и никога не е демонстрирал агресивност в колежа. \r\nТялото на убиеца е било открито в библиотеката на учебното заведение, където се е е самоубил, според властите. Той е получил законно разрешително за носене на оръжие и е издържал всички психологически тестове, според източник от силите за сигурност, цитиран от агенция Новости. Имал е 12-калиброва пушка и около 150 патрона. \r\n\"Никой не може да гарантира, че това няма да се повтори\", подчерта в. \"Известия\". Изданието посочва, че в Русия в училищата още няма служба за качествена психологическа помощ, нито система от центрове за помощ на семейства в случай на криза или федерален орган, натоварен със сигурността на учебните заведения. \r\nБащата на заподозрения в убийството каза, че синът му имал някои поведенчески проблеми и нямал близки приятели, но не давал никакви признаци, че би могъл да извърши такова нападение, съобщи в. \"Известия\", цитиран от ДПА.  \r\n \n\t\t\t\t\t\t", "date": "2018.10.18", "title": "Разкриха нови подробности за масовото убийство в Керч"}
{"url": "http://www.bnews.bg/article/250577-edin_ot_nay_obichanite_balgarski_aktyori_po_speshnost_v_bolnitsa_sastoyanieto_mu_e_kritichno", "text": "\n Известният български актьор Славчо Пеев е бил покосен от инфаркт. Неприятният момент е сполетял обичания артист докато е бил в Дупница, където е директор на местния театър. Той е настанен в частна болница в града, информира БЛИЦ. \r\n\r\n Актьорът, който е на 79 години, получил инфаркт минути след вчерашното късно изпълнение. Първоначално се почувствал зле и веднага колегите му извикали медици, които установили, че Пеев има инфаркт и затова по спешност го откарали към болница. \r\n\r\n Екип от специалисти са предприели спешни мерки за стабилизиране на състоянието му, но все пак признават, че в подобни случаи следващите часове са критични. \r\n  \r\n \n\t\t\t\t\t\t", "date": "2018.10.18", "title": "Един от най-обичаните български актьори по спешност в болница! Състоянието му е критично!\r\n\r\n"}
{"url": "http://www.bnews.bg/article/250582-nevizhdan_fars_tsiganizatsiyata_na_balgariya_e_palna_veche_ofitsialno_vizhte_kakva_spetsialnost_vavede_mon", "text": "\n БиНюз попадна на публикация в социалните мрежи на възмутен гражданин, комуто се е наложило да се регистрира в сайта на МОН, за да участва в програма за професионална реализация. \r\n\r\n В процесът на регистрация обаче, мъжът не открил своята специалност из предоставените няколко опции. За почуда на всички и негова изненада обаче, в редиците на съществуващите специалности, била и \"Начална училищна педагогика с ромски език\". \r\n\r\n Откога ромският език е приет като легитимен и може ли изобщо език без писменост да бъде регистриран официално? \r\n\r\n Както стана известно от изследване, засягащо демографската криза у нас, се очаква намаляване на българския етнос с 1 млн. души за десет години, съчетан с увеличаване на ромския етнос, който до 2050 година ще достигне около 1.3 млн. души.  \r\n\r\n Може би в този ред на мисли изучаването на \"ромски език\" ще бъде необходимо и това е първата стъпка в подготовката за промяната на етническия облик и население на България. Циганизацията е пълна! Вече официално! \r\n\r\n Ето какво написа Симеон Митев в своя профил: \r\n\r\n \r\n\r\n \"Като практикуващ педагог трябва да си направя регистрация в сайта на МОН,за да мога да участвам в действаща програма за допълнителна професионална квалификация.Има полета с данни за попълване.Едно от тях е показаното на снимката.Моята специалност-Начална училищна педагогика с чужд език я няма,но за сметка на това има показаното на снимката по-долу! \r\nАз ли съм в грешка,или такъв език официално регистриран,с азбука и писменост-НЯМА?Та какво остава за такава специалност,професионална квалификация и т.н... \r\nСподелете поста,за да разберат повече хора какви олигофрени работят в МОН.Тези които пишат и одобряват учебни програми и учебници за вашите деца!\" \r\n\r\n \r\n\r\n   \r\n \n\t\t\t\t\t\t", "date": "2018.10.18", "title": "НЕВИЖДАН ФАРС! \"Циганизацията\" на България е пълна! Вече официално! Вижте каква специалност въведе МОН! "}
{"url": "http://www.bnews.bg/article/250545-desislava_buta_mayki_v_chalgata_veche_e_gotov_s_parvata_si_pesen", "text": "\n Фолкдивата ДесиСлава бута сина си в чалгата и Майки дори е готов с първата си песен. За предстоящия музикален продукт разкри самият наследник на певицата, като качи снимка от звукозаписното студио, а на въпрос дали ще издаде песен, отговори с „Абсолютно е възможно“, съобщи „ТелеграФ“. \r\n\r\n Наследникът на Деси е още ученик, но тя отсега го натискала да поеме по пътя на музиката, като за пример му давала синовете на Тони Стораро, които вече са имена в бранша. Самият Майки пък имал и амбиции към рап стила. Запознати твърдят, че малкият имал наследствено добри гласови данни. \r\n\r\n Майки е първородният син на фолдивата от българина Михаил, който от години развива бизнес в Чикаго. \r\n \n\t\t\t\t\t\t", "date": "2018.10.18", "title": "ДесиСлава бута  Майки в чалгата, вече е готов с първата си песен "}
{"url": "http://www.bnews.bg/article/250578-strashni_novini_za_maykata_blasnata_ot_reys_v_plovdiv", "text": "\n 33-годишната жена, която днес бе блъсната от автобус в Пловдив, е приета в Клиниката по анестезиология и интензивно лечение (КАИЛ) на УМБАЛ „Св. Георги“ с политравма – множество травми, сред които фрактура на черепа, фрактура на таза и други сериозни наранявания, съобщи БЛИЦ. \r\n\r\n Състоянието й е много тежко, казаха от здравното заведение.  \r\n\r\n Кървавият инцидент стана днес с градски рейс номер 18.  \r\n\r\n 47-годишният му шофьор помля майката с количка, която пресичаше на пешеходна пътека. За щастие детето не е пострадало.  \r\n\r\n Междувременно се разбра, че шофьорът на автобуса е задържан. Образувано е досъдебно производство. \r\n  \r\n \n\t\t\t\t\t\t", "date": "2018.10.18", "title": "Страшни новини за майката, блъсната от рейс в Пловдив!\r\n\r\n"}
{"url": "http://www.bnews.bg/article/250584-ofitsialno_povdignaha_obvineniya_na_ubietsat_severin", "text": "\n Официално повдигнаха обвинения на задържания за убийството на журналистката Виктория Маринова. Северин Красимиров е с повдигнати обвинения за изнасилване и убийство. \r\n\r\n Северин беше докаран до следствения арест в Русе под конвой по обед. След това веднага беше отведен за среща със служебния му адвокат и за разпит. \r\n\r\n В ареста пристигна и съдебен лекар, за да провери състоянието на Северин. Взета му е и ДНК проба. \r\n\r\n Установени са всички травми, които има по него, отбеляза съдебният лекар Пламен Димитров. \r\n\r\n Мярката за неотклонение на Северин вероятно ще се гледа утре.  \r\n\r\n Пред полицията се появи мъж, живеещ непосредствено до мястото на убийството. Твърди, че не е пряк свидетел, но се съмнява в разкритията на разследващите. \r\n\r\n Въпреки очакванията,  днес не се стигна до следствен експеримент със Северин. Не е ясно дали изобщо ще се наложи да бъде проведен. \r\n\r\n   \r\n \n\t\t\t\t\t\t", "date": "2018.10.18", "title": "Официално повдигнаха обвинения на убиецът Северин!"}
{"url": "http://www.bnews.bg/article/250568-kralitsa_elizabet_ii_prie_prezidenta_radev_v_bakingamskiya_dvorets_video", "text": "\n Кралица Елизабет II прие в Бъкингамския дворец президента Румен Радев и съпругата му Десислава Радева. Държавният глава е на работно посещение във Великобритания по покана на Нейно величество. \r\n\r\n Аудиенцията при кралица преминава по строг протокол. Гостите задължително трябва да пристигнат преди кралицата. Облеклото им, както и темите на разговор, са предварително уточнени. Основно правило е кралицата първа да подава ръка и извън ръкостискането не е прието околните да я докосват. Въпреки че точно това правило вече е нарушавано - например от бившата първа дама на Съединените щати Мишел Обама. \r\n\r\n Детайлите от разговорите остават между стените на Бъкингамския дворец. Днешната аудиенция е втората за български държавен глава в последните четири години след посещението на Росен Плевнелиев през 2014-а. \r\n\r\n \r\n\r\n   \r\n \n\t\t\t\t\t\t", "date": "2018.10.18", "title": "Кралица Елизабет II прие президента Радев в Бъкингамския дворец! (ВИДЕО)"}
{"url": "http://www.bnews.bg/article/250569-poslednata_statiya_na_izcheznaliya_sauditski_zhurnalist_dzhamal_hashogi", "text": "\n Вестник \"Вашингтон пост\" публикува последната статия на изчезналия саудитски журналист Джамал Хашоги, в която сътрудникът на изданието говори за нуждата от свободни медии в арабския свят, предаде Франс прес. Според Хашоги, който е постоянно пребиваващ в САЩ, тази свобода остро липсва в арабския свят. \r\n\r\n \"Уви, това положение вероятно няма да се промени\", пише изчезналият на 2 октомври в саудитското консулство в Истанбул журналист в коментарната статия, която е била изпратена на \"Вашингтон пост\" в деня след изчезването му. \r\n\r\n \"Едно време журналистите вярваха, че интернет ще освободи информацията от цензурата и контрола над печатните медии. Обаче правителствата, чието съществуване се опира на контрола на информацията, агресивно блокираха интернет. Арабският свят е изправен пред своя версия на Желязната завеса, която е наложена не от външни играчи, а от борещите се за власт национални сили\", пише Хашоги. \r\n\r\n Критично настроеният към властите на Саудитска Арабия журналист дава за пример близкоизточния съперник на Рияд - Катар. \"Правителството на Катар продължава да подкрепя отразяването на международните новини, за разлика от усилията на съседите му, които се стремят да контролират информацията в полза на стария арабски ред\", пише Хашоги за страната, откъдето се излъчва телевизия \"Ал Джазира\". \r\n\r\n \"Вестникът забави публикуването на тази коментарна статия, защото се надявахме, че Джамал ще се върне, за да я редактираме заедно с него. Сега обаче трябва да приема, че това няма да стане. Това ще е последният му принос. Тази коментарна статия чудесно изразява неговата ангажираност и страст към свободата в арабския свят. Свобода, за която той изглежда е дал живота си\", пише коментаторката на \"Вашингтон пост\" Карен Атиа в обстановка на засилващи се подозрения, че Хашоги е бил убит в саудитското консулство в Истанбул. \r\n \n\t\t\t\t\t\t", "date": "2018.10.18", "title": "Последната статия на изчезналия саудитски журналист Джамал Хашоги"}
{"url": "http://www.bnews.bg/article/250562-gospodarite_nay_posle_aut_ot_efira", "text": "\n Нова телевизия най-вероятно ще приложи любимата си тактика към продуцентите – ще изчака края на сезона и няма да подпише нов договор. По този начин бе свалена и рубриката на Милен Цветков тази есен. \r\nВ случая с „Господари на ефира“ договорът е валиден до края на пролетта. През март контрактът трябва да бъде подновен. След скандала с шоуто обаче от медията имали сериозни резерви и почти било сигурно, че няма да преподпишат нов договор. Това обаче би могло да доведе до сериозно напрежение с братята Джуди и Маги Халваджиян които седят зад други рейтингови продукции, а освен това са обвързали с договори доста топзвезди. \r\nПротивно на очакванията, скандалът с репортера Митко Върбанов не е свалил рейтинга на Господарите, пише „Уикенд“. Репутационни щети обаче са отчетени от Нова, които не можели да преглътнат изцепката.  От телевизията били спокойни, че предаването няма да отиде в друга медия, тъй като бюджета на продукцията е много висок и в момента няма друга телевизия, която да я вземе. \r\n \n\t\t\t\t\t\t", "date": "2018.10.18", "title": "\"Господарите\" най-после аут от ефира!"}
{"url": "http://www.bnews.bg/article/250570-tereza_mey_zagovori_za_vazmozhnost_za_po_dalag_prehoden_period_sled_brexit", "text": "\n Британската министър-председателка Тереза Мей даде знак, че ще обмисли удължаване на т.нар. преходен период \"с няколко месеца\" след като Великобритания напусне Европейския съюз, ход, който, според критиците й, е предателство на Brexit, предаде Ройтерс. По-малко от 6 месеца преди Обединеното кралство да напусне ЕС в най-мащабната промяна на политика през последните 40 години, преговорите за Брекзит замряха заради това как да се процедира с единствената сухопътна граница между британската провинция Северна Ирландия и република Ирландия. \r\n\r\n На среща на високо равнище в Брюксел, докато настроението беше по-приповдигнато към желанието за сделка, улесняваща напускането на Великобритания, няколко лидери и дипломати казаха, че Мей не е предложила нещо ново, за да се предизвика пробив, нужен за придвижване напред. \r\n\r\n Проблемът се върти около т.нар. възвратна блокировка, един вид застрахователна мярка, която да гарантира, че няма да има връщане към твърда граница на остров Ирландия, бивш фокус на сектантски напрежения, ако търговско споразумение не бъде сключено навреме. Удължаването на преходния период може да означава, че ако бъдещото партньорство не е готово, тази блокировка, която досега беше напълно неприемлива за британската страна, не би трябвало да се задейства. Но дори удължаването няма да е спасение от настояването на ЕС, че такава блокировка трябва да бъде договорена, за да се обезпечи сделката. \r\n\r\n \"Друга идея, която се появи и на този етап е само идея, е да се създаде възможност за удължаване на периода на прилагане с няколко месеца, и това наистина ще са само няколко месеца\", каза Мей пред репортери през втория ден от срещата на високо равнище. \"Но въпросът е, че едва ли ще се стигне до това, защото работим, за да гарантираме, че ще постигнем това бъдещо партньорство до края на декември 2020 г.\" \r\n\r\n Същевременно, представител на френското президентство заяви, че Париж не изключва възможно удължаване на преходния период след Брекзит, ако това ще помогне за напредък на преговорите с Лондон, но всяко продължаване може да стане при определени условия, предаде Ройтерс. \r\n\r\n Представителят на Елисейския дворец посочи, че \"това е една от възможностите. Тя не е нито твърдо предложение на 27-те от ЕС, нито е официално поискана от Великобритания\". \r\n\"Това е нещо, което не бива да изключваме. Ако поемем в тази посока, това трябва да бъде съпроводено с определен брой условия\", отбеляза източникът. \r\n \n\t\t\t\t\t\t", "date": "2018.10.18", "title": "Тереза Мей заговори за възможност за по-дълъг преходен период след Brexit"}
{"url": "http://www.bnews.bg/article/250560-skrabna_vest_otide_si_edin_ot_sazdatelite_na_meditsinskiya_universitet_v_plovdiv", "text": "\n Днес се прощаваме с проф. д-р Христо Миленков-патоанатомът, който остана на поста си в Първомайската болница до преклонна възраст. По този повод неговият последовател доц. Бенямин, пише \"Trafficnews.bg\". \r\n\r\n Анави написа: \r\n\r\n „Последният от създателите на Пловдивския Медицински Университет.Изградил Катедра, оставя школа: хиляди лекари, десетки специалисти. Човекът с най-големия трудов стаж в страната: За 65 години през очите, ума и знанията му са минали над 250 000 биопсии. Може би по-точно: съдби! Живя скромно и честно, в хармония с идеите и дълга си.\" \r\n\r\n Професор Христо Миленков е медицински феномен, не само защото въпреки всички трудности и при лошо законодателство, продължава да работи като патоанатом в малка болница каквато е първомайската, а и защото го прави и след 90-те си години, пише Haskovo.net. До края си той бе сред най- добрите специалисти – хистолози на Балканския полуостров. \r\n\r\n Поклон пред паметта му! \r\n  \r\n \n\t\t\t\t\t\t", "date": "2018.10.18", "title": "Скръбна вест! Отиде си един от създателите на Медицинския университет в Пловдив!\r\n\r\n"}
{"url": "http://www.bnews.bg/article/250576-uzhasyavasht_intsident_v_stolitsata_krakata_na_vazrastna_zhena_sa_potrosheni", "text": "\n Смразяващ кръвта инцидент е станал преди минути в столичния квартал „Красно село“, съобщи БЛИЦ. \r\n\r\n По думите на читателка на медията всичко се е разиграло на улица „Ген. Стефан Тошев“ и по-специално на спирката от градския транспорт, която се намира край 20 поликлиника. \r\n\r\n „В един момент чухме зловещи писъци и крясъци. Те идваха от към автобуса, който бе на спирката. Щом погледнахме видяхме зловещата картина“, спомня си читателката. \r\n\r\n По думите й вратите на рейса били затиснали двата крака на възрастна жена. \r\n\r\n „Не знам дали е станало докато жената е слизала или се е качвала, но автобусът, който бе от линия 204, явно я бе затиснал и потеглил, а шофьорът изобщо не е и разбрал какво е станало, докато не започнаха всички да пищят“, спомня си още читателката. \r\n\r\n Рейсът веднага спрял. Жената обаче вече била в безсъзнание. \r\n\r\n „Краката й бяха счупени – личеше си, мятаха се като на парцалена кукла. Горката жена едва дишаше“, казва читателката. \r\n\r\n Веднага на място били извикани медици и полицаи. \r\n\r\n Лекарите по спешност откарали жената към болница, но според читателката те казали, че има сериозна опасност за живота й. Пристигнали и полицаи, който тепърва ще уточняват виновниците за зловещия инцидент. Състоянието и самоличността на тежко пострадалата жена все още не са ясни. \r\n  \r\n \n\t\t\t\t\t\t", "date": "2018.10.18", "title": "Ужасяващ инцидент в столицата! Краката на възрастна жена са потрошени! "}
{"url": "http://www.bnews.bg/article/250561-uzhasyavashti_snimki_ot_intsidenta_s_blasnatata_mayka_ot_avtobus_v_plovdiv_18", "text": "\n Все още не са излезли резултатите от всички изследвания на жената, която бе блъсната от градски автобус в Пловдив, пише \"Марица\". Припомняме, че 33-годишната майка пострада заедно с бебето си на кръстовище в \"Тракия\". \r\n\r\n Детето не е пострадало. Това съобщиха току-що от пресцентъра на Университетската болница \"Свети Георги\" в Пловдив. \r\n  \r\n\r\n \r\n \n\t\t\t\t\t\t", "date": "2018.10.18", "title": "УЖАСЯВАЩИ СНИМКИ от инцидента с блъснатата майка от автобус в Пловдив! (18+)"}
{"url": "http://www.bnews.bg/article/250526-beredin_ne_spira_da_tormozi_totsa_miskata_se_pritesnyava_za_bebeto_si", "text": "\n Мис България 2009 Антония Петрова е в панически страх за бебето си заради заплахите и злобните подмятания от бившия й съпруг Александър Бередин. \r\n\r\n Руснакът не спирал да я тормози в социалната мрежа и често под влиянието на солидно количество алкохол си позволявал да кълне нея и новия й съпруг – Ивайло Батинков, научи „Галерия“ от свои източници. \r\n\r\n Миската, която е бременна в шестия месец, била изключително притеснена негативната енергия на Бередин да не се отрази на бебето. Това е и причината Петрова толкова дълго да крие коремчето си и да отказва коментари относно бременността си. Тя смятала, че ако Александър научи, още повече ще се озлоби към нея. \r\n\r\n Юристката била толкова суеверна, че след всяка разправия с бившия си, измивала коремчето си със светена вода. Антония подробно инструктирала и майка си как да отклонява въпросите на любопитни близки относно това дали ще става баба. \r\n\r\n Макар че коремчето й вече ясно личи, Петрова продължава да увърта. Наскоро в тв предаване миската директно бе попитана дали чака бебе, а тя отговори: „Само се усмихвам“. \r\n\r\n Антония и Бередин сключиха брак през 2012 след дългогодишна връзка, но 4 години по-късно миската поиска развод. През пролетта на тази година Петрова се запозна с бизнесмена Ивайло Батинков и само след три месеца двамата си казаха „Да“ на малка гръцка церемония. \r\n\r\n Както „Галерия“ първа разкри, миската бе вече бременна по време на сватбата. И докато тя успя много бързо да продължи напред, то Бередин все още жали бившата си съпруга. \r\n\r\n Близки до руснака разкриват, че откакто са разделени, почти не изтрезнявал и само за нея говорел – ту я мразел, ту я обичал. Само преди няколко дни Александър сподели във Фейсбук спомен от сватбеното им пътешествие в Сицилия  - снимка, на която с Антония са прегърнати и изглеждат много щастливи.   \r\n \n\t\t\t\t\t\t", "date": "2018.10.18", "title": "Бередин не спира да тормози Тоца, миската се притеснява за бебето си"}
{"url": "http://www.bnews.bg/article/250566-bolniyat_ot_tsiroza_laskin_na_leglo_s_dve_trabi_v_korema", "text": "\n Болният от цироза Иван Ласкин продължава да е на легло в болница. Актьорът, който го загази здраво след години наливане с алкохол, сега има нов проблем – асцит. Това е заболяване при което се натрупва течност в коремната кухина, която се извежда извън тялото му с две тръби, забити в стомаха, разкри пред „Уикенд“ медик от Втора градска болница в София. \r\n\r\n „Причините за появата на болежката са много – като се започне от заболяване на черния дроб или рак и се стигне до застойна сърдечна недостатъчност или проблеми с бъбреците. В повечето случаи обаче е напреднало чернодробно заболяване“, коментира информаторът. \r\n\r\n По думите му предвид състоянието на пациента оставането му в болница е наложително поне за още десетина дни. \r\n\r\n „Корав българин е, не се оплаква, въпреки че положението му не е цветущо. В момента е подут като балон от водата в корема и жълт като платно от чернодробната недостатъчност, но стиска зъби“, допълва медикът. \r\n\r\n Припомняме, че Ласкин бе приет по спешност в болницата с последен стадий на чернодробна цироза, причинена от системна употреба на   етилов спирт. Мнението на лекуващия екип е, че трябва спешно да му бъде имплантиран нов черен дроб. С търсенето на донор са натоварени всички приятели на лошото момче на българското кино. \r\n \n\t\t\t\t\t\t", "date": "2018.10.18", "title": "Болният от цироза Ласкин на легло с две тръби в корема "}
{"url": "http://www.bnews.bg/article/250534-berbatov_pravi_dashterya_si_zlatno_momiche", "text": "\n Димитър Бербатов превърна дъщеря си Деа в новото златно момиче на художествената гимнастика. 10-годишната чаровница е наследила спортния ген на баща. От известно време Деа тренира художествена гимнастика и е доста добра. Момиченцето е записано в частен клуб и тренировките му се провеждат в базата на националния отбор в Бояна, пише „България днес”. \r\nИменно там са избрали да я обучават Бербатов и Елена, тъй като и семейният им дом е наблизо.  Малката е много запалена и изключително съвестна в тренировките. Има и качества, така че може след време да е едно от новите „златни момичета” на България. Често пъти футболистът води сам дъщеря си на тренировките и дори наблюдава част от заниманията й. Той дори записа кратко клипче в „Инстаграм” по този повод. На един от клиповете една от лъскавите топки достигна до Бербатов, който показа, че владее дори и лъскавите кълба в гимнастиката. \r\nПонякога с него е Елена, както и малката им дъщеря Елиа. Тя също проявява интерес към спорта и не би било изненада, ако скоро и нея запишат да тренира. \r\nДоскоро Бербатов криеше дъщерите си от всички, но напоследък често ги води по различни инициативи. Те се появиха публично на благотворителния мач на фондацията на нападателя и тази на Луиш Фиго. \r\nСега, често голмайстор номер едно на националния отбор за всички времена, споделя любопитни моменти с двете момичета. \r\nОт тях става ясно, че Деа, освен спортния ген е наследила и таланта му да рисува. \r\n  \r\n \n\t\t\t\t\t\t", "date": "2018.10.18", "title": "Бербaтов прави дъщеря си „златно момиче”\r\n"}
{"url": "http://www.bnews.bg/article/250558-21_stanaha_zhertvite_na_tragediyata_v_kerch", "text": "\n Броят на загиналите при масовото убийство, извършено от ученик в град Керч на Кримския полуостров, достигна 21 души, предадоха ТАСС и РИА Новости, като се позоваха на руските здравни власти. \r\n\r\n Шестнайсетгодишно момиче, пострадало при стрелбата и експлозията в местен политехнически колеж, почина на борда на медицински хеликоптер, който трябваше да я откара в Симферопол, пояснява РИА Новости. \r\nСанитарната евакуация на пострадали от Керч се осъществява с три хеликоптера Ми-8 на министерството на извънредните ситуации и с два хеликоптера на здравното министерство. Всички те са оборудвани с медицински модули и другата необходима техника, уточнява агенцията. \r\n  \r\n \n\t\t\t\t\t\t", "date": "2018.10.18", "title": "21 станаха жертвите на трагедията в Керч"}
{"url": "http://www.bnews.bg/article/250559-izsledvane_prognozira_demografski_protsesi_u_nas_do_2030_godina", "text": "\n През 2030 година около 20 на сто от населените места в България ще бъдат без нито един жител. Прогнозата е заложена в демографското изследване на доцент Георги Бърдаров и доцент Надежда Георгиева от БАН. \r\nИзследването проследява демографските процеси от началото на века и очертава прогнозните процеси до 2030 година. Доцент Бърдаров опроверга клишето, че у нас има ниска раждаемост и обясни отрицателния естествен прираст у нас с най-високата смъртност в Европа. Според него най-големите проблеми за страната ни са два - бързото намаляване на българския етнос и възрастовата структура, като при жените най-голяма е групата между 65 и 69 години. \r\nСлед 12 години българското население ще бъде концентрирано в шест града - София, Пловдив, Варна, Бургас, Русе и Стара Загора, показва изследването на доц. Бърдаров и доц. Илиева. Около 20 на сто от селищата у нас ще бъдат обезлюдени - най-вече тези в пограничните и планинските райони. За 30-те години от 2001 до 2030 година населението на България ще е намаляло с 1.45 млн. души, но не това според доц. Бърдаров е основният проблем. По-важните са промените на етническата структура - намаляването на българския етнос с 1 млн. души за десет години, съчетан с увеличаване на ромския етнос, който до 2050 година ще достигне около 1.3 млн. души, както и възрастовата структура на населението - при жените най-голямата група е от 65 до 69 години. \r\nДруги проблеми са ниската средна продължителност на живота и емиграцията на млади и активни българи. Според изследването раждаемостта у нас не е ниска, а е нормална за европейска държава с това ниво на развитие и не бива да се сравнява с тази от преди сто години, когато е имало висока детска смъртност. \r\nКато възможни решения за задържане на младите хора у нас и увеличаване на раждаемостта изследователите предлагат вдигане на доходите, социална сигурност като места в детските градини и адекватна медицинска помощ, както и връщане на доверието в институциите. \r\n \n\t\t\t\t\t\t", "date": "2018.10.18", "title": "Изследване прогнозира демографски процеси у нас до 2030 година!"}
{"url": "http://www.bnews.bg/article/250549-avtobus_blasna_mayka_s_kolichka_v_plovdiv", "text": "\n Автобус от градския транспорт блъсна майка, с бебе в количка. Инцидентът е станал днес в Пловдив на кръстовище в жилищен комплекс „Тракия” около 12.20 ч. \r\n\r\n Пострадалата жена е на 33 години. Тя и детето ѝ са в болница. Автобусът е минал през единия ѝ крак. Детето в количката не е пострадало. \r\n\r\n Автобусът се е движел по линия на 18. 47-годишен водач е с отрицателна алкохолна проба. \r\n\r\n По първоначални данни превозното средство е предприело ляв завой по бул. „Съединение” в посока ул. „Недялка Шилева” и е блъснало майката с количката, които били на пешеходна пътека. \r\n\r\n   \r\n \n\t\t\t\t\t\t", "date": "2018.10.18", "title": "Автобус блъсна майка с количка в Пловдив!"}
{"url": "http://www.bnews.bg/article/250551-es_otpuska_pomosht_na_balgariya_za_vazstanovyavane_sled_prirodni_bedstviya", "text": "\n Четири държави членки на ЕС, които бяха засегнати от природни бедствия през 2017 г. — Гърция, Полша, Литва и България — скоро ще получат общо 34 млн. евро помощ от Фонд \"Солидарност\". Това става възможно, след като парламентът и Съветът одобриха предложението на Европейската комисия, съобщава БГНЕС. \r\n\r\n \"Обещахме да не изоставяме нашите държави членки. Обещахме да им помогнем да стъпят отново на краката си. Днес правим конкретни стъпки за изпълнението на тези обещания. До няколко седмици помощта от ЕС ще достигне до тези държави и ще помогне за покриването на разходите за отстраняване на щетите, причинени от природни бедствия в България, Гърция, Литва и Полша\", заяви комисарят по въпросите на регионалната политика Корина Крецу. \r\n\r\n Сумата от 34 млн. евро е разпределена както следва: 2,5 млн. евро за гръцкия остров Кос след земетресението през юли 2017 г., 12,2 млн. евро за Полша след бурите и проливните дъждове през август 2017 г., почти 17 млн. евро за Литва, също във връзка с бурите и дъждовете през 2017 г., и 2,2 млн. евро за България - за бурите и обилните валежи през октомври 2017 г. \r\n\r\n Със средствата от фонд „Солидарност“ ще бъде подпомогнато възстановяването и ще се покрият част от разходите за спешно реагиране, временно настаняване, почистване и опазване на културното наследство. \r\n\r\n От създаването на фонда през 2002 г., след повече от 80 бедствия, 24 държави са получили помощ на обща стойност над 5 млрд. евро. \r\n \n\t\t\t\t\t\t", "date": "2018.10.18", "title": "ЕС отпуска помощ на България за възстановяване след природни бедствия"}
{"url": "http://www.bnews.bg/article/250553-uefa_otstrani_rubin_kazan_za_godina_ot_evroturnirite", "text": "\n Руският тим \"Рубин\" Казан получи забрана да участва в европейските клубни турнири за 1 година. Решението е на УЕФА. \r\n\r\n Причината за наложената санкция е неизпълнение на финансовия феърплей.  \r\n\r\n Забраната ще влезе в сила, ако през следващите 2 сезона отборът се класира за Шампионската лига или Лига Европа. \r\n\r\n Правилото за финансов феърплей бе въведено от УЕФА, за да преустанови влагането на значителни суми в грандовете от Европа, без да търсят печалба. \r\n\r\n В последните години \"Рубин\" е сред редовните участници в груповата фаза на двата големи международни европейски турнири.  \r\n\r\n Отборът може да обжалва наказанието и най-вероятно ще го стори в най-кратък срок. \r\n\r\n   \r\n \n\t\t\t\t\t\t", "date": "2018.10.18", "title": "УЕФА отстрани \"Рубин\" Казан за година от евротурнирите"}
{"url": "http://www.bnews.bg/article/250552-nova_ostavi_karbovski_na_ulitsata_prodava_apartamenta_mu_na_targ", "text": "\n Напускането на Нова телевизия доведе Мартин Карбовски до фалит. След пет годишен спор, продуцентите му от \"Телеман“ го осъдиха на последна инстанция за колосалната сума от 200 000 лева. Водещият ще трябва да се сбогува с апартамента и колата си. \r\n„Телемен“ заведоха дело срещу него, след като той внезапно ги напусна, преди договорът му да е изтекъл. Мартин се премести в несъществуващата днес ТВ 7, за многократно по-висока сума и дори стана продуцент на собственото си шоу. Срещу него бяха заведени три дела от прецаканите му работодатели. Скандалът гръмна преди около 5 години, но едва наскоро, съдът излязъл с решение по случая. То гласи, че журналистът  дължи на бившите си продуценти 105 000 евро. Още преди две години те го осъдили на първа инстанция, а имуществото на телевизионера било запорирано. Под запор е апартаментът му от 194 кв.м.  и колата му. Тъй като Карбовски нямал 200 бона накуп, този месец съдът е постановил оглед на дома му и продажбата на апартамента на търг, пише „Уикенд“. \r\nПреди години журналистът можеше да се похвали със завидно финансово състояние. Апартаментът си тогава закупил с кредити, които изплатил. \r\n \n\t\t\t\t\t\t", "date": "2018.10.18", "title": "Нова остави Карбовски на улицата, продава апартамента му на търг"}
{"url": "http://www.bnews.bg/article/250550-tazgodishniyat_grip_se_ochakva_v_kraya_na_godinata", "text": "\n От следващата година всички възрастни хора ще могат да се ваксинират срещу грип. Това заяви на пресконференция главният държавен инспектор д-р Ангел Кунчев, който представи традиционната преди зимния сезон информационна кампания. \r\n\r\n За имунизирането на пенсионерите са осигурени от държавата 2 млн. лева за ваксини. Към този момент няма информация дали всички пенсионери в България ще се ваксинират. Очакванията на Кунчев са най-малко 10-15% от тази възрастова група да си сложат 4-валентната ваксина, която до голяма степен съвпада с вирусния щам, пише БГНЕС. \r\n\r\n „Няма грипни вируси в България, както е в Европа”, обясни директорът на НЦЗПБ проф. Тодор Кантарджиев. \r\n\r\n В момента има случаи на инфекции от кашлица и дразнене в гърлото с хрема. Това са вирусни заболявания, които не причиняват грип. До края на месеца може да очакваме първите случаи на грипа. За бум може да се очаква в края на тази или началото на следващата година. Препоръката е да не се започва лекуване на грипа с антибиотици. До тях да се прибягва едва след 5-6 дни, когато се вижда, че няма отшумяване на настинката. \r\n\r\n „Острата вирусна инфекция засяга 500 000 смъртни случая всяка година по света”, отчете д-р Скендер Скала, ръководител на офиса на Световната здравна организация в България. \r\n\r\n Затоваот 2013 г. се провежда активна информационна кампания. За начало на грипния сезон се смята месец октомври. Най-уязвими от заразяване са възрастните и бебетата. Най-често вирусът се предава по въздушно-капков път. Препоръката на лекарите е заразените да се движат с марля и да си стоят вкъщи. \r\n \n\t\t\t\t\t\t", "date": "2018.10.18", "title": "Тазгодишният грип се очаква в края на годината"}
{"url": "http://www.bnews.bg/article/250554-sasht_poiskaha_zapisa_s_izcheznaliya_zhurnalist_dzhamal_hashogi", "text": "\n Съединените щати поискаха от Турция запис, за който преди дни беше съобщено от турските власти, че доказва убийството на саудитския журналист Джамал Хашоги в консулството на монархията в Истанбул. \r\n\r\n Това съобщи днес американският президент Доналд Тръмп пред журналисти в Белия дом. Американските власти ще вземат под внимание и доклада и док на държавния секретар Майк Помпео, който в понеделник посети Рияд и разговаря със саудитските власти по случая. \r\n\r\n По думите на Тръмп истината ще излезе наяве до края на седмицата. \r\n\r\n Междувременно вестник „Вашингтон поуст” публикува последната статия на Джамал Хашоги. В материала журналистът критикува липсата на свободни медии в арабския свят. \r\n\r\n През седмицата турските служби два пъти влизаха в саудитското консулство, за да проведат обиск. Във вторник пък Си Ен Ен съобщи, че Саудитска Арабия подготвя доклад, в който ще признае, че Хашоги е бил непреднамерено убит по време на разпит в консулството. \r\n\r\n Джамал Хашоги изчезна на 2 октомври. Видян е за последно да влиза в консулството на Саудитска Арабия в Истанбул, където е трябвало да получи документи за брак. Първоначално от консулството настояха, че журналистът е излязъл от сградата. Годеницата му обаче, която го е чакала в колата, твърди, че това не е истина. \r\n\r\n   \r\n \n\t\t\t\t\t\t", "date": "2018.10.18", "title": "САЩ поискаха записа с изчезналия журналист Джамал Хашоги"}
{"url": "http://www.bnews.bg/article/250567-deputat_ot_nfsb_na_simeonov_se_samorazoblichi_v_ruska_vrazka", "text": "\n Само преди ден депутатите от НФСБ на Валери Симеонов обвиниха Волен Сидеров в защита на руски интереси. Бърза справка в търговския регистър обаче показа, че Волен Сидеров няма никакви търговски взаимоотношения с Руската Федерация. \r\n\r\n Не така стоят нещата с депутата на Валери Симеонов Георги Колев. Оказва се, че Георги Колев е в братска дружба с представителя на Руската федерация Владимир Филипович Коновалов, изразена в акционерното дружество \"К.М.К. ТРИУМФ\" с ЕИК 130372687. \r\n\r\n Интересна подробност според запознати е, че третия акционер пък е приближен до ДПС чрез кръга \"асфалт и бетон\". Най-интересния факт в това акционерно дружество е, че то е с адрес на управление гр. Банкя, ул.\"Шейново\" № 8. \r\n\r\n Наш екип потърси на място въпросното акционерно дружество, но се оказа,че никой не е чувал за него, камо ли пък за 80-годишната Марийка Маринова Колева, която е член на съвета на директорите и майка на депутата Колев, който случайно или не, не е декларирал конфликт на интереси с майка си. \r\n\r\n Още по-интересно се оказа, че на този адрес се намира приватизираното Специализираната Болница за Рехабилитация- Банкя, чийто изпълнителен директор е бил именно депутата Георги Колев . \r\n\r\n В последствие след приватизацията дружеството се свързва с името СБР-Несебър, което се управлява от семейството на депутата и водещия на предаване в СКАТ проф. Цветан Димитров. \r\n\r\n Май всичко започва да мирише на на поговорката \"Крадецът вика: дръжте крадеца!\". \r\n  \r\n \n\t\t\t\t\t\t", "date": "2018.10.18", "title": "Депутат от НФСБ на Симеонов се саморазобличи в руска връзка!"}
{"url": "http://www.bnews.bg/article/250556-nad_55_mlrd_evro_iztocheni_pri_grandiozna_danachna_izmama_v_es", "text": "\n Разкриха колосална данъчна измама, продължила с години, състояла се в източването на 55 млрд. евро от страна на банки от националните бюджети в Европа, което е далеч по-голяма сума от досега предполаганото. \r\n\r\n Това става ясно от съвместно разследване на медии от цяла Европа. Незаконните сделки, известни като \"cum-ex\", разчитат на сложни данъчни измами, които са позволили на собственици на акции да претендират няколко пъти за възстановяване на данъци, платени само веднъж за изплащане на дивиденти - ефективно отклонявайки парите на данъкоплатците в джобовете на инвеститорите. \r\n\r\n Досега оценките за щетите варираха от 5,3 млрд. евро според германското финансово министерство, до 30 млрд. евро според информации в медиите. Но съвместното разследване на европейски медии е стигнало до заключението, че най-малко 55,2 млрд. евро са били откраднати от 11 страни: Германия, Франция, Испания, Италия, Холандия, Дания, Белгия, Австрия, Норвегия и Швейцария. \r\n\r\n Вероятно измислена от известния германски адвокат Хано Бергер, схемата \"cum-ex\" разчита на няколко инвеститора, които купуват и препродават акции в дружество помежду си около деня, когато компанията изплаща дивидента си. \r\n\r\n Акциите променят собственика си толкова бързо, че данъчните органи не могат да определят кой е истинският собственик. Работейки заедно, инвеститорите могат да претендират за множество отстъпки за данъка, платен за дивидента, и да разпределят печалбата помежду си - като бюджета плаща сметката. \r\n\r\n Скандалът \"cum-ex\" за пръв път избухна в Германия през 2012 г., като бяха стартирани шест наказателни разследвания и съдебен процес срещу Бергер и няколко търговци на фондовите пазари. Настоящото разследване, ръководено от сайта за разследваща журналистика \"Correctiv\" и в което участват големи медии като германската обществена телевизия ARD и френския вестник \"Монд\", изчислява щетите за всяка от страните, където схемата е била прилагана. \r\n\r\n В Германия инвеститори са завлекли 31,8 млрд. евро, показват изчисленията на данъчния специалист проф. Кристоф Спенгел от Университета в Манхайм. Междувременно френските данъкоплатци са били ощетени с \"най-малко 17 млрд. евро\", италианските - с 4,5 млрд. евро, датските - с 1,7 млрд. евро, белгийските - с 201 млн. евро. \r\n  \r\n \n\t\t\t\t\t\t", "date": "2018.10.18", "title": "Над 55 млрд. евро източени при грандиозна данъчна измама в ЕС!\r\n\r\n"}
{"url": "http://www.bnews.bg/article/250547-prokuraturata_razkri_kakvo_se_sluchva_sas_severin_sled_pristiganeto_mu_v_balgariya", "text": "\n \r\nВъв връзка със засиления обществен и медиен интерес за действията на прокуратурата по разследването за убийството на Виктория Маринова, пресцентърът на Прокуратурата съобщава следното: \r\n\r\n На 17.10.2018 г., на летище София, в изпълнение на издадена от Окръжна прокуратура – Русе Европейска заповед за арест, германските власти предадоха на българските власти издирвания Северин Красимиров. \r\nСъщият бе обявен за издирване във връзка с повдигнато в негово отсъствие обвинение за изнасилване, представляващо особено тежък случай и за убийство по особено мъчителен за начин и с особена жестокост на Виктория Маринова от гр. Русе. \r\n\r\n Днес в 12,45 часа Северин Красимиров бе транспортиран от гр. София до следствения арест в гр. Русе. \r\nОкръжна прокуратура Русе ще предприеме действия по предявяване на постановлението за привличане като обвиняем на Северин Красимиров и \r\nпровеждане на неговия разпит в присъствието на защитник. \r\n\r\n В рамките на днешния ден, Окръжна прокуратура – Русе е планирала извършване на освидетелстване на обвиняемия с участието на съдебен лекар. \r\nПовече информация за действията на прокуратурата ще бъде предоставена на по- късен етап. \r\n  \r\n \n\t\t\t\t\t\t", "date": "2018.10.18", "title": "Прокуратурата разкри какво се случва със Северин след пристигането му в България!"}
{"url": "http://www.bnews.bg/article/250539-berbatov_vliza_v_bitka_s_hristo_stoichkov", "text": "\n Димитър Бербатов взе окончателно решение, отхвърляйки съветите на хората около себе си, разбра БЛИЦ СПОРТ. Той твърдо се впуска в битка с Христо Стоичков на пазара, след като автобиографиите и на двамата са готови за печат. \r\nКнигата на Ицо отдавна беше планувана да излезе в настоящия период. Това ще се случи на 5 ноември (понеделник) на пищна церемония. За целта Камата ще се върне в България, за да присъства на промоцията на изданието, което е в цели 400 страници и е пълно с любопитни и доста неразказани истории, свързани с живота и футболната му кариера. \r\nБербатов ще стори същото пет дни по-късно – на 10 ноември, когато ще представи своята книга. Припомняме, че именно на тази дата през 1989 година бе сложен край на комунистическия режим в България, а Митко в мемоарите си разказва за това време от живота си, когато е бил малко момче. \r\n„Да, това е датата. Ако няма някакви промени, за тогава е планирано да бъде промоцията на автобиографията на Митко. В момента тя се дописва, но почти всичко е готово”, разкриха източници на БЛИЦ. \r\nСпоред тях книгата на Бербатов ще е в по-малък обем от тази на Стоичков. Причината е повече от ясна – Ицо е преживял доста повече поради факта, че е с 15 години по-възрастен. \r\nБербо беше съветван от свои близки да не се впуска в подобна битка с Ицо – кой повече книги ще продаде на пазара. Първоначалната идея беше неговата автобиография да бъде представена на рождения му ден – 30 януари 2019 година. \r\nВ крайна сметка обаче Митко предпочел да премери сили със Стоичков. Според специални в издателския бранш шансовете на Бербо да спечели са минимални, тъй като рейтингът на Камата е доста по-висок.  \r\n \n\t\t\t\t\t\t", "date": "2018.10.18", "title": "Бербатов влиза в битка с Христо Стоичков!"}
{"url": "http://www.bnews.bg/article/250541-mis_silikon_viktoriya_petrova_otvratena_ot_mazhete_vizhte_kakvo_i_kade_si_tatuira", "text": "\n Виктория Петрова е разочарована от мъжете в живота си и е решила тотално да ги зачеркне. Дори и от тялото си, където все още се мъдрят инициалите на бившия й приятел. \r\n\r\n Силиконовото изкушение изненада последователите си в социалните мрежи с нови татуси, които този път не са посветени на мъже, а на любимото й куче. Миската е изписала името на малкото бижу Айрийн и отпечатък от лапичката й, а над нея е изписала „A paw comforts the soul“, което явено показва, че миската намира радост и утешение само с  любимото си животинче. \r\n\r\n В последно Време Виктория понесе доста огорчения от вече бившия си приятел, който дълго време криеше от нея, че е семеен. За ужас на миската жена му надуши изневярата и прибягна до физическа разправа с Виктория като я ошамари пред собственото й козметично студио. Снимки вижте  \r\n \n\t\t\t\t\t\t", "date": "2018.10.18", "title": "Мис Силикон Виктория Петрова отвратена от мъжете! (Вижте какво и къде си татуира)"}
{"url": "http://www.bnews.bg/article/250543-spas_delev_se_zavrashta_na_terena", "text": "\n Националът Спас Делев ще се завърне на терена тази седмица, след като неговата санкцията е вдигната от КАС. Това разкри адвокат Радостин Василев, който представлява нападателя. \r\n\r\n \"Санкцията от 4 месеца лишаване от състезателни права на Спас Делев е вдигната от международния спортен съд в Лозана Швейцария-КАС, считано от днес. \r\n\r\n Очакаме Спас Делев на терена още тази седмица!\", написа Василев във \"Фейсбук\". \r\n\r\n ФИФА взе състезателните му права 4 месеца заради заведен иск от Берое. Преди две години Делев спря контракта си с \"беройци\" едностранно и отиде в Погон Шчечин като свободен агент.  Все пак, всичко приключи в полза на нападателя, който ще може да усети красотата на играта отново. \r\n \n\t\t\t\t\t\t", "date": "2018.10.18", "title": "Спас Делев се завръща на терена"}
{"url": "http://www.bnews.bg/article/250585-borisov_v_bryuksel_migrantskiyat_natisk_kam_balgariya_idva_ot_gartsiya", "text": "\n „В момента основният поток от мигранти, които заливат Европа, минават през Гърция. България се справя прекрасно с този проблем и всички го признават“, заяви в Брюксел премиерът Бойко Борисов. \r\n\r\n „Не можем да говорим за вторично разпределение на мигрантите, преди да сме решили въпроса с външните граници. Всяка една държава може да се справи, подпомагана от ЕС\", каза министър-председателят  пред журналисти след редовното заседание на Европейския съвет в Брюксел. \r\n\r\n Той посочи, че пред лидерите е изброил най-важните условия за разрешаване на проблема с миграцията - да има политическа воля, да се вземат мерки за ограничаване на достъпа с техника и гранични екипи, да се приоритизират споразуменията с трети държави и при необходимост да се отпуснат средства за опазването на границите на ЕС, както беше направено за България през 2016 г. \r\n\r\n „На базата на тези неща - тогава вече може да говорим за солидарност и вторично разпределение\", отбеляза Борисов.  Той допълни, че му предстои визита в Египет, където ще обсъди темата за миграцията с президента Абдел Фатах Сиси. \r\n\r\n Премиерът определи преговорите за Брекзит като изключително тежки и още веднъж подчерта, че в сферата на сигурността връзките между службите трябва да се запазят. „Всички ние сме убедени, че трябва да се вземат абсолютно всички мерки за киберзащита на ЕС и поотделно, и заедно“, допълни Борисов.  \r\n \n\t\t\t\t\t\t", "date": "2018.10.18", "title": "Борисов в Брюксел: Мигрантският натиск към България идва от Гърция"}
{"url": "http://www.bnews.bg/article/250548-mis_silikon_estetik_izbra_novata_mis_stara_zagora", "text": "\n Неделина Цанева - първата носителка на титлата „Мис Силикон естетик“ избра новата Мис Стара Загора. Красавицата бе поканена да журира традиционния конкурс за най-красивата мацка в града на липите. Цанева предизвика фурор с атрактивната си външност и обра погледите на мъжката половина от публиката. \r\n\r\n \r\n\r\n Силиконката бе в компанията на своята приятелка Кремена Ангелова, собственик на Studio K в Стара Загора. Скоро Неделина подписа договор с един от най-баровските клубове в Букурещ. Миската е впечатлила собствениците на „Old City“ със собственото си шоу Silicone dolls, което представя с още няколко момичета. В края на октомври Неделина Цанева ще представи страната ни на престижния конкурс „Miss Plastic Surgery International“, който ще се проведе в Корея. Именно короната „Мис Силикон естетик“ й дава правото да се състезава на най-престижния световен форум за красавици с естетически издържани корекции. \r\n \n\t\t\t\t\t\t", "date": "2018.10.18", "title": "\"Мис Силикон естетик\" избра новата Мис Стара Загора"}
{"url": "http://www.bnews.bg/article/250544-deputatite_ni_nagradiha_s_novi_danatsi", "text": "\n Без данъчно облекчение за основно жилище и пълен размер на данъка за всички жилища на данъчно задълженото лице, когато повече от едно жилище е декларирано като основно. Това решиха депутатите с приети на първо четене промени в Закона за корпоративното подоходно облагане, с които се изменя Законът за местните данъци и такси и редица други данъчни закони. \r\n\r\n Промени с въвеждане на нов компонент при налога за старите коли, одобриха депутатите. Занапред ще се отчита и екологичен компонент заедно със сегашния имуществен/мощност и година на производство/. Той отчита екологичната категория на колата. Така по-старите автомобили с евросертификати под 3 ще имат утежнения в данъка за сметка на по-новите с евро 5 и 6, обясни председателят на бюджетната комисия. \r\n\r\n Стъпката според нея е доста умерена и налогът ще скочи с не повече от 20-30 на сто. Като се има предвид, че по принцип тези коли са с по-ниско облагане, крайната сума няма да натежи много върху бюджета на собствениците на автомобили, се осмели да каже Менда Стоянова срещу обвинението на левицата, че с тази промяна хората ще обеднеят още повече. \r\n\r\n По отношение на данъчните облекчения за деца и за деца с увреждания се предлага ползването и от двамата родители, когато доходите им не позволяват да се прилагат от единия родител. Целта е да се даде възможност на семействата с по-ниски доходи да прилагат пълния размер на облекчението, пише в мотивите си вносителят-Министерският съвет. Посочените промени ще важат още за тази година. \r\n\r\n За самоосигуряващите се лица се предлага подаването на годишната данъчна декларация, както и на всички други справки, да става само по електронен път. Промените ще се прилагат за годишната данъчна декларация и съответно за справките, за които задължението за подаване възниква след 31 декември 2019 г. \r\n\r\n Повишава се стойността на необлагаемите награди от 30 на 100 лв. от игри, състезания и конкурси, които не са предоставени от работодател или възложител. Те ще се облагат с окончателен данък, вместо с данък върху годишната данъчна основа.  \r\nС поправки в Закон за акцизите и данъчните складове се залага заплащане на пълното задължение за акциз при надвишаване на годишното допустимо производство от 200 000 хектолитра бира от лице с удостоверение за независима малка пивоварна. Разширява се и обхватът на обектите, в които ще се извършва търговия с тютюневи изделия, като се включват всички обекти, в които се зареждат моторни превозни средства, независимо какъв вид горива продават.  \r\n\r\n В Закон за митниците отпада задължението митничарите, с изключение на заемащите технически длъжности, два пъти да декларират своето имотно състояние - веднъж пред директора на Агенция \"Митници\" и втори - в декларацията по закона за противодействие на корупцията. \r\n\r\n Въвежда се праг от 10 000 евро при осъществяване на доставки на далекосъобщителни услуги, на услуги за радио и телевизионно излъчване и на услуги, извършвани по електронен път, по които получатели са данъчно незадължени лица. \r\nДепутатите решиха посредничество при международно осиновяване по Семейния кодекс да бъде освободена доставка.  \r\nПредвиждат се и изменения по отношение на задължението за предоставяне на обезпечение за данъчно задължените лица, които през текущия данъчен период извършват доставки на течни горива над 25 000 лв.. Отпада изискването размерът на обезпечението да не може да бъде по-малък от 50 000 лв.  \r\n\r\n Парламентът реши още да бъде закрит Централният регистър на юридическите лица с нестопанска цел, а към Агенцията по вписванията да бъде създаден регистър на юридическите лица с нестопанска цел, предаде БНР. \r\n \n\t\t\t\t\t\t", "date": "2018.10.18", "title": "Депутатите ни наградиха с нови данъци"}
{"url": "http://www.bnews.bg/article/250564-drama_mladiyat_lyubovnik_na_tsvetanka_rizova_se_varna_pri_zhena_si", "text": "\n Любовният роман между тв звездата Цветанка Ризова и младият доктор Веселин Йолов явно е с написан финал въпреки бурния си сюжет. \r\nВ последните седмици медикът вече не се вясва изобщо до журналистката, не я придружава никъде и Ризова ходи по заведения и на кино и на театър сама или с някоя приятелка, пише „Уикенд“. Колеги на Цветанка шушукат, че в крайна сметка д-р Йолов, който е женен и с дете, се е върнал при майката на дъщеря си. \r\nРизова горско съжалявала, че се е хванала с по-млад мъж и се зарекла в бъдеще да не допуска тази грешка. Заради младокът Ризова приключи 24 годишен брак. Тръпката към атрактивния лекар дала сили на журналистката да сложи край на връзката със съпруга си, който й осигуряваше охолен живот, но й изневеряваше под път и над път. Ризова смятала, че връзката й е провалена и заради медийния шум, който се вдигна около влюбените. \r\n \n\t\t\t\t\t\t", "date": "2018.10.18", "title": "ДРАМА! Младият любовник на Цветанка Ризова се върна при жена си "}
{"url": "http://www.bnews.bg/article/250538-tsvetelina_grahich_zapali_mrezhata_s_goli_snimki_nov_silikon_i_mnogo_tatusi", "text": "\n Много силикон, татуировки и провокативни снимки. Това е стратегията на бившата певица в „Шоуто на Слави“ Цветелина Грахич \r\n\r\n След като напусна Дългия с желания за солова кариера, блондинката така и не успя да пробие. Пухкавата някога Грахич е отслабнала драстично. „Сега съм слаба. Започнах като дете пълничка да работя като певица и всички ми говореха: „Много си пълна!“. Но никога не ми е пукало и просто в един момент реших да пробвам. То пък взе, че се получи по много лесен начин и сега съм доволна“, каза Цвети, цитира „България Днес“. \r\n\r\n  Тя е сложила още силикон в устните и гърдите си. Почти цялото й тяло е покрито с рисунки, които певицата не пропуска да покаже с разголени снимки. Според част от феновете Грахич е прекалила с подобренията по себе си, а заради татусите я сравняват със Сузанита. Снимките вижте \r\n \n\t\t\t\t\t\t", "date": "2018.10.18", "title": "Цветелина Грахич запали мрежата с голи снимки, нов силикон и много татуси"}
{"url": "http://www.bnews.bg/article/250527-bsp_iska_ostavkata_na_fandakova_zaradi_remonta_na_graf_ignatiev", "text": "\n Чашата преля, искаме оставката на столичния кмет Йорданка Фандъкова за драстично нарушаване на Закона за обществените поръчки. Това заяви в студиото на „Тази сутрин” зам.-председателят на Столичния общински съвет (СОС) от БСП Милка Христова по повод на избора на фирма изпълнител за ремонта на ул. „Граф Игнатиев”. \r\n\r\n „Чашата преля, в конкретния случай не става въпрос ремонт на ремонта, не става въпрос и за процедурата контрол на контрола. Не става въпрос за естетическото оформление, става въпрос за драстично нарушаване на Закона за обществените поръчки  ” \r\n\r\n Според нея предложението на Фандъкова да се извърши одит от Вътрешната дирекция, е безсмислено, защото те нямат компетенциите за това. \r\n \n\t\t\t\t\t\t", "date": "2018.10.18", "title": "БСП иска оставката на Фандъкова заради  ремонта на \"Граф Игнатиев\""}
{"url": "http://www.bnews.bg/article/250528-neveroyatno_kuchetata_razbirat_choveshka_rech", "text": "\n Неврофизиолозите смятат, че произнесените с различна интонация думи се възприемат различно, съобщава сп. Frontiers in Neuroscience.  \r\n\r\n Учени от университета Емъри в Атланта заключиха, че кучетата не само разбират човешката реч, но и могат да приспособят поведението си в съответствие с определена тоналност на гласа на господаря си. Било установено, че от мига, свързан с поява на човек в живота им, кучетата започват да възприемат не само речевите особености на господаря си, но и други невербални сигнали - жестове, интонация, настроение.  \r\nОсвен това специалистите констатирали, че кучетата общуват с хора не заради постоянното наличие на храна, а за да станат обект на внимание и да имат положителни емоции. Това потвърждава предишни заключения за социалното им предразположение. \r\n\r\n Учените изяснили също, че мозъкът на кучето \"обича\" да се обучава, доставяйки по този начин радост на стопанина. \r\n\r\n Докато изследвали мозъчната активност у кучета, неврофизиолозите стигнали до извода, че повечето кучешки породи на практика са готови всеки ден да научават нови думи. Но реакцията им към ключови думи ще е нормална, ако са произнесени с определен тон и в определена последователност.  \r\n \n\t\t\t\t\t\t", "date": "2018.10.18", "title": "Невероятно: Кучетата разбират човешка реч!"}
{"url": "http://www.bnews.bg/article/250537-zapodozryan_za_ubiystvoto_na_hashogi_e_zaginal_v_katastrofa", "text": "\n Един от заподозрените за убийството на саудитския журналист Джамал Хашоги е загинал в катастрофа в Рияд,  пише турският вестник Yeni Şafak, цитиран от БНР. Той е лейтенантът от саудитските военновъздушни сили Мешал Саад ел Бостани. \r\n\r\n Хашоги, който беше смятан за критик и противник на управляващата кралска династия и пишеше за „Вашингтон пост“, изчезна на 2 октомври, след като влезе в консулството на Саудитска Арабия в Истанбул. \r\n\r\n Турските медии смятат, че Хашоги е бил убит. Саудитска Арабия засега не е потвърдила смъртта на журналиста. \r\n\r\n Загиналият Ел Бостани е бил в Истанбул на 2 октомври заедно с още 14 саудитци, които според медиите в Турция са участвали в убийството на Хашоги. \r\n \n\t\t\t\t\t\t", "date": "2018.10.18", "title": "Заподозрян за убийството на Хашоги е загинал в катастрофа"}
{"url": "http://www.bnews.bg/article/250555-privikvat_v_sada_interesen_krimi_geroy_po_deloto_za_ubiystvoto_na_georgi_v_borisovata_gradina", "text": "\n С приемане на експертизи и разпит на свидетели в Софийския градски съд продължава делото на убийство на 15-годишния Георги Игнатов. Той беше смъртоносно прободен на 2 юни 2015 година на пейка в столичната Борисова градина. Близо 20 месеца по-късно прокуратурата обвини за това студента Йоан Матев.  \r\n\r\n В съдебната зала бяха изслушани записите от спешния телефон 112 - около 12 по обед, когато Георги беше открит от приятелката си на пейка в Борисовата градина. Лора е и първата, която се обажда с треперещ глас, за да съобщи за намушкания с нож младеж. Повтаря няколко пъти \"бързо\". След нея на 112 се обажда и приятеля на убитото момче - Константин, който упътва линейката към мястото, където лежи Георги.  \r\n\r\n И двамата вече даваха показания в първите заседание по делото и разказаха за първите си действия след трагедията с приятеля им.  \r\n\r\n Сред разпитаните днес свидетели бяха приятелка на убития Георги и съученик на подсъдимия Йоан. \r\n\r\n В списъка на призованите и е Патрик Първев, един от двамата младежи, които бяха осъдени на шест години затвор за побой на 3-годишно дете, за което е трябвало да се грижат. Според запознати Първев и Матев са се запознали в следствения арест.  \r\n  \r\n \n\t\t\t\t\t\t", "date": "2018.10.18", "title": "Привикват в съда интересен крими герой по делото за убийството на Георги в Борисовата градина\r\n\r\n"}
{"url": "http://www.bnews.bg/article/250542-eto_kakvo_imalo_po_belyoto_na_severin_kogato_se_pribral_vkashti_sled_ubiystvoto", "text": "\n Кръв имаше по дънките му и по долните му гащи. Хвърли ги за пране, ама аз нямах време да ги изпера, щото имах друга работа. Не е докарвал никакви вещи. Седна на леглото, плака, беше целият червен. Питах го какво стана, а той само повтаряше, че не знае. \r\n\r\n Това разказва пред \"Телеграф\" приятелката на Северин – Емел. Обяснил й, че ударил момче. \r\n\r\n „Не вярвам Селяйдин да е извършил туй нещо, не искам да лежи в затвора”, каза още тя. Ако обаче получел присъда, щяла да му ходи на свиждане. Той изкарвал някой лев, като разтоварвал стоки. „Не знам какво точно – кашони с обувки, други такива неща разтоварваше от камиони. На частно го викаха, отиваше за час-два и се връщаше с пари”, посочи още тя. \r\n\r\n За рода на Северин знае, че родният му баща е умрял в затвора, където лежал за кражби, но не може да каже дали е от болест, или се е самоубил. Чичото на Северин и брат на баща му в момента бил в затвора, лежал там от „бая време”, има още една година и щял да излезе на свобода. Чичото бил осъден за кражби на злато и пари. \r\n  \r\n \n\t\t\t\t\t\t", "date": "2018.10.18", "title": "Ето какво имало по бельото на Северин когато се прибрал вкъщи след убийството!"}
{"url": "http://www.bnews.bg/article/250531-nyama_milost_ubietsat_na_dots_neykov_ostava_zad_reshetkite", "text": "\n Пловдивският апелативен съд остави за постоянно в ареста 42-годишния Илия Стоичков, който е арестуван и обвинен за жестокото убийство на доц. Стефан Нейков в града под тепетата, съобщиха от пресцентъра на съда. \r\n\r\n Шофьорът на камион е обвинен в това, че на 3 юли т.г. умишлено е убил преподавателя от Института по растителни генетични ресурси в Садово. Нейков е получил тежки наранявания по главата и тялото, множество кръвонасядания, две рани на главата, емболия, множество счупени ребра и кръвонасядания. Освен това обвиняемият Илия Стоичков се изгаврил с него. Той разкъсал аналния отвор на пребития, като е пъхнал бухалката в него. \r\n\r\n След убийството Стоичков и 32-годишната му съпруга задигнали и златен синджир от жертвата, след което младата жена го оставила в заложна къща в Стамболийски. \r\n\r\n Според съда няма промяна в обоснованото предположение относно авторството на престъплението. По делото са направени огледи на местопрестъплението, разпити на свидетели, изготвени са фотоалбуми и са приобщени веществени доказателства. \r\n\r\n Апелативните магистрати считат, че няма опасност обвиняемия да се укрие, но съществува реален риск той да извърши друго престъпление при по-лека мярка за неотклонение. Тази опасност се извежда от механизма и начина на извършване на престъплението, както и последващите действия на Илия Стоичков след деянието. \r\n\r\n Определението на апелативния съд е окончателно.  \r\n \n\t\t\t\t\t\t", "date": "2018.10.18", "title": "Няма милост: Убиецът на доц. Нейков остава зад решетките!"}
{"url": "http://www.bnews.bg/article/250532-ivancheva_i_petrova_otnovo_ne_se_bil_zapoznali_s_materialite_po_deloto", "text": "\n \r\nПродължава делото срещу бившия кмет на столичния район Младост Десислава Иванчева, нейната заместничка Биляна Петрова и Петко Дюлгеров, който също е бивш кмет на района. След зрелищен арест на столичен булевард през април Иванчева бе обвинена за искане на подкуп в особено големи размери, а Петрова и Дюлгеров са сочени за нейни помагачи. \r\nНа днешното заседание ще бъдат разпитани 11 свидетели, сред тях е главният архитект на София Здравко Здравков, бившият пиар на Иванчева Петър Кърджилов, напусналият поста временно изпълняващ длъжността кмет на „Младост” Владимир Клисуров, бившият зам.-кмет Никола Вапцаров, служители на районната администрация и др. Съд отложи с час началото на заседанието, а причината е, че Петрова поиска да ѝ се даде време, за да се запознае с показанията на 11-те свидетели, предаде БГНЕС. \r\n„Вярно е, че получих материалите по делото, но това се случи на 16 октомври, след 17 ч. Информацията е много, а времето твърде кратко, за да се запозная с казаното от свидетелите. Тази информация е изключително важна, защото идва от служители на Столичната община. Моля делото да се отложи, за да имам повече време да се запозная с материалите”, каза в съдебната зала Петрова. \r\nТя се оплака и от това, че не може да се среща тайно с адвокатите си и разговорите им стават достояние на охраната. Петрова добави, че са лоши условията в помещението на Сливенския затвор и че през целия ден там е тъмно, а тя има проблем със зрението. \r\n\r\n Съдия Иво Хинов заяви, че единствено може да даде време, за да се запознае със свидетелските показания, но другите обвинения ги намира за неоснователни. \r\nОтстраненият кмет Десислава Иванчева подкрепи искането на заместничката си и подчерта, че за пореден път те разполагат с малко време, за да се запознаят с обвиненията срещу тях и помоли това да се промени. \r\n \n\t\t\t\t\t\t", "date": "2018.10.18", "title": "Иванчева и Петрова отново не се бил запознали с материалите по делото"}
{"url": "http://www.bnews.bg/article/250529-borisov_za_skandalite_pri_obedinenite_patrioti_nito_se_interesuvam_nito_sam_informiran_nito_mi_e_rabota", "text": "\n От Брюксел премиерът Бойко Борисов коментира раздора при обединените патриоти. \r\n\r\n Той не пропусна да подчертае и стабилността на управляващата коалиция, въпреки постоянните интриги между членовете на \"Обединени патриоти\". Според Борисов там си имали \"свои правила, за които нито се интересувам, нито съм информиран, нито ми е работа\". \r\n\r\n \r\n\"Преди 2-3 дена г-н Сидеров беше при мен с Бареков в Министерския съвет, днес след заседанието половин час говорихме с вицепремиерите Симеонов и Каракачанов по темите, по които има какво да правим заедно. Ежедневни станаха техните спорове, не намирам дори за интересно да ги коментирам.\" \r\n\r\n Евентуалното прогонване на руски дипломати заради случая \"Скрипал\" към този момент \"не стои на дневен ред, но много внимателно, с пълния обем енергия на службите, работим по всеки сигнал по всички тези въпроси\". \r\n\r\n Това заяви премиерът Бойко Борисов по време на посещението си в Брюксел за срещата на лидерите от Европейската народна партия (ЕНП). \r\n\r\n Той коментира темата часове, след като председателят на парламентарната група на ГЕРБ Цветан Цветанов допусна недвусмислено, че България може да се присъедини към западните страни, предприели действия срещу Русия. \r\n\r\n Вчера неговият заместник  . \r\n\r\n \r\n\"Цветан Цветанов винаги е бил по-краен в тези искания, но накрая решенията ще вземаме ние. Към този момент това не стои на дневен ред, но много внимателно, с пълния обем енергия на службите, работим по всеки сигнал, по всички тези въпроси. Никога не съм упреквал някого, докато нямам доказателства. Факт е, че има влизане в България на различни хора, наблюдавани от евроатлантическите служби и работим в пълна координация с евроатлантическите служби\", посочи Борисов, цитиран от БТА. \r\n\r\n \r\nВъпреки че отрече страната ни да обмисля прогонване на лица, свързани с руските служби, Борисов намекна, че управляващите имат достатъчно данни за кибератаки, извършвани по отношения на български институции. Наскоро Великобритания и Холандия обвиниха руското ГРУ в глобален киберзаговор. \r\n\r\n \r\n\"Работим активно и прецизно с нашите евроатлантически партньори и служби, и когато има подобни деяния, извършени с разобличавания и кибератаки, и подобни действия, много внимателно ги наблюдаваме. Няколко пъти преди европредседателството кибератаките срещу Министерския съвет и основни министерства бяха ужасни. Един петък, за да не заразят цялата система, ги накарах да изключат машините от контактите, за да предотвратим такъв набег\", добави премиерът. \r\nБорисов обаче не пропусна да подчертае, че същевременно с това правителството цели да постигне \"по-прагматични отношенията ни в сферата на бизнеса между България и Русия – газовият хъб, туризмът, стокооборотите, които се вдигнаха\". \r\nПо повод преговорите за Брекзит, министър-председателят изрази надежда, че няма да се стигне до излизане на Великобритания от ЕС без сделка. \r\n\"Важно е да намерим възможно най-добрия изход за всички. Англичаните си тръгнаха, не ние, това е техният избор. Не бива да се подвеждаме по емоциите, защото след това ще страдат хиляди хора, а и със сигурност ще се отрази на финансите, икономиката, на всичко в Европа. Емоционален човек съм, но когато взимам важни решения, съм много хладнокръвен. Особено по линия на сигурността. Английските служби са от най-добрите в света. Особено в тази сфера, по линия на службите, ще настоявам по никакъв начин да не се промени координацията в работата между европейските и английските служби\", отбеляза Борисов. \r\nПопитан каква може да бъде подготовката за раздяла без сделка с Лондон, той заяви, че това е лошият вариант, като финансово-икономическата криза. Както и да се готвиш, няма как да се подготвиш за подобно нещо: \"Видяхме в САЩ се подготвиха за урагана \"Майкъл\" – стотици изчезнали\". \r\nБорисов съобщи, че на срещата на лидерите от Европейската народна партия е получил извинения за политическите реакции на убийството на Виктория Маринова. \r\n\"Запознах всички колеги, едно голямо \"извинявай\" от всички поред, за това, че се поддадоха на базата на фалшиви новини – подобна реакция, да се очерни една държава. Не сме били нито в хипотезата на Малта, нито на Словакия... Заради изборите много от политическите партии в Европейския парламент се опитаха да ползват един брутален, гаден, криминален случай, който за съжаление се случи на българска гражданка, да използват политически за атака на една от най-силните си партии в ЕНП\", обобщи премиерът. \r\n\r\n \r\nПо отношение на предстоящите евроизбори и кандидат-председателят на ЕК, който евентуално ще бъде подкрепен от ГЕРБ, той коментира, че това ще стане ясно на заседанието на ЕНП следващия месец в Хелзинки. По думите му на настоящата среща е обсъждано положението с партията Фидес на унгарския премиер Виктор Орбан. \r\n\"Казах, че за университетите и неправителствените организации, за някои негови изказвания винаги съм му казвал в очите, че съм против. Никога не бих го направил и не го правим в България, но за миграцията той беше единственият, когато обяснявах как трябва да го направим, и за радост сега всички отчитат, че моделът за справяне с миграционна криза на външна граница на ЕС е България\", отбеляза премиерът. \r\n\r\n \r\n  \r\n\r\n \r\n  \r\n \n\t\t\t\t\t\t", "date": "2018.10.18", "title": "Борисов за скандалите при обединените патриоти: Нито се интересувам, нито съм информиран, нито ми е работа..."}
{"url": "http://www.bnews.bg/article/250530-tragediya_vav_varna_shofyor_ubi_peshehodets_na_patnoto_platno", "text": "\n Днес, след 10:30 часа, на бул. „Атанас Москов”, е възникнало ПТП, съобщиха от ОДМВР-Варна. \r\n\r\n Според първоначалната информация водачът на л.а. „Фиат” Г.М. (33 г.) от Добрич, по време на движението си в лява пътна лента в посока ул. „Девня”, блъска пешеходец, който пресича пътното платно. Вследствие на инцидента пешеходецът е загинал на място. \r\n\r\n Към момента текат действия по разследване на произшествието за изясняване на детайли и обстоятелства около случилото се. Изяснява се също самоличността на загиналия. \r\n \n\t\t\t\t\t\t", "date": "2018.10.18", "title": "Трагедия във Варна: Шофьор уби пешеходец на пътното платно!"}
{"url": "http://www.bnews.bg/article/250535-izmisliha_novi_globi_100_leva_nakazanie_ako_chatish_po_telefona_i_presichash_ulitsata", "text": "\n 100 лева глоба грозят всички пешеходци, които пресичат и говорят или пишат по телефона. Това предвиждат готвени промени в Закона за движение по пътищата, пише \"Монитор\". \r\n\r\n Частта, която се отнася към Пътна полиция след разделянето му на три, се очаква да бъде дописана в близките дни. С поправка в чл. 113 от закона към него ще бъде добавена точка 1а, в която е записано да не използват мобилен телефон, преди да навлязат и по време на пресичането на платното за движение. Предвижда се и нова точка 6 към чл. 81- \"Да не използват мобилен телефон по време на управление на двуколесно превозно средство, освен при наличие на устройство, позволяващо използване на телефон без участието на ръцете му\". Последната промяна се отнасяла за колоездачите. \r\n\r\n Вносителите на поправките в закона аргументират предложението си с големия ръст на загинали пешеходци. Само за една година убитите на пешеходна пътека в България са се увеличили над четири пъти. През 2016 г. на пешеходна пътека са загинали 6 души. \r\n\r\n През 2017 г. обаче броят им нараства до 26 човека. Общият брой на загиналите пешеходци през миналата година е 158 души. Много от тях обаче са пресичали неправилно. Цифрите от МВР показват още, че годишно глоби от 50 лева за неправилно пресичане са отнесли около 5 хил. души. \r\n\r\n До 2015 г. няма нито един загинал на пешеходна пътека извън населено място, но през 2017 г. четирима души са загубили живота си на подобно място. Именно заради това се обмисля и въвеждането на по-строги ограничения на скоростта на тези участъци. \"Много често и от началото на годината виждаме, че са доста завишени пътнотранспортните произшествия с пешеходци. Причината не е само на водачите, тук има вина и самият пешеходец. Можем да кажем, че той има предимство на пешеходната пътека, но нашият призив е, когато я пресичат, да се огледат и да преценят приближаващите се автомобили с каква скорост се движат и дали имат възможност успешно да преминат. Имаме доста произшествия с пешеходци на автомагистрала, където по никакъв начин не трябва да има такива, както и колоездачи\", обясни шефът на \"Пътна полиция\" Росен Рапчев. \r\n \n\t\t\t\t\t\t", "date": "2018.10.18", "title": "Измислиха нови глоби: 100 лева наказание, ако чатиш  по телефона и пресичаш улицата"}
{"url": "http://www.bnews.bg/article/250536-nova_tv_totalno_natirila_tsolova", "text": "\n Анна Цолова няма да прави ново предаване по Нова. Журналистката е напуснала медията още през февруари, но съобщава това едва сега, в интервю за сп. „Жената днес“. \r\n\r\n Цолова бе свалена от ефира на Нова, където водеше заедно с Виктор Николаев сутрешния блок „Здравей, България“, през септември миналата година. Обяснението бе, че подготвя ново „лайфстайл“ предаване. Предаването не започна, а продължителното мълчание за отсъствието на журналистката подхранваше слуха, че е отстранена заради неудобни въпроси. \r\n\r\n „Миналото лято, в един особен момент телевизията ми предложи да започна подготовка за ново предаване извън новините и актуалната журналистика. Защо предаването не е в ефир? Не мога да отговоря на този въпрос. Мога само да кажа, че последните телевизионни проучвания показваха високо зрителско одобрение и доверие към мен и работата ми. През февруари, по мое желание, прекратих трудовия си договор с Нова“, казва Цолова пред „Жената днес“. \r\n\r\n Журналистката споделя, че действително готвела телевизионен проект, различен от публицистиката – и обмисляла от доста време да напусне активната журналистика: \r\n\r\n „Не бях планирала момента, в който това се случи“. \r\n\r\n Запитана кой е избрал този момент, Цолова отвръща: \r\n\r\n „Въпросът не е към мен.“ \r\n\r\n Бившата водеща на „Здравей, България“ обяснява, че у нея е изчезнал двигателят, който ѝ дава енергия да е „на педала“ по 15 часа на ден: \r\n\r\n „Всеки взема решението си как да продължи, за да може да гледа хората в очите и да е чист пред съвестта си. И не трябва да позволява това, което не може да промени, да промени самия него.“ \r\n\r\n Мълчанието си около напускането на „Здравей, България“ Анна Цолова обяснява така: \r\n\r\n „Мълчанието понякога казва повече от всички думи. За мен това е минало. Журналистът трябва да говори основно чрез работата си и по-малко за работата си. Това правех и аз. Като журналист съм говорила всеки ден и съм била честна със зрителите до последния си ефир. Защото така я разбирам професията – да слугуваш на фактите, а не на друго. Другото не се нарича журналистика. \r\n\r\n През последната година чух безкрайно много пъти израза „Липсваш на екрана“. Казват ми го и познати, и непознати хора. Благодаря им от сърце. Днес обаче имам други планове за професионалното си развитие. Не виждам бъдещето си в новините и публицистиката.“ \r\n\r\n Цолова твърди, че никога не се е приемала за остър журналист – и била учудена, „че нормални и задължителни въпроси се приемат за смелост, героизъм и острота“: \r\n\r\n „Задавала съм въпроси, според съвестта си и според стандартите, на които смятам, че трябва да отговаря един журналист. Но всяко нещо има своя край. През последните години виждам, че не малко колеги напуснаха активната журналистика. Явно не само аз съм се чувствала така.“ \r\n\r\n В момента журналистката се занимава с обучения под наслов „Говори, за да те видят“. \r\n\r\n \"Площад Славейков\" \r\n \n\t\t\t\t\t\t", "date": "2018.10.18", "title": "Нова тв тотално натирила Цолова! "}
{"url": "http://www.bnews.bg/article/250533-ninova_otvarna_na_buntarite_v_bsp_sashto_s_pismo", "text": "\n След като 50 видни социалисти възнегодуваха от соцлидерката Корнелия Нинова, посочвайки формален повод - смяната на главен редактор на партийния орган \"Дума\", седмица по-късно Корнелия Нинова им отговори също писмено в 5 точки и отрече всички обвинения. \r\n\r\n Членовете на Националния съвет са получили на електронната си поща вчера следобед писмото на Нинова, но повечето не бяха го прочели оттам, а от самия партиен вестник \"Дума\", където днес е публикувано, пише Канал 3. \r\nУважаеми другарки и другари, \r\nДами и господа, \r\nИзпълнителното бюро на БСП обсъди позицията ви относно вестник \"Дума\" и \"Визия за България\". Изненадани сме от твърденията в нея, които се разминават с фактите. \r\n1. Вие пишете, че “в случая имаме особено красноречив пример на все по-безпардонно провежданата практика за пълно пренебрегване на ролята и правомощията на НС на БСП като ръководен орган на партията между заседанията на нейния Конгрес, ясно и недвусмислено записани в нашия Устав. Връх на тази практика стана представянето на документа проект \"Визия за България\" - възможно най-отговорна заявка за политическо доверие от страна на обществото - без каквото и да е било разглеждане и одобрение на Националния съвет”. Това не отговаря на истината. \r\nУважаеми другари, за пръв път \"Визия за България\" беше представена пред Националния съвет на 21 юли 2018, в зала 3 на НДК. Освен членовете на Националния съвет, участие взеха - парламентарната група на БСП за България, председатели на областни и общински съвети на БСП, Общопартийната контролна комисия и кметове, издигнати и подкрепени от БСП. Това е най-широкият партиен актив. По време на дискусията, в която участвахте, никой от подписалите се в подписката до Изпълнителното бюро на БСП не оспори начина на представяне на Визията. Нещо повече - вие бяхте активни участници в обсъждането й. Другарят Пирински направи изказване, в което отбелязва както положителните страни на документа, така и отправи много конструктивни предложения за ролята и мястото на Конституцията и социалната държава. Другарят Божинов, също подписал подписката, се включи в обсъждането. Той отправи критични бележки по работата на парламентарната група, но се солидаризира с много от казаното във Визията: “и веднага искам да се солидаризирам с това, което каза председателят - тука не трябва да разбирате погрешно моето позоваване - председателят в своето слово каза, че тази система не е отделна и паралелна на политическата система, а е проникнала във всички политически партии и елементи на настоящата политическа система. Това изрично го подчерта в своето слово, което аз адмирирам”. За нас е изненада, че същите хора, членове на НС, които на 21 юли присъствахте и взехте активно участие в дискусията, днес твърдите, че \"Визия за България\" не е разглеждана от НС и по този начин се пренебрегват ролята и правомощията му. Тъй като постоянно внушавате, че партията се управлява еднолично и не се зачита волята на колективните органи, бихме искали да ви информираме за следното: при председател Сергей Станишев, за същия период от 2,5 години, са проведени 22 заседания на НС на БСП; при председател Михаил Миков, за същия период от време - 22 заседания; при председател Корнелия Нинова - 24 заседания. Смятаме, че това опровергава твърдението ви за неглижиране ролята на органа. \r\n2. Пишете, че Изпълнителното бюро е взело “решение за смяна на главния редактор на в. \"Дума\". Това не отговаря на истината. Таня Генева никога не е била главен редактор на вестника. Тя е назначена за зам.-главен редактор от Михаил Миков и до ден днешен заема този пост. Нито е уволнявана, нито е сменяна от него. \r\n3. Твърдите, че Йордан Мичев е избран за главен редактор. Това също не отговаря на истината. Йордан Mичев е назначен за зам.-главен редактор и е временно изпълняващ длъжността главен редактор с 6-месечен изпитателен срок. \r\n4. Твърдите, че е нарушен чл.59 (2) от Устава на БСП, който гласи, че главните редактори на печатните и електронните издания се определят от Националния съвет на БСП. Това също не е истина. Уставът не е нарушен. Йордан Мичев не е главен редактор на в. \"Дума\". Той е временно изпълняващ длъжността. Изпълнителното бюро на БСП реши след изтичане на изпитателния му срок, Съветът по духовна сфера, култура и медии на НС на БСП да внесе предложение за избор на главен редактор в Националния съвет и членовете му да решат кой да оглави вестника, както е записано в Устава.       \r\n5. Може би най-същественото от вашата подписка - тревожната квалификация за ограничаване свободата на словото. Уважаеми другари, от избора на новото ръководство на партията, вече 2,5 години нито един журналист не е уволнен, на нито един журналист не е оказван натиск какъв материал да публикува и какъв не. Всички са на работните си места и биха могли да потвърдят това. Много от вас са получавали свободна трибуна за критични материали за работата на ръководството на страниците на вестника. Новото ръководство положи всички усилия да спаси вестника от фалит. Никога не сте поставяли въпроса за издръжката на вестника, за условията на работа на журналистите, за заплащането на труда им. Оказа се, че и мнозина от вас като членове на Националния съвет дори не са се абонирали за вестника. Може би за вас не е съществено, но ИБ на БСП завари следната ситуация: дългове в размер на 399 236 лв. - изплатихме ги; неизплатени заплати на журналисти, които бяха пред напускане на вестника, в размер на - за вътрешни автори 31 000 лв.; за външни автори - 66 000 лева; за колумнисти - 16 000 лв.; задължения за осигуровки - 12 200 лв., по договори с информационни агенции - 36 000 лв.; за печат - 236 436 лв. Всички тези задължения са изплатени. Бяха увеличени и заплатите на журналистите във вестника. Разбира се, парите не са най-важното, когато имаш голямата цел \"Дума\" да заема уникално място и роля в политическия живот на страната. Но усилията ни да спасим вестника показват отношение и желание на всяка цена той да бъде трибуна на истината, обективността, свободата и силата на левите идеи. \r\nУважаеми другари, \r\nМястото на този спор е заседанието на НС на БСП, където винаги сте изразявали свободно мненията си и решенията се взимат демократично с гласуване и с мнозинство. \r\nИзпълнително бюро на НС на БСП \r\n \n\t\t\t\t\t\t", "date": "2018.10.18", "title": "Нинова отвърна на бунтарите в БСП, също с писмо"}
{"url": "http://www.bnews.bg/article/250516-krim_v_tridneven_traur_zhertvite_veche_sa_20", "text": "\n Жертвите на вчерашното въоръжено нападение срещу политехническия колеж в град Керч на полуостров Крим вече са 20, съобщиха местните власти. \r\n\r\n Вече са известни имената на всички загинали. Единайсет от жертвите са непълнолетни. Седем от ранените остават в крайно тежко състояние, съобщи министърът на здравеопазването Вероника Скворцова. \r\n\r\n Разследващите работиха на мястото на трагичния инцидент през цялата нощ. Те установяват с кого е общувал заподозреният за престъплението 18-годишен студент Владислав Росляков, какви социални мрежи е посещавал, какви книги е чел, бил ли е в конфликт със състуденти или преподаватели. \r\n\r\n Стана известно, че Владислав сам е изготвил двете взривни устройства. Едното беше задействано в столовата на колежа, а другото беше намерено в личните вещи на младежа, след като той се самоуби. \r\n\r\n Оръжието на престъплението е ловна пушка „Бекас“ руско производство. Владислав я е купил от местен магазин през септември, веднага след като е получил разрешително за оръжие, а няколко дни преди нападението си е купил 150 патрона за пушката. Упражнявал се е да борави с нея в местния клуб по стрелба. \r\n\r\n Владислав беше открит мъртъв в библиотеката на втория етаж. Разследващите твърдят, че се е самоубил. Родителите му са живеели разделени. Баща му е инвалид, а майка му работи като санитарка в местния онкологичен диспансер. Предполага се, че е членувала в забранената в Русия през август миналата година секта „Свидетелите на  Йехова“. Състудентите на Владислав го описват като много затворен и необщителен. \r\n\r\n В Крим е обявен тридневен траур в памет на жертвите. Учебните заведения работят по график, но под засилена охрана. \r\n\r\n   \r\n \n\t\t\t\t\t\t", "date": "2018.10.18", "title": "Крим в тридневен траур, жертвите вече са 20"}
{"url": "http://www.bnews.bg/article/250546-ekskluzivno_ataka_iska_ostavkata_na_valeri_simeonov", "text": "\n След като вчера НФСБ поиска отстраняването на Волен Сидеров като председател на парламентарната група на Патриотите, днес от „Атака” заговориха, че би могло да се мисли за отстраняването на Валери Симеонов като вицепремиер. \r\n\r\n Самият Сидеров не коментира темата, тъй като отсъства заради посещението си в Молдова.  \r\n\r\n Въпросът със сигурност ще бъде поставен на коалиционния съвет между „Обединени патриоти” и ГЕРБ, който ще се проведе в понеделник.  \r\n \n\t\t\t\t\t\t", "date": "2018.10.18", "title": "Ексклузивно: \"Атака\" иска оставката на Валери Симеонов"}
{"url": "http://www.bnews.bg/article/250524-ivayla_bakalova_hvanala_veso_bradata_na_kalap", "text": "\n Мис България 2001 Ивайла Бакалова зарязала ресторантьора Веселин Денков след негова изневяра, пише „Галерия“. Двамата са разделени от няколко месеца, а милионерът има сериозна връзка с новата си – собственичката на верига магазини за цветя Весела Дякова. \r\n\r\n Именно с нея Денков кръшнал на Бакалова в началото на лятото. Миската веднага научила от „доброжелатели“, че й слагат рога, и развалила годежа с ресторантьора. \r\n\r\n Близки до Ивайла разказват, че смуглата красавица не страдала никак от раздялата. „Беше й писнало от него и без това. Дойде й до гуша от скъперничеството и дребнавостта му“, твърдят нейни приятелки. И допълват, че откакто не е с Денков, Бакалова буквално разцъфнала. \r\n \n\t\t\t\t\t\t", "date": "2018.10.18", "title": "Ивайла Бакалова хванала Весо Брадата на калъп"}
{"url": "http://www.bnews.bg/article/250520-bivshiyat_svekar_na_viktoriya_marinova_tya_ne_e_bila_ubita_samo_ot_edin_chovek", "text": "\n Бившият свекър на Виктория Маринова - журналистът Румен Максимов изказа версия, която бе коментирана от някои - че снаха му Виктория не е била убита само от един човек. Той се съмнява в официалната версия, че извършителят е само Северин Красимиров, защото тя била и в отлично физическо състояние. \r\n\r\n „Че Северин е убиецът, категорично е доказано с ДНК-пробите. Тези в Германия съвпадат напълно с взетите тук. Ще изчакаме новите проби. Но така или иначе, дълбоко в мен ме гложди мисълта, че твърде вероятно е да не е бил сам. Вики не беше човек, който би се дала лесно, на когото й да е. Тя бе млад, здрав човек, спортуваше редовно. Другият вариант е натрупване на голям брой случайни съвпадения, особено при този удар, който специалистите определят като южна лапа. След него се получава силен кръвоизлив от носа към гърлото, при който кръвта не може да изтече навътре. Ако е било това, това е било нещо наистина нещо много жестоко”, заяви в по bTV Румен Максимов. \r\n\r\n Той разкри, че дъщеричката на Виктория вече знаела за смъртта на майка си: \"Стараем се възможно по най-лекия начин да й обясним, че мама я няма. Тя го е приела като факт, но така или иначе чува различни неща да се говорят, но търсим най-меката форма за разговор. Но лично за мен най-тежкото ще бъде след година две, когато започне да разбира\", разкрива Румен Максимов. „Дъщерята на Вики вече започва да задава въпроси, а ние се стараем по най-лекия и достъпен начин да й кажем, че мама вече я няма и тя го е приела. Но чува, че се говорят разни неща й... Правим консултации с психолози, но за мен най-тежкото ще е след година, две, когато внучката ще започне наистина да осъзнава какво се е случило”, заяви той.  \r\n\r\n Запитан, ще каже ли нещо Северин в съда, той отсече: „Едва ли. Нещо се казва на човек, а той за мен вече е престанал да бъде човешко същество. Какво бих казал на едно неовладяно животно.” \r\n  \r\n \n\t\t\t\t\t\t", "date": "2018.10.18", "title": "Бившият свекър на Виктория Маринова: Тя не е била убита само от един човек!"}
{"url": "http://www.bnews.bg/article/250522-sinat_na_madam_multi_tane_v_luks_na_sen_trope_sled_provaleniya_godezh", "text": "\n Синът на някогашния най-богат българин Илия Павлов – Илия-Калоян, се е отдал на бохемски живот, след като бе изоставен от годеницата си Аби. Младежът, чийто крак почти не стъпва в България, не спира да обикаля света и посещава само топ дестинации. \r\n\r\n Голяма част от лятото Павлов-младши прекарал в компанията на пиара на майка си Сандро Рубини, с когото били големи приятели. Двамата посетили почти всяко баровско местенце в Европа, като най-много се задържали в Сен Тропе. В ултра луксозния курорт Илия и Сандро похарчили хиляди евра в тузарския плажен клуб „Ники Бийч“ – любим на звезди от ранга на Парис Хилтън, която преди няколко години пръсна там около 300 000 евро само за шампанско за няколко часа престой. \r\n\r\n Заведението е известно с невероятните си партита и неповторима атмосфера, висококачествена храна и питиета и разбира се – умопомрачителни цени, като най-евтиното шампанско е 150 евро, пише „Галерия“. \r\n\r\n Сандро и Илия без никакви финансови притеснения се черпели редовно с изискано вино от най-добрите реколти и марки и наблягали главно на суши, салати и гурме предястия. Според простите изчисления само за един обяд Илия е платил няколко хиляди евро. \r\n\r\n Там се завъртали изкусни танцьорки, а и завързвали запознанства със знойни красавици. Илия-Калоян е необвързан от няколко месеца. Наследникът на Дарина Павлова премина през две сериозни връзки, които приключиха с тежки раздели. Преди две години той беше лудо влюбен в американката София, но майка му хич не я одобрявала. Разделят се и той се влюбва в друга американка – Аби, на която дори предложи брак. Преди около половин година се разделят и девойката си хваща друг. Младежът тогава решил, че е по-добре да се наживее, докато срещне избраницата, с която ще остарее. \r\n \n\t\t\t\t\t\t", "date": "2018.10.18", "title": "Синът на Мадам Мулти тъне в лукс на Сен Тропе след проваления годеж "}
{"url": "http://www.bnews.bg/article/250525-rumen_radev_kam_balgarite_v_london_nie_razchitame_v_balgariya_da_se_varne_edna_vazhna_za_nas_tsennost_intelektualniyat_kapital", "text": "\n С цялостната си дейност и работа сънародниците ни, живеещи във Великобритания, издигат името на България като страна с трудолюбиви, почтени и способни хора, на които може да се разчита. \r\n\r\n Това заяви президентът Румен Радев на среща с представители на българската общност в Обединеното кралство, съобщиха от Прессекретариата на държавния глава. Тя се състоя в рамките на първия ден от посещението на държавния глава във Великобритания и събра в посолството ни в Лондон повече от 200 души.  \r\n\r\n Румен Радев отбеляза, че е внушителен не само броят на българите, които живеят във Великобритания, а и процентът на трудова заетост сред тях. „Благодаря ви, че разбихте един мит, че българите идват тук, за да се възползват от социални помощи. Напротив - статистиката показва, че вие давате голяма добавена стойност и принос към икономиката тук”, допълни държавният глава.  \r\n\r\n Президентът отбеляза, че е внушителна и групата на младите българи, които получават образованието си в британски университети. „Силно вярвам, че ще намерите мотивация да се върнете и да вложите своята енергия и талант за развитието на България, защото страната ни има нужда от хора като вас – високообразовани, интелигентни, събрали знания и опит в редица важни области\", обърна се Румен Радев към младежите в залата.  \r\n\r\n Президентът изрази убеденост, че престоят на младите българи във Великобритания им помага да осъзнаят какво означават истинските демокрация, свободни медии, гражданска активност, ефективни, прозрачни и отчетни институции, които не достигат в една или друга степен в България. „Ние разчитаме в България да се върне една важна за нас ценност – интелектуалният капитал, а това е вашият опит и експертиза, защото вие имате не само познания, вие носите и един вид друг вид обществени отношения\", допълни държавният глава Румен Радев. \r\n\r\n По темата за предстоящото напускане на ЕС от Великобритания президентът посочи, че вярва, че ще се намери благоприятно решение, така че правата на сънародниците ни по никакъв начин да не бъдат ощетени. „За това има консенсус във всички български институции\", увери държавният глава. Румен Радев посочи, че посолството ни в Лондон започва подготовка за предоставяне на допълнителни консултации, за да могат сънародниците ни да получат статут на уседналост.  \r\n\r\n Пред българското посолство, преди да започне срещата, организатори на протеста „Срещу мафиотското управление на България” връчиха на президента петиция, подписана от 4000 българи, живеещи в България и чужбина. „Поздравявам ви, че водите най-важната битка - битката с апатията. Има много начини, по които ние трябва да търсим по-добро бъдеще, но това е първата важна стъпка – да излезем всички от апатията“, заяви президентът.  \r\n\r\n По-рано през деня съпругата на президента Десислава Радева се срещна и разговаря с преподаватели от българските училища във Великобритания. \r\n \n\t\t\t\t\t\t", "date": "2018.10.18", "title": "Румен Радев към българите в Лондон: Ние разчитаме в България да се върне една важна за нас ценност – интелектуалният капитал!"}
{"url": "http://www.bnews.bg/article/250514-yoan_matev_zastava_pred_sada_za_ubiystvoto_na_georgi_ignatov", "text": "\n Софийски градски съд ще заседава по делото срещу Йоан Матев за убийството в Борисовата градина преди повече от три години. През ноември миналата година Софийска градска прокуратура внесе обвинителен акт срещу Матев, а процесът срещу него започна през февруари. \r\nЙоан Матев е подсъдим за убийството на непълнолетния Георги Игнатов в Борисовата градина на 2 юни 2015 година. Матев бе задържан за престъплението през февруари 2017-а. Разследващите обясняват, че към Матев сочат резултатите от съдебни експертизи, както и свидетелски показания. \r\nОбвинителният акт срещу Матев бе внесен в съда през ноември. Според него на 2 юни 2015-а Матев забелязал Игнатов случайно на пейка в Борисовата градина. Въпреки че двете момчета не се познавали преди това, Йоан решил да нападне Георги. Нанесъл му удар с нож, който обичайно носел в себе си. \r\nСпоред обвинението Матев е направил това \"по особено мъчителен начин\". След това Йоан избягал от местопроизшествието и изцяло променил външния си вид, навиците си и социалните си контакти.  \r\n \n\t\t\t\t\t\t", "date": "2018.10.18", "title": "Йоан Матев застава пред съда за убийството на Георги Игнатов"}
{"url": "http://www.bnews.bg/article/250512-idva_li_zimata", "text": "\n Днес облачността над по-голямата част от страната ще е разкъсана, по-значителна над източната половина. На отделни места там ще превали слаб дъжд. Предимно слънчево ще е над западните райони. Ще духа слаб до умерен вятър от изток-североизток. Максималните температури ще са между 18° и 23°. \r\n\r\n Това сочи прогнозата на дежурния синоптик Боряна Маркова в сайта на НИМХ. Атмосферното налягане ще се понижава, ще е близко до средното за октомври. В планините облачността ще е разкъсана, по-значителна над масивите от източната половина на страната. \r\n\r\n Там на отделни места е възможно слабо да превали. Ще духа слаб до умерен вятър от изток-югоизток. Максимална температура на височина 1200 метра около 16°, на 2000 метра – около 9°. По Черноморието ще е предимно облачно, със слаби превалявания от дъжд. Ще духа слаб до умерен вятър от север-североизток. Максимални температури на въздуха: 19°-20°. Температурата на морската вода е 18°-19°. Вълнението на морето ще бъде 1-2 бала.  \r\n\r\n По нашите географски ширини през уикенда ще навлезе хладен въздух от север, благодарение на антициклон над Централна Европа. В началото на седмицата в източните части на Средиземноморието ще се развие и мощен циклон. В резултат на всичко това дневните температури ще паднат до 13-16 градуса, а в Западна и Южна България ще се излеят първите по-значителни есенни дъждове, сочи прогнозата на Нова тв. \r\n  \r\n \n\t\t\t\t\t\t", "date": "2018.10.18", "title": "Идва ли зимата?"}
{"url": "http://www.bnews.bg/article/250513-severin_dnes_pristiga_v_ruse_zhandarmeriyata_pazi_romskite_mahali", "text": "\n Задържаният за убийството на журналистката Виктория Маринова Северин Красимиров, който вчера беше върнат в България от Германия с редовен полет на \"Луфтханза\", е пренощувал в ареста на Националното следствие в София, където му е взета ДНК проба, съобщи бившият свекър на жертвата Румен Максимов, цитиран от bTV. \r\n\r\n Северин бе екстрадиран от Германия в сряда. Той кацна на летище София с граждански полет на „Луфтханза“ от Франкфурт. Веднага след кацането на самолета той бе конвоиран до Националното следствие за ДНК проби от Института по криминалистика и криминология. \r\n\r\n От столицата, отново под конвой, Северин е отведен в ареста в Русе. Там, в присъствието на служебен адвокат ще му бъдат повдигнати обвиненията за изнасилване и за убийство по особено мъчителен за жертвата начин. В момента той е обвиняем задочно. \r\n\r\n До 72 часа Северин Красимиров трябва да бъде изправен пред Русенския окръжен съд, който да се произнесе по искането на прокуратурата за постоянното му задържане под стража. \r\n\r\n За да се намали напрежението, жандармерията не е напускала двете ромски махали в Русе.  \r\n\r\n Докато беше в Германия 21-годишният мъж призна, че е убил, но не и че е изнасилил Виктория Маринова. \r\n\r\n Телевизионната водеща бе изнасилена и убита в Русе на 6 октомври. Северин Красимиров беше задържан от германските власти на 9 октомври вечерта, осем часа след постъпило искане от българските власти. Той се е намирал в дома на майка си в германския град Щаде.  \r\n\r\n \r\n\r\n   \r\n \n\t\t\t\t\t\t", "date": "2018.10.18", "title": "Северин днес пристига в Русе, жандармерията пази ромските махали "}
{"url": "http://www.bnews.bg/article/250517-postradalite_rabotnitsi_na_arsenal_se_podobryavat", "text": "\n Трима от шестимата пострадали работници вече са изписани и остават под домашно лечение. Останалите са в болниците в Стара Загора и в Казанлък. \r\n\r\n „Правени са проверки от Инспекцията по труда, сезирани са всички органи. Но след като има инциденти, има и проблем. Експерти работят още, рано е да се каже каква е причината за последния инцидент. При миналия инцидент имаше нарушение на технологичната дисциплина”, каза областният управител на Казанлък Гергана Микова. \r\n\r\n „При извършване на технологичния процес обезводняване на барутна маса, се е получил локален взрив. Частици от барутната маса са засегнали шестимата пострадали. Взриво-техническата експертиза ще бъде изготвена от експерт от София и ще даде точната причина за възникване на инцидента”, Таня Димитрова, районен прокурор на Казанлък. \r\n\r\n Пострадалите работници и техните близки отказаха коментар. Колегите им също бяха пестеливи.  \r\nАко бъде доказана вина на длъжностно лице, ще се повдигне обвинение за причиняване на средна телесна повреда на повече от едно лице, предаде БТВ. \r\n \n\t\t\t\t\t\t", "date": "2018.10.18", "title": "Пострадалите работници на \"Арсенал\" се подобряват"}
{"url": "http://www.bnews.bg/article/250519-zlato_srebro_i_bronz_za_balgariya_na_svetovnoto_po_kanadska_borba", "text": "\n Един златен, два сребърни и четири бронзови медала завоюва националният отбор на България при хора с увреждания в състезанията за лява ръка на Световното първенство по Канадска борба, което се провежда в Турция. \r\n\r\n Павел Кръстев грабна златото в категория мъже с увреждане на зрението + 100 кг. Маргарита Стоянова и Лада Хаджиева се окичиха със сребърни отличия в своите категории. Николай Дамянов, Емка Танова, Емилия Стоянова и Мирослав Николов ста-наха трети. \r\n\r\n Днес състезанието продължава с надпреварите на дясна ръка, съобщи Канал 3. \r\n \n\t\t\t\t\t\t", "date": "2018.10.18", "title": "Злато, сребро и бронз за България на Световното по канадска борба"}
{"url": "http://www.bnews.bg/article/250523-lom_bedstva_avariya_ostavi_grada_bez_voda", "text": "\n Обявиха бедствено положение в Лом. Причината е, че авария остави града без вода. То ще продължи 10 дни. Аварията е от понеделник и е на довеждащия водопровод от помпената станция край село Добри дол, който захранва град Лом и пет села наоколо, две от които са във видинска област. \r\n\r\n Той е на близо половин век и аварира често, но този път повредата е много сериозна. \r\n\r\n „Водопроводът е скъсан може би на заварка, шест метра е изкопът надолу, няма откъде да се влезе с техника изобщо, трябва да се влезе с кран. Предполагам, че на 20-30 метра стоманената тръба и долу е прекършена. В рамките на три дни напред мисля, че бихме могли да пуснем новопостроения чугунен водопровод. Дано всичко да е изрядно там, тъй като нито е изпитван, проби не са правени, нищо не е правено. Пускаме го в реална обстановка, да видим какво ще се случи, тъй като гледам тая авария, седмици ще отнеме”, каза инж. Валери Иванов, управител ВиК – Монтана. \r\n\r\n По думите на хората от Лом, проблемът е системен и призоваха общината да осигури водоноски. \r\n\r\n „Хората с право са гневни, местната власт е безсилна сама да се справи с проблема. Ние сме общо дружество и единственият ни шанс е доизграждане на водопровода, за който са необходими 6,5 млн. лева. Трябва да има край и решение този проблем. Постоянно има нови свлачищни процеси”, заяви Пенка Пенкова, кмет на Лом, съобщи Канал 3. \r\n\r\n До отстраняването на аварията в Лом преустановяват дейност училищата, детските градини и яслите. \r\n\r\n   \r\n \n\t\t\t\t\t\t", "date": "2018.10.18", "title": "Лом БЕДСТВА! Авария остави града без вода!"}
{"url": "http://www.bnews.bg/article/250515-elizabet_ii_priema_prezidenta_rumen_radev_v_bakingamskiya_dvorets", "text": "\n Кралица Елизабет II приема в Бъкингамския дворец президента Румен Радев и съпругата му. Държавният глава е на работно посещение във Великобритания по покана на Нейно величество. \r\n\r\n В сряда Радев посети военноморския щаб на НАТО-MARCOM в Нортууд. Президентът и командирът на базата - вицеадмирал Клайв Джонстън, обсъдиха ситуацията в Черноморския регион. \r\n\r\n Пред посолството ни в Лондон Радев беше посрещнат от наши сънародници, които му връчиха протестна подписка срещу „геноцида на правителството в България”. \r\n \n\t\t\t\t\t\t", "date": "2018.10.18", "title": "Елизабет II приема президента Румен Радев в Бъкингамския дворец"}
{"url": "http://www.bnews.bg/article/250521-pregovorite_za_brekzit_pochti_nulev_napredak", "text": "\n Лидерите на ЕС са на мнение, че в преговорите по Брекзит не е бил постигнат достатъчен напредък за свикване на извънредна среща на върха през ноември, съобщиха официални представители на ЕС, цитирани от ДПА и Ройтерс на които се позова БТА. \r\n\r\n \"Лидерите на 27-те (страни членки на ЕС без Великобритания) отбелязаха, че въпреки интензивните преговори не е постигнат достатъчен напредък\", заяви присъствал на работната вечеря на лидерите източник. \r\n\r\n \"Лидерите са готови да свикат Европейски съвет, ако и когато главният преговарящ на ЕС докладва, че е постигнат решаващ напредък. Засега 27-те не планират да организират извънредна среща на върха по Брекзита през ноември\", каза източникът. \r\n\r\n Лидерите на 27-те са призовали главния преговарящ Мишел Барние да продължи усилията си за постигане на споразумение. \r\n\r\n \"Нуждаем се от много повече време\", за да постигнем сделка за Брекзит, призна по-рано самият Барние по време на срещата на върха на Европейския съюз. В разговорите участва и българският премиер Бойко Борисов. \r\n\r\n Очакваше се британският премиер Тереза Мей да представи становището на Лондон. Но след срещата по темата стана известно, че тя не е предложила \"по същество нищо ново\" на лидерите от ЕС. Това заяви председателят на Европейския парламент Антонио Таяни, цитиран от ДПА. \r\n\r\n В същото време Таяни отбеляза, че Мей е говорила с \"тона на човек, който иска да постигне споразумение\". Забелязах \"политическа воля за постигане на напредък\", разказа пред журналисти председателят на ЕП, който е присъствал на речта на британската министър-председателка на срещата на върха. \r\n\r\n Според Таяни, Мей е изглеждала \"по-спокойна\", отколкото на последната среща на високо равнище на съюза, миналия месец в Залцбург. \r\n\r\n В началото на разговорите снощи Барние обеща, че ще се работи спокойно и търпеливо по въпроса. \r\n\r\n \"Работим много през последните няколко седмици и дни и нощи с британските делегации, за да постигнем всеобхватно споразумение за оттеглянето (на Великобритания от ЕС)\", отбеляза главният европейски преговарящ. \r\n\r\n \"Все още не сме постигнали такова\", призна в същото време Барние и добави: \"Нуждаем се от време, нуждаем се от много повече време. Ще продължим да работим през следващите седмици спокойно и търпеливо\". \r\n\r\n Германският канцлер Ангела Меркел обеща да направи каквото може, за да помогне на Европейския съюз да постигне споразумение с Великобритания за Брекзита, предаде Ройтерс. \r\n\r\n Все още няма сделка, призна обаче Меркел на пристигане за срещата на върха на ЕС в Брюксел. Германският канцлер обяви, че иска \"добри отношения с Великобритания\". \r\n\r\n \"Щяхме да сме щастливи, ако сделката за излизането бе готова. Вместо това ние сме готови на 90 процента. Но аз ще се заема с въпросите в добър дух и ще опитам всичко за постигане на споразумение. Това би било най-доброто решение и за двете страни\", каза Меркел. \r\n\r\n Френският президент Еманюел Макрон увери, че \"не сме толкова далеч от сделка\". \"Постигнахме голям напредък за Брекзита, сега е време да постигнем споразумение\", отбеляза той. \r\n\r\n Австрийският канцлер Себастиан Курц, чиято страна е ротационен председател на ЕС, изрази надежда за сключване на сделка \"през следващите седмици или месеци\". \r\n\r\n \"Няма причина за драматизиране на ситуацията за Брекзита, нищо не подсказва, че преговорите ще се провалят\", подчерта Курц. Той добави, че би приветствал \"дори и малка стъпка в правилната посока\" на днешната среща на върха на ЕС. \r\n \n\t\t\t\t\t\t", "date": "2018.10.18", "title": "Преговорите за Брекзит -  почти нулев напредък"}
{"url": "http://www.bnews.bg/article/250557-alo_izmamnitsite_otmaknaha_ot_pensionerka_blizo_36_000_leva", "text": "\n 82-годишна кърджалийка, предала на два пъти на телефонни измамници общо 35 948 лв., е подала жалба в ОД на МВРКърджали, съобщиха от пресцентъра на ведомството, съобщава \"Труд\". \r\n\r\n Възрастната жена била убедена от анонимен мъж, че ще помогне на полицията за залавяне на група, извършваща измами по телефона, като за целта била насочена къде да предаде пари. На 12 октомври жителката на Кърджали пътувала до Димитровград, където непознат мъж прибрал от нея 19375 лв. На следващия ден отново в същия град тя предала още 16573 лв., изтеглени от банка. Измамниците обещали, че ще върнат парите на 15 октомври след приключване на операцията. \r\n\r\n Проверката по случая се извършва в сектор „Противодействие на криминалната престъпност“ в ОД на МВР-Кърджали. Полицията не иска пари от граждани за изпълнение на служебни задължения, напомнят за пореден път криминалистите. Всяко позвъняване по телефона от непознати или представящи се за приятели и роднини с искане на пари е измама, допълват полицейските служители и призовават по никакъв повод гражданите да не се включват в такива схеми. \r\n  \r\n \n\t\t\t\t\t\t", "date": "2018.10.18", "title": "Ало-измамниците отмъкнаха от пенсионерка  близо 36 000 лева\r\n\r\n"}
{"url": "http://www.bnews.bg/article/250518-unikalno_shefat_na_sofiyskata_opera_zashtiti_vandalite_ot_hiroshima", "text": "\n Фалшива новина - така директорът на Софийската опера и балет акад. Пламен Карталов определи по bTV вандалския акт на сценичните работници, които надраскаха със спрей мемориала на жертвите на атомната бомба в Хирошима. \r\n\r\n \"Едно самопроизвеждане на фалшива новина, която се възпроизвежда като инфекция. От сайтове и медии до България стига новина, която няма нищо общо с новините по японска телевизия. Това не е мемориал, това е една стена, ограда пред строеж. Тя е много далеч от мемориала, нашите колеги си позволяват да правят тези надписи, но това не е оскверняване\", каза Акад. Карталов. \r\n\r\n Акад. Карталов посочи, че скандалът не е тръгнал от японските, а от българските медии. Той заяви, че инцидентът най-вероятно се е случил след употреба на алкохол от служителите на операта. Те бяха уволнени още вчера. \r\n\r\n Снимка: Асахи Шимбун \r\n\r\n \"Аз трябваше да бъда в Канада, но се върнах по средата на пътя. Уволних ги, защото и до мен дойдоха такива хибридни новини, че нашите хора са поругали паметник, а паметникът е една стена. Няма да се откажем от нашето решение. Те са извадени от гастрола, освободени са от Софийската опера, но това излишно раздухване идва от нашата татковина\", изтъкна акад. Карталов. \r\n\r\n Художественият ръководител на балета Сара-Нора Кръстева заяви, че е разбрала за инцидента от българските медии. \r\n\r\n \"Не ги оправдавам и няма да простя, защото те зашлевиха шамар на целия ни труд, на целия ни театър. Но трябва да правим разлика между вандализъм и поругаване. Полицията в Япония казаха, че за първи път им се случва чужденец да си признае и да се извини. Тяхната мярка е \"леко хулиганство\", каза Кръстева. \r\n \n\t\t\t\t\t\t", "date": "2018.10.18", "title": "Уникално: Шефът на Софийската опера защити вандалите от Хирошима!"}
