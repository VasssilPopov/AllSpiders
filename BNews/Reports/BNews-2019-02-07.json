{"url": "http://www.bnews.bg/article/256393-albena_vuleva_slaga_bombi_kato_na_dzhulina_gani", "text": "\n \r\nАлбена Вулева е решила да се разкрасява. Бившата тв водеща вече е на 43 и упорито се бори с първите признаци на старостта. От доста време устатата дама не е обръзана и сега е в търсене на нов мъж, издават запознати. Риалити звездата хукнала по процедури и опъвала бръчки, за да привлече вниманието на противположния пол. \r\nВулева не крие, че се подлага на различни манипулации и винаги се старае да изглежда добре. Наскоро тя си направила радиочестотен лифтинг – нехирургичен метод, чрез който се подобряват структурата и еластичността на кожата. „Фините бръчки изчезват, а лицето е видимо подмладено и стегнато”, обяснява Албена. Тя допълва, че е коригирала и устните с хиалуронова киселина. \r\nРиалити звездата планира и други интервенции в близко бъдеще. Тя отдавна обмисля да подмени силиконовите импланти в бюста си с по-големи и съвсем скоро отново ще легне под ножа. Досега събирала смелост, защото първия път имала неприятни преживявания и болки, но добрата й приятелка Джулиана Гани я убедила, че е време да увеличи гръдната си обиколка. „Искам още по-големи гърди! Малко ме е страх да се оперирам пак, но красотата изисква жертви!”, споделя Албена. \r\nТя сложила първите си импланти преди няколко години, но сега не била доволна от резултата и искала същия размер като на Гани. Джулка й дала координатите на пластичния си хирург и Вулева вече минала през първата консултация. Оставало само да избере дата и да брои 10 бона за операцията. \r\nГовори се, че скандалната дама е тръгнала на лов за мъже, затова така усилено ремонтира тялото и лицето си. След шоуто „Биг Брадър: Мост Уонтед” тя се сближи със съквартирантката си Весела Нейнски и двете обикалят софийските заведения в търсене на агнешко. Бившата тв водеща и оперната певица често се забавляват заедно, а понякога към компанията им се присъединява и Зорница Линдарева, пише \"Уикенд\". \r\n„С дългогодишния ми приятел Недик се разделихме преди 4 години. Нямам човек до себе си – мома за женене съм”, споделя авторката на незабравимото „Сигнално жълто”. \r\n  \r\n \n\t\t\t\t\t\t", "date": "2019.02.07", "title": "Албена Вулева слага бомби като на Джулина Гани"}
{"url": "http://www.bnews.bg/article/256400-da_se_izgradi_pametnik_na_nevena_kokanova_v_rodniya_grad_dupnitsa", "text": "\n Да се изгради паметник на Невена Коканова в родния й град Дупница, предлага художникът и музикант Николай Табаков. \r\n  \r\nТова ще даде повод отново да се заговори за голямата актриса, да се сподели неизказаното и ще напомня на почитателите ѝ къде е родена, заяви Табаков. \r\n  \r\nИдеята може да се осъществи за 2-3 години, през които да се съберат парите, да се направи проектът, както и самият паметник. \r\n  \r\n„Моята идея е паметникът да бъде в цял ръст, бронзов, класическо произведение на изкуството. Да бъде красив, като Невена Коканова. Едно такова нещо, обаче, струва скъпо - между 30 и 50 000 лева. Иска ми се това да тръгне от Дупница. Един паметник е прекалено скъп и голям, за да бъде изцяло в Дупница. Но ако може да тръгне от Дупница като идея, да се завърти колелото, да обиколи цяла България, целия свят и след две-три години да се завърне пак в Дупница тази идея“, коментира Табаков за идеята. \r\n  \r\n„Ако едно такова нещо се осъществи, ще даде ново самочувствие на хората, че не само държавата може да прави такива неща. Едно обединение на хора също би могло. Ако положим необходимите усилия и не се откажем без време, нещата ще се случат и след 2-3 години, дай Боже, в Дупница да има паметник на Невена Коканова“, допълни той. \r\n \n\t\t\t\t\t\t", "date": "2019.02.07", "title": "Да се изгради паметник на Невена Коканова в родния ѝ град Дупница"}
{"url": "http://www.bnews.bg/article/256375-zhenata_na_dzhaferovich_uchi_na_zanayat_v_grada_na_lyubovta", "text": "\n Евгения Джаферович е сама в града на любовта. Футболната съпруга, бивша плувкиня и мокра мечта на половин България (още се помнят горещите й снимки в Плейбой) е в Париж. \r\n\r\n Женя е там, за да се учи на занаят – подвизава се като гримьорка и сега ще научи всички тайни на четката и ружа, пише „България Днес“ \r\n \n\t\t\t\t\t\t", "date": "2019.02.07", "title": "Жената на Джаферович учи на занаят в града на любовта"}
{"url": "http://www.bnews.bg/article/256390-bankata_na_angliya_britanskata_ikonomika_ne_e_gotova_za_brexit_bez_sdelka", "text": "\n Британската икономика не е готова да излезе без сделка от ЕС следващия месец, заяви Марк Карни, губернаторът на Банката на Англия, съобщава АФП, цитирана от БГНЕС. \r\n\r\n „Въпреки, че много компании засилват плановете за действия при непредвидени ситуации, икономиката като цяло не е подготвена за излизане без сделка”, каза Карни, след като централната банка намали очаквания икономически растеж. \r\n\r\n Централната банкова институция на Обединеното кралство намали прогнозата си от 1.7% на 1.2%, като обвини глобалното икономическо забавяне и Brexit. \r\n\r\n „Икономическият растеж на Великобритания се забави в края на 2018 г. и изглежда, че ще отслабва още през 2019 г.”, съобщиха от Английската банка. Те заявиха, че все пак ще запазят основния си лихвен процент на 0.75%. \r\n\r\n „Това забавяне отразява слабата дейност в чужбина и сериозния ефект от несигурността при Brexit в страната”, добави той. \r\n\r\n Настоящият прогнозиран растеж е най-слабият от поне десетилетие. \r\n\r\n Това доведе до понижение на курса на паунда. Като един паунд се търгува за 1.29 долара, а спрямо еврото за 1.14 евро. \r\n\r\n „Паунда се срина до своите най-ниски нива за почти три седмици,въпреки че реакцията на пазара е доста заглушена”, твърди аналитикът Дейвид Чийтхам. \r\n \n\t\t\t\t\t\t", "date": "2019.02.07", "title": "Банката на Англия: Британската икономика не е готова за Brexit без сделка"}
{"url": "http://www.bnews.bg/article/256392-otmenya_se_gripnata_epidemiya_v_pazardzhishka_oblast", "text": "\n От утре се отменя грипната епидемия в област Пазарджик, съобщават от Регионалната здравна испекция. \r\n\r\n От там посочват още, че поради значително намаляване на броя на заболелите от грип и остри респираторни заболявания и достигане на средно ниво на интензивност на епидемичния процес отпадат и всички разпоредени противоепидемични мерки. \r\n \n\t\t\t\t\t\t", "date": "2019.02.07", "title": "Отменя се грипната епидемия в Пазарджишка област"}
{"url": "http://www.bnews.bg/article/256401-radev_za_izkazvaneto_na_borisov_otnosno_armiyata_nespoluchliva_shega", "text": "\n Офицерите от години са поставяни в унизително положение от политиците, затова днес нямат самочувствие да отговорят на оскърблението, така президентът Румен Радев коментира изказването на министър-председателя Бойко Борисов на 13-тата среща с бизнеса, че Щабът е купувал техника, за да бяга при война. Радев припомни, че до неотдавна генералите са стояли прави на Министерски съвет, докато седналите министри гласуват парите им. \r\nБългарската войска много пъти е спасявала българската държава, докато политици неведнъж са я проваляли, заяви президентът във връзка с думите на премиера, че Генералният щаб на Българската армия е купувал само транспортна техника, с която при война да избяга заедно с управляващите. \r\n  \r\n„Аз намирам думите на премиера за несполучлива шега. Българската войска много пъти е спасявала българската държава, докато политици неведнъж са я проваляли и ако офицерите днес нямат самочувствието да възразят на това оскърбление, то е защото от години са били поставяни в унизителното положение от политиците. Дори и съвсем неотдавна, когато генералите стояха прави на Министерски съвет, докато седналите министри гласуваха парите им“, заяви Радев. \r\n„Аз се надявам премиерът да пази приятни спомени от стотиците часове на борда на военно-транспортните хеликоптери и самолети на българските военновъздушни сили“, допълни той. \r\n  \r\nМинистърът на отбраната Красимир Каракачанов и началникът на Генералния щаб Андрей Боцев признаха, че са възприели думите на министър-председателя като шега. \r\n \n\t\t\t\t\t\t", "date": "2019.02.07", "title": "Радев за изказването на Борисов относно армията: Несполучлива шега"}
{"url": "http://www.bnews.bg/article/256391-s_intsident_zapochna_vizitata_na_tereza_mey_v_bryuksel", "text": "\n С инцидент започна визитата на Тереза Мей в Брюксел. Противник на Brexit скочи пред кортежа на британския премиер. Мъжът беше ударен леко от една от колите, но не пострада. Мей отиде в Брюксел за среща с лидерите на Европейския съюз. Тя ще се опита да намери начин да избегне Brexit без споразумение. \r\n\r\n Президентът на Европейската комисия Жан-Клод Юнкер каза, че Съюзът няма да отвори отново за преговори споразумението, което подписа с Великобритания.  \r\n\r\n Председателят на Европейския съвет Доналд Туск предизвика полемики на Острова, като заяви, че политиците, подкрепящи Brexit, безразсъдно са се провалили. Той категорично заяви, че който иска Brexit без сделка \"има запазено място в ада\". \r\n \n\t\t\t\t\t\t", "date": "2019.02.07", "title": "С инцидент започна визитата на Тереза Мей в Брюксел"}
{"url": "http://www.bnews.bg/article/256397-novo_ravenstvo_za_levski_v_kipar", "text": "\n Отборът на Левски продължи зимна си подготовка без победа. \r\n\r\n \"Сините\" завършиха наравно 0:0 с елитния руски УФА в шестата си контрола в Кипър, като тимът има 3 загуби и 3 равенства, и търси първата си победа под ръководството на Георги Дерменджиев. \r\n\r\n Днешният състав на Левски бе доста експериментален. Единствено дебютиращият Мартин Райнов може да се нарече основен играч от стартовите 11, останалите му съотборници на терена бяха юноши или играчи, които получават по-малко шанс за игра. \r\n\r\n Мачът не бе на особено високо ниво. През първата част УФА бе по-активният тим и имаше няколко положения, но втората част премина под контрола на Левски. \r\n\r\n Въпреки това родният гранд не успя да се възползва от това и предимно разиграваше, без да съсздаде опасности, което доведе до логичният завършек от 0:0. \r\n\r\n Следващата контрола на Левски е утре срещу сръбския Чукарички. \r\n\r\n   \r\n \n\t\t\t\t\t\t", "date": "2019.02.07", "title": "Ново равенство за Левски в Кипър"}
{"url": "http://www.bnews.bg/article/256389-leydi_bi_shokira_fenovete_si_s_nova_viziya", "text": "\n \r\nС тотална промяна във визията шашна приятелите си първата рап дами на родния шоубизнес. Скандалната Лейди Би, която иначе сме свикнали да виждаме с повече цветни плитки и дрешки се е превърнала в стилна дама. Изпълнителката, която в последните години се отдаде на майчинството и работа по клубове и пиано барове се готви за нови творчески изяви. Дали обаче няма да я видим в \"Като две капки вода\" и тази изискана промяна да гооври \"очаквайте-неочакваното\" - ще разберем много скоро. Бойка Щерева, както са истинските имена на фурията е една от най-гласовитите български певици и със сигурност има какво да покаже в подобен род продукции. Приближени до пазарджищката лейди твърдят, че промяната във визията й се дължи и на прясна любов. Новата година изпълнителката на \"Разкарай се\", посрещнала в компанията на красиво 33-34-годишно гадже. \"Бойка винаги се е осланяла на сърцето си и за разлика от повечето в бранша, които гледат да си оправят положението с някой чичко паричко, тя винаги е била против тези неща\", коментират хора, които познават брюнетката от години. \r\n  \r\n \n\t\t\t\t\t\t", "date": "2019.02.07", "title": "Лейди Би шокира феновете си с нова визия"}
{"url": "http://www.bnews.bg/article/256385-spored_diplomati_severen_potok_2_shte_uvelichi_oshte_poveche_uyazvimostta_na_evropa_kam_ruskoto_iznudvane_v_energiyniya_sektor", "text": "\n Посланиците на САЩ в Германия, Дания и ЕС призоваха европейските партньори на Берлин да подкрепят законодателни предложения в Брюксел, които ще засегнат газопроводния проект \"Северен поток 2\", предаде ДПА. \r\n\r\n \"Северен поток 2\" ще увеличи още повече уязвимостта на Европа към руското изнудване в енергийния сектор, пишат дипломатите Ричард Гренел, Карла Сандс и Гордън Сондланд в статия за \"Дойче веле\". \r\n\r\n Фактът, че ЕС зависи от руския газ, носи рискове за Европа и Запада като цяло, посочват те. \r\n\r\n \"Северен поток 2\" ще носи не само руски газ. Силата и влиянието на Русия ще се разпрострат през Балтийско море до Европа, се отбелязва в статията. \r\n\r\n Според посланиците газопроводът ще позволи на Москва да подкопае още повече суверенитета и стабилността на Украйна. Освен това европейските милиарди може да финансират фабрики за фалшиви новини, насочени срещу демократичните институции в Европа и САЩ, допълват те. \r\n\r\n Предстои утре да бъде гласувана поправка на така наречената газова директива на ЕС, която да засили правомощията на Европейската комисия в регулирането на газовите доставки. Изменението предвижда принципите на европейския газов пазар да бъдат разширени до тръбопроводи, които са извън територията на ЕС, включително изискването управлението на съоръженията и доставките да се извършват от различни компании. Същевременно и двете дейности при \"Северен поток 2\" са в ръцете на Газпром. \r\n\r\n Проектът \"Северен поток 2\" предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия. Съоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия. \r\n \n\t\t\t\t\t\t", "date": "2019.02.07", "title": "Според дипломати: Северен поток 2\" ще увеличи още повече уязвимостта на Европа към руското изнудване в енергийния сектор"}
{"url": "http://www.bnews.bg/article/256376-shterkata_na_gala_nadu_dupe_sas_silikon_za_15_bona", "text": "\n Щерката на Гала е изваяла бразилско дупе, но не със спорт, а със силикон. Операцията е направена преди няколко месеца и оттогава 21-годишната Мари не спира да се радва на новите си форми и да се хвали с тях пред всички. \r\n\r\n Напоследък последователите на младата кандидат-пиарка се чудят защо не спира да се снима по бельо и да показва фотосите в социалните мрежи. Прави впечатление, че тя демонстрира основно задните си части за разлика от повечето момичета на същата възраст, които предпочитат да показват гърди. Оказва се, че дъщерята на Гала има сериозна причина за тези прояви на ексхибиционизъм. Наскоро тя е напълнила дупето си със солидно количество силикон. На най-новите ѝ снимки нейните задни части изглеждат така, като че всеки момент ще се пръснат. Те нямат нищо общо с вида си преди няколко месеца. Тогава дупето на младата Мари бе далеч по-прибрано и скромно на вид, каквото между другото е и на майка ѝ Гала.  \r\nСпоред фитнес маниаци, подобна промяна е невъзможна само с упражнения. „Със спорт може да повдигне дупето, но не и да му придаде нова форма”, твърдя те. И смятат, че единственото обяснение за изгледа отзад, който показва Мари, е пластична операция. \r\n\r\n Според проверка на „Уикенд”, в България подобна интервенция струва около 15 000 лева. Сумата е доста голяма за джоба на едно 21-годишно момиче, което все още учи в университет, така че може би става дума за подарък от майка ѝ, баща ѝ или някой друг. Не е изключено обаче парите да са спестени от самата Мари. Както е известно, от доста време тя участва във всевъзможни рекламни кампании като инфлуенсър в интернет и се говори, че взимала около 500 лева за всяка снимка с търговски продукт, която публикува в социалните мрежи. Отделно от това се изявява и като актриса в уеб сериала „Унилайф”. Само един негов епизод се гледа от около 30 000 души, което означава, че най-вероятно дъщерята на Гала взима добри пари и от тези свои изяви.  \r\nСпоред запознати, тя все още живее при майка си, която я издържа. Всичко, което печели, се налива в личните ѝ интереси, а в случая – в нейните задни части. Друг е въпросът дали идеята с голямото дупе е добра. \r\n\r\n „В момента краката ѝ са като щеки, а задникът – като надуваема топка. Не ѝ отива!”, категорични са последователи на Мари в социалните мрежи. Въпреки това тя очевидно харесва новите си форми и най-вероятно ще продължи да ги демонстрира на всеослушание. Няма да е изненада, ако скоро изненада публиката си с нови промени във външни си вид. Дано само не прекали с количествата силикон.  \r\n  \r\n \n\t\t\t\t\t\t", "date": "2019.02.07", "title": "Щерката на Гала наду дупе със силикон за 15 бона"}
{"url": "http://www.bnews.bg/article/256387-maykata_na_ronaldo_go_zashtiti_ot_obvineniyata_v_iznasilvane", "text": "\n Майката на футболната суперзвезда Кристиано Роналдо, проговори за първи след обвиненията срещу него за изнасилване. \r\n\r\n Припомняме, че през септември немското списание \"Spiegel\" разкри за обвиненията срещу португалеца в изнасилване от страна на американката Катрин Майорга. \r\n\r\n Историята е от 2009-а и се е случила в хотелска стая в Лас Вегас. \r\n\r\n Естествено, Роналдо отричаше обвиненията, но около името му се разрази огромен скандал. \"Spiegel\" също така разкри, че \"армията\" от адвокати на португалеца е положило огромни усилия и средства, за да потули случая. \r\n\r\n За първи път в последните месеци, мнение по случая изказа и майка му Долорес Авейро. \r\n\r\n \r\n\r\n \r\n\r\n сподели тя. \r\n \n\t\t\t\t\t\t", "date": "2019.02.07", "title": "Майката на Роналдо го защити от обвиненията в изнасилване"}
{"url": "http://www.bnews.bg/article/256399-proval_i_na_vtora_instantsiya_kulturnoto_ministerstvo_zagubi_deloto_za_neustoykata_za_largoto", "text": "\n Министерството на културата загуби и на втора инстанция делото за неустойка от 750 хил. лв., която търсеше от изпълнителя на Ларгото за забавянето на обекта. Това става ясно от решението на Софийския апелативен съд, който потвърждава изцяло постановеното от долната инстанция. Освен това министерството е осъдено да плати на \"Пътстрой-Варна\" и \"Реставрация\" ЕАД общо над 48 хил. лв. разноски по делото. \r\n\r\n Първата инстанция отхвърли иска на министерството с аргумента, че обектът е бил приет без нито една забележка, въпреки че впоследствие министерството на регионалното развитие открива драстичните недостатъци, чието отстраняване отнема време. \r\n\r\n Решението на апелативните съдии не е окончателно. То може да се атакува и пред Върховния касационен съд, но той гледа граждански дела само по изключение. \r\n  \r\n \n\t\t\t\t\t\t", "date": "2019.02.07", "title": "Провал и на втора инстанция: Културното министерство загуби делото за неустойката за Ларгото!"}
{"url": "http://www.bnews.bg/article/256386-ekskluzivno_nikolay_barekov_domakin_na_pametna_konferentsiya_vazhni_gosti_ot_chuzhbina_shte_uvazhat_evrodeputata", "text": "\n Евродепутатът Николай Бареков обяви официално мястото и часа на предстоящата организирана от него конференция. Сред гостите се очаква да присъстват важни личности. \r\n\r\n \r\n\r\n \"Утре (петък, 8 февруари), който иска да се заявим като обединени консерватори, моля да заповяда от 10 часа сутринта в хотел Интерконтинентал, бившия Радисън, срещу сградата на Парламента. Ще изнеса реч по политическата ни програма и ще присъства висок и сериозен гост от чужбина. Господин Ричард Милсъм, изпълнителен директор на АКРЕ - Алианса на Консерваторите и Реформистите в Европа. Всички приятели, националисти, патриоти и консерватори са поканени. Входът е свободен за всички граждани. Заповядайте!\" \r\n \n\t\t\t\t\t\t", "date": "2019.02.07", "title": "ЕКСКЛУЗИВНО! Николай Бареков - домакин на паметна конференция! Важни гости от чужбина ще уважат евродепутата!"}
{"url": "http://www.bnews.bg/article/256382-shterkata_na_sanya_armutlieva_krie_gadzhe_v_berlin_snimka", "text": "\n 16-годишната Алма е влюбена в обещаващ баскетболист. Младата певица и 17-годишнитят словак  Матуш Седлак се запознават в Германия, където живеят и учат. \r\nМомчето играе в „Алба Берлин“ като център и е напред в немската ранглиста. През свободното си време 208 сантиметровият спортист се радва на любовта си с наследницата на скандалната родна продуцентка, пише „България Днес“. \r\n\r\n \r\n \n\t\t\t\t\t\t", "date": "2019.02.07", "title": "Щерката на Саня Армутлиева крие гадже в Берлин (Снимка)"}
{"url": "http://www.bnews.bg/article/256369-zaradi_bombena_zaplaha_samolet_za_nitsa_se_varna_na_letishteto_v_stokholm", "text": "\n Самолет, изпълняващ полет до Франция, беше принуден да се върне обратно на стокхолмското летище Арланда заради бомбена заплаха, съобщиха шведските спешни служби и полиция, цитирани от ДПА. \r\nСамолетът на Норвежките авиолинии със 169 души бил излетял за Ница, когато около 10.40 ч тази сутрин постъпила заплахата. \r\n\"Самолетът се върна, след като получи информацията за заплахата\", каза пред стокхолмския всекидневник \"Експресен\" говорител на шведските спасителни служби. \r\nСлед като кацнал в Стокхолм, самолетът \"Боинг 737\" останал паркиран на разстояние от сградите на терминала на летището. Полицията е на мястото, заяви нейна говорителка. \r\nНорвежките авиолинии разпространиха изявление, в което потвърдиха, че срещу полет DY 4321 е била отправена бомбена заплаха и \"от съображения за сигурност той се е върнал на Арланда\", и добавиха, че въпросът е от компетенцията на полицията. \r\n \n\t\t\t\t\t\t", "date": "2019.02.07", "title": "Заради бомбена заплаха: Самолет за Ница се върна на летището в Стокхолм"}
{"url": "http://www.bnews.bg/article/256371-bashar_rahal_nabuta_lyubovnitsata_si_v_chereshkata_na_tortata", "text": "\n Красавицата Райна Караянева затвърди статута си на жената до актьора Башар Рахал, след като вчера готви в неговата кухня в поредния епизод на „Черешката на тортата. Според публикации двамата са двойка от няколко години, след като се запознали като водещи на несъществуваща вече лотарийна игра. Райна има син, но е разведена с баща му, а Рахал-две дъщери, които през повечето време живеят при майка си в САЩ. С нея продуцентът на „Привличане” има отворен брак. Във вчерашния епизод Караянева не спомена нито дума за бившия си съпруг, но сподели със зрителите, че най-сетне е намерила мъжа на живота си, който готви по-вкусно от нея. \r\n\r\n Шетането й в кухнята не остави никакво съмнение, че тя е стопанката, още повече, че самата Райна обяви, че често е използвала печката и се чувства като у дома си. Кухнята си Рахал показа в няколко телевизионни предавания и реклама, сред които отново бе „Черешката на тортата” и нещо чудно той да е уредил гаджето си в кулинарното предаване. Интересната мивка, красивите шкафове и масата за гости от тогава бяха едно към едно към вчерашните, сред които се въртеше Караянева. Двойката вече не се крие и в официалните мрежи и показва свои общи снимки. Младата бивша моделка участва и в новия филм, на който Рахал е продуцент. \r\n \n\t\t\t\t\t\t", "date": "2019.02.07", "title": "Башар Рахал набута любовницата си в \"Черешката на тортата\""}
{"url": "http://www.bnews.bg/article/256381-ofitsialno_botev_pd_podpisa_s_napadatel_ot_elita_na_frantsiya", "text": "\n Ботев (Пловдив) привлече в състава си нападателя Феребори Доре. 30-годишният нападател ще носи за втори път в кариерата си жълто-черния екип, след като бе част от тима през пролетта на 2014 г., като записа 12 мача и 4 гола за клуба. \r\n\r\n Договорът на родения в Конго и висок 194 см. футболист с Ботев е до края на настоящия сезон, като в контракта фигурира опция за неговото продължаване. \r\n\r\n Феребори Доре бе част от отбора достигнал до финал за Купата на страната през сезон 13/14, загубен от Лудгорец с 0:1 на ст. „Лазур“ в Бургас. Между първото и второто си пребиваване в Ботев, Доре игра още за съставите на Клуж, Клермон и Анже. \r\n\r\n През пролетта новият нападател на „канарчетата“ ще носи фланелката с номер 10. \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.02.07", "title": "ОФИЦИАЛНО: Ботев (Пд) подписа с нападател от елита на Франция"}
{"url": "http://www.bnews.bg/article/256388-radev_balgariya_ne_tryabva_da_se_namesva_v_situatsiyata_vav_venetsuela", "text": "\n България не трябва да се намесва в спора за Венецуела, но най-страшното е, че българското правителство няма собствена позиция по въпроса. Това каза президентът Румен Радев след края на конференцията на началника на БА ген. Андрей Боцев, съобщава БГНЕС. \r\n\r\n В своя позиция преди дни Радев вече посочи, че България трябва да се въздържи от подкрепа на предложената европейския позиция за Венецуела.  \r\n\r\n Съветът за сигурността при Министерския съвет на извънредно заседание пък излезе с позиция, че България изразява подкрепа за партньорите си в Европейския съюз и международната общност, които признават председателя на Националната асамблея на Боливарска република Венецуела Хуан Гуайдо като временно изпълняващ функциите на държавен глава с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната. \r\n \n\t\t\t\t\t\t", "date": "2019.02.07", "title": "Радев: България не трябва да се намесва в ситуацията във Венецуела"}
{"url": "http://www.bnews.bg/article/256396-osadiha_retsidivist_za_bludstvo_s_11_godishno_momiche", "text": "\n Бургаският окръжен съд осъди на 9 години и 4 месеца затвор Иван Михалев, блудствал с 11-годишно момиченце от жк \"Меден рудник\" в Бургас \r\n\r\n 65-годишният мъж ще трябва да изтърпи наказанието при първоначален строг режим и ще трябва да плати обезщетение за нанесени нeматериални щети на семейството на пострадалото дете в размер на 4000 лв. \r\n\r\n На 7 юни м.г. Михалев е направил опит на три пъти да блудства с 11-годишно момиченце. То успяло да избяга. Родители на детето днес присъстваха за произнасянето на присъдата. \r\n\r\n В кулоарите на съда станаха известни шокиращи факти от съдебното му досие, изобилстващо от престъпления. През септември 1988 година Иван е осъден на смърт за двойно убийство в Сливен. Жертвите са млада жена, с която живеел на семейни начала, и брат й. Във фаталната нощ, Михалев празнувал заедно с тях. Избухнал скандал, при който Иван грабнал нож и намушкал мъжа. Минути по-късно умъртвил и жената - забил ножа в окото й, и докато кръвта на жертвата изтичала, си тръгнал. Михалев е изправен пред съда и признат за виновен и получава най-тежката присъда, предвидена тогава в Наказателния кодекс - смърт чрез разстрел. По това време той имал присъди и за кражби. Две години по-късно, с налагането на мораториум върху смъртното наказание, е помилван. Смъртното му наказание е заменено с лишаване от свобода за срок от 30-години. През юни 2012 г. Окръжният съд в Стара Загора освобождава Михалев условно предсрочно. \r\n\r\n За последно мъжът е бил в затвора до началото на 2018 г. Няколко месеца след като излиза на свобода блудства с детето. \r\n\r\n Присъдата на Окръжен съд - Бургас може да бъде обжалвана или протестирана в 15-дневен срок пред въззивна инстанция. \r\n \n\t\t\t\t\t\t", "date": "2019.02.07", "title": "Осъдиха рецидивист за блудство с 11-годишно момиче"}
{"url": "http://www.bnews.bg/article/256379-lyuboslav_penev_zamenya_el_maestro_nachelo_na_tsska_do_chasove", "text": "\n Очаква се до часове ЦСКА да има нов треньор. Ръководството на \"червените\" води преговори за разтрогване на договора с Нестор Ел Маестро и се очаква до края на деня контрактът да бъде прекратен по взаимно съгласие. Това твърди \"24 часа\". \r\n\r\n На мястото на досегашния специалист, който застана начело на тима през юни 2018 г., се очаква да бъде назначен легендарният футболист Любослав Пенев. Според запознати, ръководството на \"червените\" и треньорът, който изведе \"Литекс\" до шампионската титла през 2011 г., вече са започнали преговори. \r\n\r\n Като причина за освобождаването на Ел Маестро се посочва напрежение между треньора и футболистите. \r\n\r\n Възможно е още утре, на първа тренировка след лагера в Испания, \"червените\" да бъдат изведени от Пенев.  \r\n\r\n Ако рокадата стане факт, но бившият национален селекционер ще започне трети период като треньор на стадион \"Българска армия\". Той води тима за първи път през 2009 г., като класира \"червените\" за груповата фаза на Лига Европа.  \r\n\r\n Пенев се завърна в ЦСКА през 2015 г., но само за 1 месец и 3 дни. \r\n\r\n Като футболист на \"червените\" бившият национал е 2 пъти шампион на България и 4 пъти носител на Купата у нас. \r\n \n\t\t\t\t\t\t", "date": "2019.02.07", "title": "Любослав Пенев заменя Ел Маестро начело на ЦСКА до часове?"}
{"url": "http://www.bnews.bg/article/256366-poli_genova_fenka_na_tenisa", "text": "\n Бременна, усмихната и щастлива! Такава видяха Поли Генова стотиците зрители на тенис турнира \"София оупън\". \r\n\r\n Чаровната блондинка раздаде куп автографи, докато се любуваше на играта. Компания на певицата освен Ники Кънчев правеше и тайнствен младеж с шапка, който бе неотлъчно до нея. Той ли е бъдещият татко и как се казва - това бяха най-често шушуканите въпроси наоколо. Който и да е той, пожелаваме на Поли всичко да бъде по мед и масло и скоро да се радва на прекрасна рожба, пише \"България Днес\". \r\n \n\t\t\t\t\t\t", "date": "2019.02.07", "title": "Поли Генова фенка на тениса"}
{"url": "http://www.bnews.bg/article/256403-ukrayna_zabrani_nablyudateli_na_izborite_ot_strani_agresori", "text": "\n Върховната рада на Украйна прие днес законодателен акт, според който наблюдател на президентски, парламентарни или местни избори в страната не може да бъде \"гражданин или поданик на държава, която Върховната рада е признала за държава агресор или държава окупатор\". \r\n\r\n Забраната се отнася също за \"лице, предложено (за наблюдател) от държава, която Върховната рада е признала за държава агресор или държава окупатор\", предаде ТАСС. \r\n\r\n Вчера Бюрото за демократически институции и права на човека към ОССЕ, което извършва наблюдения на избори, съобщи, че е получило от страните членки на организацията заявки за 92-ма наблюдатели за президентските избори в Украйна през март. \r\n\r\n Сред заявените кандидати има двама граждани на Руската федерация. \r\n\r\n Същевременно парламентът на Украйна прие днес промяна в конституцията, която утвърждава евроатлантическата ориентация на страната, предаде Асошиейтед прес. \r\n\r\n Президентът Петро Порошенко заяви, че този \"исторически ден\" ще придаде сила на неговото правителство да извърши необходимите икономически реформи. Социологически проучвания сочат, че сред украинците има значителна подкрепа за бъдещо присъединяване към НАТО и ЕС, особено след като Русия анексира Крим и се намеси в Източна Украйна през 2014 г. \r\n\r\n Тази пролет Порошенко ще се бори за преизбиране. \r\n\r\n Големите протести в Украйна през 2013 г. започнаха, след като тогавашният президент отказа да подпише споразумението за асоцииране с ЕС. Новото правителство, което пое властта през февруари 2014 г., се обяви за членство в ЕС и НАТО - нещо, което обезпокои Русия.  \r\n\r\n     \r\n \n\t\t\t\t\t\t", "date": "2019.02.07", "title": "Украйна забрани наблюдатели на изборите от страни агресори"}
{"url": "http://www.bnews.bg/article/256383-nay_posle_oligarhat_ognyan_donev_vliza_v_zatvora_za_nyakolko_godini_za_krazhba_na_danatsi", "text": "\n Най - после Прокуратурата поиска лишаване от свобода за олигарха Огнян Донев (шеф на \"Софарма\"). 4 години затвор грозят бизнесмена, който е подсъдим за укриване на данъци.  \r\n\r\n Процесът срещу Донев и финансовия директор на \"Софарма\" Борис Борисов започна преди три години, а обвиненията на двамата са за престъпления, извършени през 2006-2007 година.  \r\n\r\n Делото приключва едва сега на първата съдебна инстанция заради сложните счетоводно-икономически експертизи  След финалните пледоарии на адвокатите по делото се чака и присъдата на Софийския градски съд. \r\n\r\n Донев дължи почти 63 млн. лв. данъци за сделки, а Борисов - 7,5 млн. лв. \r\n  \r\n \n\t\t\t\t\t\t", "date": "2019.02.07", "title": "Най - после! Олигархът Огнян Донев влиза в затвора за няколко години за кражба на данъци!"}
{"url": "http://www.bnews.bg/article/256380-na_izborite_prez_may_nyama_da_ima_elektronno_glasuvane", "text": "\n На изборите през май 2019 г. няма да има електронно гласуване, защото е променен срокът за въвеждане на електронната идентификация. Това каза говорителят на Централната избирателна комисия Камелия Нейкова, предаде „Фокус“. \r\n\r\n „Електронно гласуване има как да има, но то трябва да бъде синхронизирано със сроковете за електронна идентификация. Защото такива са изискванията на Изборния кодекс в частта за електронно гласуване – всеки един избирател, който желае да гласува електронно, трябва първо да направи успешна електронна идентификация, а такава към момента нямаме”, допълни Нейкова. \r\n\r\n От ЦИК уточниха, че има изискване срокът за системата за електронно гласуване да бъде синхронииран с този на националната схема за електронна идентификация, а той променен от законодателя. \r\n\r\n Нейкова обясни, че и машинното гласуване зависи от текстовете, които ще бъдат приети между първо и второ четене на промените в Изборния кодекс от Народното събрание. „Там е предвидено машините за гласуване да бъдат доставени или изработени от „Информационни системи“. Дали това ще стане факт и ние не знаем към този момент. Но ЦИК трябва да има готовност с техническото задание независимо какъв ще бъде финалният текст“, заяви още тя. \r\n \n\t\t\t\t\t\t", "date": "2019.02.07", "title": "На изборите през май няма да има електронно гласуване"}
{"url": "http://www.bnews.bg/article/256402-tramp_zalaga_za_preizbiraneto_si_varhu_imigratsiyata_i_sotsializma", "text": "\n От най-голямата сцена в американската политика президентът Доналд Тръмп даде да се разбере, че по определящия въпрос за неговото президентство - имиграцията - не може или не иска да промени твърдия си подход по пътя към 2020 г. \r\n\r\n Президентът републиканец обаче очерта нова рамка около своята демократическа опозиция, като предупреди във второто си обръщение \"За състоянието на съюза\", че възходът на социализма отляво заплашва основните ценности на страната. \r\n\r\n Речта във вторник не беше началният залп за изборите през 2020 г. Тези дебати започнаха почти веднага след победата му през 2016 г. Но обръщението на Тръмп в най-гледаното време предложи най-ясната пътна карта досега за неговото послание за преизбиране и за това как планира да подходи към културните и демографски промени, засенчили политическото бойно поле. \r\n\r\n Президентът, който кара своя първи мандат, залага още четири години, че неговият настойчив довод срещу социализма и незаконната имиграция в крайна сметка ще запази коалицията му от бели мъже от работническата класа в промишления Среден запад. Тази група навярно повече от всяка друга съдейства за неговата висяща на косъм победа през 2016 г. \r\n\r\n Съвсем не е ясно обаче дали този подход ще бъде достатъчен, за да поправи обтегнатите му отношения с жените, които масово изоставиха Републиканската партия през есента, когато възмущението в предградията позволи на демократите да спечелят мнозинство в Камарата на представителите. \r\n\r\n Вторник беше ключов момент в началото на дебатите за 2020 г., който подчертава усилията на двете водещи политически партии да се обединят около сполучливо послание в момент, когато започва следващият кандидат-президентски сезон. \r\n\r\n Тръмп в частност трябва да подобри политическите си позиции, ако се надява да спечели преизбиране. Той влиза в изборния сезон като един от най-слабите президенти в първи мандат в историята. \r\n\r\n Неговият рейтинг на одобрение при правителствената парализа миналия месец падна до 34 процента - най-ниското ниво от повече от година, показа проучване на Центъра за изследване на обществените въпроси, създаден от Асошиейтед прес и Националния център за проучване на общественото мнение, цитирани от БТА. \r\n\r\n В рязък контраст с президентския призив демократите засега се опитват да възприемат послание за единство и многообразие с малко преки призиви към белите избиратели от работническата класа, които ги изоставиха през 2016 г. \r\n\r\n Стейси Ейбрамс, която загуби своята битка за губернатор на Джорджия през 2018 г., беше първата чернокожа жена, представила официалното опровержение на Демократическата партия към президентската реч. Обградена от публика, в която имаше много малко бели мъже, тя посочи списък от приоритети на демократите в здравеопазването, образованието и избирателните права. \r\n\r\n Ейбрамс \"каза истината на властта тази вечер. Нашата демокрация работи само когато са чути всички американци\", каза сенаторката от Ню Йорк Кирстен Джилибранд, една от мнозината демократи, включили се вече в кандидат-президентската надпревара за 2020 г. \r\n\r\n Сенаторът от Върмонт Бърни Сандърс, който е възможен кандидат-президент на демократите през 2020 г., представи свое опровержение. По-късно той беше разкритикуван от своята партия за това, че е проявил пренебрежение към речта на Ейбрамс. \r\n\r\n Положението на Сандърс като демократ, който се определя като социалист, може също така да е подсилило довода на Тръмп. \r\n\r\n \"Тук в Съединените щати сме разтревожени от нови призиви за приемане на социализма в нашата страна\", заяви Тръмп пред нацията. \"Тази вечер ние подновяваме решимостта си Америка никога да не бъде социалистическа страна.\" \r\n\r\n Повече от всичко друго обаче имиграцията заемаше централно място в посланието му \"За състоянието на съюза\". \r\n\r\n Тръмп привлече вниманието към гостите в залата на Камарата на представителите, чиито семейства са били убити от имигранти, пребиваващи незаконно, и пренебрегна младите имигранти сред публиката, известни като \"Мечтатели\", които се борят за законен статут. Той настоя, че съдбата на работническата класа в Америка е недвусмислено свързана със заплахата, реална или въображаема, която представляват керваните от латиноамерикански имигранти, приближаващи южната граница. \r\n\r\n \"Нито един въпрос не илюстрира разделението между работническата и политическата класа в Америка по-добре от незаконната имиграция\", заяви Тръмп. \r\n\r\n \"Богатите политици и дарители настояват за отворени граници, а живеят зад стени, порти и охрана\", каза той. \"Междувременно американците от работническата класа са оставени да плащат цената за масовата незаконна миграция - по-малко работни места, по-ниски заплати, пренатоварени училища и болници, по-висока престъпност и изтощена система за социална сигурност. \r\n\r\n Тръмп е подложен на засилен натиск от своята политическа база да заеме твърда позиция към имиграцията. Много консерватори бяха възмутени миналия месец, когато Тръмп прекрати правителствената парализа, без да осигури финансиране за голяма гранична стена. \r\n\r\n Но дори без този натиск основното послание на президента от самото начало на политическия му възход е съсредоточено върху съпротивата срещу незаконната имиграция. Това няма да се промени. \r\n\r\n Републикански дейци бързо се присъединиха към направеното от Тръмп споменаване на социализма, нетърпеливи да се обединят около послание, което е по-малко вероятно да отблъсне по-образованите жени в предградията, обърнали гръб на Републиканската партия през есента. \r\n\r\n Главната съветничка на Тръмп Келиан Конуей каза, че президентът умишлено изтъква социализма, което може да бъде погрешно разбрано от някои избиратели на демократите. \r\n\r\n \"Той (социализмът) се прокрадва в цялата партия\", заяви Конуей в \"Шоуто на Брайън Килмийд\" по радио \"Фокс нюз\" вчера. \"Това ще бъде тема през 2020 г. Затова този президент трябва да го съкруши в началото на 2019 г.\" Тя изказа идеята, че речта показва в по-широк план готовността му да води \"цялата наша нация\". \"Той толкова обича тази страна, че аз не искам това да бъде загубено\", каза Конуей. \r\n \n\t\t\t\t\t\t", "date": "2019.02.07", "title": "Тръмп залага за преизбирането си върху имиграцията и социализма"}
{"url": "http://www.bnews.bg/article/256357-kobrata_besen_na_andrea_nyakoy_pat_shte_mi_kipne_i_shte_stane_strashno", "text": "\n Боксьорът я предупреди да спре с еротичните снимки, тя продължава на инат \r\n\r\n Андреа продължава да ядосва гаджето си Кубрат Пулев. Певицата от ден на ден става все по-предизвикателна и все по-гола. Тя не спира да залива социалните мрежи с разкрепостени снимки, на които не оставя много на въображението на феновете си. \r\n\r\n От известно време Теодора, както е истинското й име, гъзарее на почивка в Тайланд. Тя се показва в изключително изрязани бански. На един от последните й фотоси е вирнала дупе в басейн, а на друг - показва напращял бюст с прозиращи зърна. \r\n\r\n Всичко това никак не се харесва на Кобрата, с когото са заедно от дълги години. Боксьорът вече предупреди веднъж половинката си да спре с подобни еротични публикации. Той смятал, че с годините Андреа ще се вразуми, но става точно обратното. \r\n\r\n \"Карали сме се, ултиматуми съм й поставял и какво ли не. Не съм ОК с тези снимки! Някой път ще ми кипне и ще стане страшно. Андреа е певица, много е талантлива. Има неща, с които да се похвали, а не да прави просто голи, евтини снимки\", заяви преди Нова година Кубрат публично в телевизионно предаване. Думите му още повече са налели масло в огъня. От инат Андреа стана далеч по-разюздана в публикациите си в социалните мрежи, пише \"България Днес\". \r\n\r\n През есента чалга певицата бе подложена на нападки за визията си в коментарно студио на \"Биг брадър\". Тя бе обвинена, че е надебеляла и няма нищо общо с външния вид, който демонстрира на обработени с фотошоп снимки в интернет. Андреа тогава отвърна: \"Хора, това ли е най-важното?\". \r\n\r\n Само преди няколко дни Пулевица чукна 32 години. Тя посети островите Пхи Пхи и Панг Нга. Андреа е в компанията на приятелки и без мъж. Кобрата започна подготовката си за своя следващ мач. Пулев ще излезе срещу финландския гигант Роберт Хелениус. Мачът е насрочен за 23 март в зала \"Форум\" в Ингълууд, Калифорния. \r\n\r\n \"Съвсем скоро ще се бия за световната титла и ще я спечеля\", обеща преди дни Кубрат. Българският боксьор е официален претендент за пояса на Международната боксова федерация (IBF), притежаван от Антъни Джошуа. \r\n \n\t\t\t\t\t\t", "date": "2019.02.07", "title": "Кобрата бесен на Андреа: Някой път ще ми кипне и ще стане страшно"}
{"url": "http://www.bnews.bg/article/256367-nikolay_banev_okonchatelno_ostava_v_aresta", "text": "\n Апелативният специализиран съд остави в ареста Николай Банев. \r\n\r\n Според магистратите има опасност той да се укрие или да извърши ново престъпление, въпреки че има чисто съдебно минало. Те изразиха опасение, че обвиняемият може да повлияе на свидетелите. \r\n\r\n Съдът изброи имената на десетки свидетели, дали показания срещу Николай и Евгения Баневи. \r\n\r\n Решението е окончателно и не подлежи на обжалване. \r\n \n\t\t\t\t\t\t", "date": "2019.02.07", "title": "Николай Банев окончателно остава в ареста"}
{"url": "http://www.bnews.bg/article/256378-yunker_tvard_pred_tereza_mey_brekzit_nyama_da_se_predogovarya", "text": "\n Председателят на ЕК Жан-Клод Юнкер отново е заявил пред британския премиер Тереза Мей, че ЕС няма да предоговаря сделката за брекзит, стана ясно след разговора им в Брюксел. \r\n\r\n Той обаче е уточнил, че могат да бъдат внесени промени в документа, свързан с бъдещите отношения на Великобритания с ЕС, който върви към споразумението. \r\n\r\n „Разговорите бяха проведени в дух на сътрудничество за организирано излизане на Обединеното кралство от ЕС”, каза говорителят на Юнкер Маргаритис Шинас. \r\n\r\n Разговорът беше напрегнат, но конструктивен, поясни той. \r\n\r\n Мей е представила различни варианти, с които да отговори на безпокойството в британския парламент във връзка с ирландската граница и двамата с Юнкер са се договорили да работят заедно за това дали може да бъде намерено решение. \r\n\r\n Юнкер и Мей ще се срещнат отново преди края на февруари. Преговарящите за брекзит от двете страни – Мишел Барние за ЕС и Стивън Баркли за Великобритания, ще се срещнат в понеделник, посочва Ройтерс. \r\n \n\t\t\t\t\t\t", "date": "2019.02.07", "title": "Юнкер твърд пред Тереза Мей: Брекзит няма да се предоговаря"}
{"url": "http://www.bnews.bg/article/256362-bivshiyat_na_mihaela_marinova_zalyubi_aktrisa", "text": "\n Бившето гадже на Михаела Маринова – певецът Иво Добрев, я прежали и вече има нова тръпка. Иво, който се прочу също като Михаела покрай участието си в „Х Фактор“, е влюбен в актрисата Мария Бакалова. В клипа към новата си песен в дует с брат му Пламен Иво страстно целува младата надежда на НАТФИЗ. \r\nПрез 2018г. Мария грабна наградата за най-добра женска роля на филмовия фестивал в Торонто. Откакто Михаела пък заживя с бившия футболист на ЦСКА Димитър Дюлгеров, пише \"България Днес\". \r\n \n\t\t\t\t\t\t", "date": "2019.02.07", "title": "Бившият на Михаела Маринова залюби актриса "}
{"url": "http://www.bnews.bg/article/256368-50_godishen_padna_vav_vodoem_nad_blagoevgrad_i_zagina", "text": "\n 50-годишен мъж от Благоевград почина, след като падна във водоем в село над областния град, съобщава БГНЕС. \r\n\r\n Сигналът за инцидента е получен към полунощ от махала Шоповци на село Бистрица. Към махалата, намираща се на 5 км южно от пътя Благоевград-Бистрица, води черен път, който минава и през Арабаджийска махала. \r\n\r\n На място пристигнал екип за аварийно-спасителни дейности на РС ПБЗН-Благоевград. Мъжът бил изваден от тях над водоема, след което тялото е свалено до асфалтовия път. Там смъртта му е констатирана от лекарски екип, а тялото - транспортирано за аутопсия в отделението по съдебна медицина на МБАЛ-Благоевград. \r\n\r\n Обстоятелствата около инцидента изясняват от служители на Второ ПУ-Благоевград. \r\n \n\t\t\t\t\t\t", "date": "2019.02.07", "title": "50-годишен падна във водоем над Благоевград и загина"}
{"url": "http://www.bnews.bg/article/256398-gratski_fermeri_blokirat_osnovni_patishta_v_stranata", "text": "\n По информация на българското посолство в Гърция стачкуващи фермери започват да блокират пътища в страната. Това съобщиха от пресцентъра на Министерството на външните работи. \r\n\r\n На 7 февруари в 16:00 земеделски производители затварят пътя при Егио, който свързва Атина с пристанищния град Патра. \r\n\r\n В събота, 9 февруари е планирана блокада на движението при Темби - участък от магистралата, която свързва Солун с Атина. \r\n\r\n В префектура Централна Македония трактори и селскостопанска техника са разположени на следните места: \r\n\r\n - В района на Малгара, в непосредствена близост до националния път Солун Атина. \r\n\r\n - В област Иматия, на пътен възел Кулурас, автомагистрала Егнатия в участъка Солун - Верия; \r\n\r\n - На националния път Верия - Скидра, в района на жп гара Науса; \r\n\r\n - В област Пела, на пътен възел на Гипсохори; \r\n\r\n - В област Пиерия, на общинския път в района на стадиона на Катерини; \r\n\r\n - На 67-я километър от стария национален път Катерини - Солун; \r\n\r\n - В района на Серес, на пътен възел Сидирокастро; \r\n\r\n Блокади на движението са планирани и: \r\n\r\n - В района на Пирго Илиас по националния път Патра-Древна Олимпия, в петък 08.02.2019 г., в 18:00 ч. \r\n\r\n - В района на Превеза, на пътен възел Луру Превезас, от 19:30 ч. на 07.02.2019 г. \r\n\r\n - В района на Пеласгия, окръг Фтиотида, е предвидено за 07.02.2019 г. от 16:00 до 18:00 ч. нова блокада на двете платна към Солун. \r\n\r\n - На остров Крит в Ханя, на височината Мегала Хорафия, всеки ден ще се спира движението от 16:00 до 18:00 ч. на националния път Ханя-Ираклио. Движението от 16:00 до 18:00 ч. всекидневно ще бъде блокирано и в района на Ираклио на острова. \r\n\r\n Преди дни гръцките фермери отново заплашиха да блокират основни пътища, но протестът им бе осуетен. Тогава те протестираха срещу Преспанското споразумение за името на Македония, а нямаха икономически искания. \r\n \n\t\t\t\t\t\t", "date": "2019.02.07", "title": "Гръцки фермери блокират основни пътища в страната"}
{"url": "http://www.bnews.bg/article/256370-dozhivoten_zatvor_za_ubiystvo_pri_domashno_nasilie", "text": "\n До 20 години лишаване от свобода или доживотен затвор без право на замяна ще бъде наказанието за убийство при домашно насилие. Решението депутатите взеха единодушно, като приеха окончателно промени в Наказателния кодекс. За упражнена принуда, заплаха или телесна повреда, затворът е от 3 до 10 години. \r\nПрестъпление, извършено в условията на домашно насилие се дефинира, като предшествано от системно упражняване на физическо, сексуално или психическо насилие, поставяне в икономическа зависимост, принудително ограничаване на личния живот, личната свобода и личните права. Една година затвор или пробация ще се налага за следене на настоящия или бившия партньор. \r\nНаказанието нараства на лишаване от свобода до 5 години, ако въпросното преследване се осъществява в условията на домашно насилие. \r\nПредседателят на правната комисия Данаил Кирилов обясни част от приетите окончателно промени: \r\n„Обединихме механизмите на закона за защита от домашно насилие. Тези механизми ги прибавихме към чисто наказателно-правните. Всичко, което е домашно насилие по закона за защита срещу домашното насилие, вече е факт, който се съобразява и спрямо Наказателния кодекс. Като към Наказателния кодекс сме добавили изискването „системно“. Това по наказателната практика означава трикратно жертвата докаже, че е била нагрубявана или е била третирана несправедливо, че е поставена в икономическа зависимост или, че е причинена лека, средна или тежка телесна повреда, това преизпълва наказателните състави, за които говорим“. \r\n\r\n Депутатите се отказаха да запишат затвор за родители, които отказват на бившия да вижда детето си след развод при условие, че има съдебно решение. \r\n  \r\n„И сега нямаше затвор. А затворът не е добро решение тогава, когато е един родител и на него са му прехвърлени родителските права. Това означава детето да се остави само. Тук наказателно-правната реакция е пробация, защото в пробацията има осем възможни мерки на въздействие спрямо дееца“, допълни председателят на правната комисия. \r\nНасилствените бракове пък се наказват с 1 до 6 години затвор. \r\n  \r\n„Когато лицето е принудено, то трудно може да предприеме правни действия, за да обяви брака си за нищожен. Поради тази причина премахнахме изискването за този елемент в обективната страна на престъплението“, посочи още Данаил Кирилов. \r\n  \r\nПромените в закона бяха инициирани от председателя на парламента Цвета Караянчева след зачестилите случаи на домашно насилие. \r\n \n\t\t\t\t\t\t", "date": "2019.02.07", "title": "Доживотен затвор за убийство при домашно насилие"}
{"url": "http://www.bnews.bg/article/256374-dimitar_bayraktarov_patriotarskite_kavgi_osiguryavat_alibito_im_za_neyavyavane_na_evroizborite", "text": "\n \r\n\r\n - Г-н Байрактаров, днес цъфна поредния скандал между НФСБ и ВМРО. Този път депутите Касабов и Симеонов обвиняват ВМРО, че е преписало програмата на НФСБ за интеграция на ромите, така ли е? \r\n\r\n  Интересно ми, коя част от програмата на НФСБ е написал Касабов, а за предложенията на Симеонов не искам да си спомням защото доста срам събрахме от тях! Иначе тези предложения наистина съществуваха в програмата на НФСБ и бяха изработени от хора, които отдавна не сме в НФСБ. За ВМРО е ясно, че те са политически крадци. .- Искате да кажете, че така наречените патриоти си приписват чужди заслуги? \r\n\r\n - Точно това казвам и ще допълня, че от простотия дори не знаят какво сме приели в миналото народно събрание. Аз бях изработил промени на закона за семейни помощи за децата, които бяха много безкомпромисни и на първо място бяха насочени срещу проблема \"деца раждат деца\". Парламента го отхвърли, а Симеонов и Каракачанов  нито веднъж не настояха този закон да бъде приет пред председателския съвет. За вашите читатели обяснявам, че  законодателната програма на парламента се уговаря именно на председателски съвет. \r\n\r\n - Защо тогава са тези кавги? \r\n\r\n - Защото по този начин си осигуряват алиби и оправдание, за да не участват на предстоящите евроизбори, тъй като рейтингът им е катастрофален в порядъка около 0,5 %.  \r\n\r\n .- Валери Симеонов отново нападна и Атака и техния партиен вестник. Защо? \r\n\r\n - Атака е единствената разпознаваема партия, която губи от тази нездрава коалиция и двамата удавника правят всичко възможно да я потопят. Все пак не забравяйте, че Атака вече 14 години е праламентарно представена партия и има своя твърд електорат и избиратели!Единствено Атака има сили сама да прескочи границата за парламент и затова Симеонов и Каракачанов я дърпат надолу. От Сидеров зависи какъв път ще поеме, но трябва да е разбрал, че оставането му в тази коалиция е равнозначно на самоунищожение! \r\n\r\n - Депутата Касабов отново нападна Волен и Атака, това ли е причината? \r\n\r\n Със сигурност това е една от причините, а другата е, че вероятно Касабов се е научил да работи на компютър! Вижте да те напада Касабов е повече от сметхотворно! Бих ви препоръчал да го препита върху някои от най-елемантарните закони, за да си направите извод за нивото му! Касабов вместо да се заяжда с Атака, защо не предложи свалянето на новините на турски от БНТ? ВМРО и НФСБ защо забравиха за референдума \"Не на Турция в ЕС\" 330000 подписа отлежават в мазето на Народното събрание? \r\n\r\n \r\n\r\n - Защото са изцяло зависими от ДПС! Толкова е очевадно, ще се изпотрепят помежду си, но срещу уж главният им политически враг нито дума. Знаете ли по места колко добре си се разбират? А знаете ли колко местни коалиции има между ВМРО и ДПС? Само, че хората започнаха да проглеждат и вече не им вярват!    \r\n  \r\n \n\t\t\t\t\t\t", "date": "2019.02.07", "title": "Димитър Байрактаров: Патриотарските кавги осигуряват алибито им за неявяване на евроизборите!"}
{"url": "http://www.bnews.bg/article/256358-zashto_paynera_bi_shuta_na_kotseto", "text": "\n Музикалният продуцент е прекратил отношенията си с певеца от 1 февруари 2019г. \r\nИнж. Митко Димитров е дал нареждане на техническия си екип Константин да бъде свален и от сайта на компанията. Договорът на певеца е изтекъл още преди две години. От тогава той е работил на устна договорка. „Чакахме доста време Коцето да дойде да си подпише новия договор, но той все отлагаше. Накрая на шефа му писна и му би шута“, разкри човек от фирмата. \r\nТака певецът отичат процент само от участията, които Пайнера му е уредил и по този начин избегнал да раздели с продуцента си големите хонорари от „ВИП Брадър“ и „Като две капки вода“, пише „Телеграф“. \r\nХора на певеца обясниха и неговата гледна точка. През последните две години той сам си е инвестирал парите във всички проекти – песни и клипове. Затова не смятал, че трябва да плаща процент на Пайнера, а искал да прибере цялата печалба от приходите. \r\n\r\n   \r\n \n\t\t\t\t\t\t", "date": "2019.02.07", "title": "Защо Пайнера би шута на Коцето?"}
{"url": "http://www.bnews.bg/article/256364-ek_ponizhi_prognozata_si_za_bvp_na_evrozonata_prez_2019_g", "text": "\n Европейската комисия осезателно понижи прогнозата за икономически растеж на еврозоната през 2019 г. до 1,3% спрямо предходната есенна оценка, която бе 1,9%. Това гласи междинната зимна прогноза на ЕК. \r\n\r\n Освен това, понижена е и оценката за инфлацията в зоната с единна валута до 1,4% от 1,8%. \r\n\r\n „Като цяло прогнозата за растежа на БВП на еврозоната през 2019 г. бе преразгледана в посока понижаване с 0,6 процентни пункта спрямо есенната до 1,3%“, се казва в документа. В него се уточнява още, че преразглеждането отразява по-слабите от очакваното последни тримесечия на 2018 г. \r\n\r\n Инфлацията в еврозоната намаля в края на 2018 г. на фона на спада на цените на петрола, се посочва в прогнозата. Това, както и очакваните по-ниски цени на петрола, доведоха до понижаване на прогнозата за инфлацията. \r\n \n\t\t\t\t\t\t", "date": "2019.02.07", "title": "ЕК понижи прогнозата си за БВП на еврозоната през 2019 г."}
{"url": "http://www.bnews.bg/article/256353-izvadiha_zhivo_dete_izpod_ruinite_na_bloka_v_istanbul", "text": "\n 9-годишно момче е един от спасените жители на блока, който рухна в Истанбул в сряда. До момента извадените живи изпод руините са общо 12-има. Спасителите намериха и три тела на загинали. \r\n\r\n Стотици спасители разчистват останките на 8-етажната сграда, която рухна по неясни причини. На моменти работата спира и се пази пълна тишина, за да чуят спасителите дали някой вика за помощ под отломките. \r\n\r\n Официално регистрираните жители на блока са 43-ма от 14 апартамента. Последните три нива на сградата обаче били надстроени без разрешение. А на приземния етаж имало незаконен шивашки цех. Така властите не знаят колко всъщност човека са в били в блока в момента, в който е рухнал.  \r\n \n\t\t\t\t\t\t", "date": "2019.02.07", "title": "Извадиха живо дете изпод руините на блока в Истанбул"}
{"url": "http://www.bnews.bg/article/256372-borislav_mihaylov_aut_ot_uefa_s_kostinbrodski_byuletini", "text": "\n Борислав Михайлов изпадна от състава на Изпълкома на УЕФА, след като два гласа не му достигнаха за нов мандат. \r\n\r\n На Конгреса на европейската централа в Рим, гласуването прати в ръководното тяло Андрий Павелко (Украйна) и Арман Дука (Албания), като албанецът получи 27 вота, а Михайлов - 25. \r\n\r\n Така президентът на родния футбол няма да е сред осемте фактора в УЕФА, които взимат важните решения в централата. \r\n\r\n Михайлов остава член на Съдийската комисия във ФИФА, където бе избран преди 2 години. Той изкара два мандата в Изпълкома на УЕФА, но след 8 години там, днес не успя на изборите. \r\n\r\n Борислав Михайлов коментира пред \"24 часа\" лошата за него новина, че отпада от изпълкома на УЕФА. \r\n\r\n \"Нищо страшно не се е случило, това са избори. Имаше две невалидни бюлетини, ако бяха редовни, отивах на балотаж. Резултатът ми дори е с един глас по-добър, отколкото на предишния конгрес.\", заяви призидентът на БФС. \r\n\r\n   \r\n \n\t\t\t\t\t\t", "date": "2019.02.07", "title": "Борислав Михайлов аут от УЕФА с Костинбродски бюлетини!"}
{"url": "http://www.bnews.bg/article/256365-magi_zhelyazkova_nadu_dzhuki_kato_na_otvarachkata", "text": "\n Маги Желязкова наду джуки. Манекенката копира фолк певицата Мария и е досущ като нея. \r\nКъдрокосата фурия, която се прекръсти на Маги Сидерова, след като се събра с голямата си любов, се поддаде на последния писък на модата—сочни устни, пише „България днес”. \r\nМаги обаче трябва доста да внимава с естетическите корекции. Факт, е, че когато една жена прекали с интервенциите, в употреба влиза изразът „патешка мутра”. \r\nДано Желязкова не прекали и не започне да квака. \r\n \n\t\t\t\t\t\t", "date": "2019.02.07", "title": "Маги Желязкова наду джуки като на Отварачката"}
{"url": "http://www.bnews.bg/article/256373-ubietsat_na_zhurnalistkata_viktoriya_marinova_e_vmenyaem_i_otiva_na_sad", "text": "\n Петорната комплексна съдебно медицинска психологична и психиатрична експертиза, назначена на 21-годишния Северин Красимиров, който изнасили и уби русенската телевизионна водеща Виктория Маринова, е показала, че той е вменяем и може да носи наказателна отговорност за извършеното, съобщиха от Окръжната прокуратура в Русе.  \r\n\r\n Експертите са категорични, че Красимиров е с лека умствена изостаналост и е емоционално нестабилна личност – импулсивен тип, но може да разбира свойството и значението на извършеното и да ръководи постъпките си. Той е без фундаментални разстройства в базисни сфери от психичната дейност, които да нарушават основните му психични годности, поради което може да участва в наказателния процес и да разбира смисъла и значението на извършваните следствени действия и да разбира смисъла на наложеното наказание.  \r\n\r\n След като заключението на експертите стана факт, от Окръжната прокуратура в Русе ще внесат обвинителен акт срещу Северин Красимиров  в съда и ще поискат налагане на най-тежките наказания за изнасилването на Виктория Маринова, представляващо особено тежък случай и убийството й, извършено по особено мъчителен начин за пострадалата и с особена жестокост. \r\n\r\n Главният прокурор Сотир Цацаров разпореди вземането на досъдебното производство на специален надзор и по него се извършват интензивни следствени действия от екип от прокурори, допълват от държавното обвинение. До момента са разпитани 30 свидетели и са назначени 19 експертизи. Извършени са множество първоначални и допълнителни огледи на местопрестъплението и на веществени доказателства, както и претърсвания и изземвания. Изискани и получени са справки от мобилните оператори и медицинска документация. \r\n\r\n В изпълнение на издадената Европейска заповед на разследване, прокуратурата в Германия извърши освидетелстване на Северин Красимиров и изготвените протоколи и фотоалбуми за това следствено действие са получени в прокуратурата. С оглед изложеното в протокола състояние на обвиняемия и установените по него следи от наранявания, Окръжна прокуратура- Русе назначи съдебно медицинска експертиза, която да даде отговор на въпроса дали е възможно установените наранявания да са получени в резултат на оказана от жертвата съпротива.  \r\n\r\n Северин Красимиров e с постоянна мярка \"задържане под стража\". \r\n\r\n   \r\n \n\t\t\t\t\t\t", "date": "2019.02.07", "title": "Убиецът на журналистката Виктория Маринова е вменяем и отива на съд!"}
{"url": "http://www.bnews.bg/article/256349-hlyabat_ni_sasipva_eto_kakvo_shte_se_sluchi_s_tyaloto_ni_ako_sprem_da_go_yadem_vseki_den", "text": "\n Напоследък диетите без въглехидрати са на мода и изоставянето на брашното се счита за важна стъпка към здравословния начин на живот. Хиляди блогъри редовно споделят истории за това, което се е променило в живота им, откакто са се отказали от употребата на брашно и хляб. \r\n\r\n Дали хлябът наистина е полезен за нас и редно ли е да се засищаме с него, при положение, че всъщност, макар може би и не много съзнателно, плащаме изключително висока цена? Нека проверим. \r\n\r\n Всъщност се оказва, че отказът от хляб води до невероятни резултати: кожата се подобрява, теглото намалява, те са пълни с енергия.  \r\nНяма нищо лошо да хапвате пълнозърнест хляб, а също и този произведен от ръж, овесено брашно или трици. Такъв продукт е изключително полезен за организма. Нищо чудно, че човек може да живее достатъчно дълго, като яде само един черен хляб и вода. Но бялото е съвсем различна история. През ХХ век брашното започва да се произвежда индустриално и качеството му намалява значително . Ето защо, ние силно препоръчваме да се откажете от белия хляб, изпечен от висококачествено брашно. Обясняваме защо. \r\n\r\n Причина  1: Безполезен продукт \r\n\r\n Пшеничното зърно е богато на витамини. Но всички хранителни вещества в процеса на преработка на зърното и превръщането им в брашно просто изчезват. Бяло брашно от най-висок клас запазва само около 30% от полезните вещества , които след 2 седмици престават да бъдат активни. А какъв е срокът на годност на брашното? 12 месеца. От него правим любимия хляб на всеки, който всъщност е направен от безполезен бял прах, наречен висококачествено брашно. \r\n\r\n Причина 2: Липса на вкус \r\n\r\n Признайте, белият хляб няма вкус. Но именно с това той е прекрасен за мнозина. Той не пречи на вкуса на продуктите, които ще използвате с него: месо, супа, сирене. Но и не ги подобрява, както това може да направят пълнозъпнестите тестени изделия. \r\n\r\n Причина 3: Токсичност \r\n\r\n В съвременния свят пшеницата се отглежда в огромен мащаб. За да се получи повече и по-бързо, тя се поръсва с пестициди и се отървава от гризачи и гъбички -  третира се с различни химически съединения. Но най-важното предстои. За да бъде брашното бяло, производителите  използват за  избелване  същото вещество като за измиване: бензоил пероксид, натриев пиросулфат и калций, хлор диоксид. Винаги трябва да се уточни от какво брашно е направен хляба: рафинирано или органично. Рафинираното преминава всички описани по-горе начини. \r\n\r\n Нелеп инцидент преобърна живота на 135-килограмовата Доминик на 180 градуса и я превърна в... (СНИМКИ) \r\n\r\n Причина 4: Обрив по кожата \r\n\r\n Ние сме това, което ядем. И, ако човек яде всякакви тестени изделия, това със сигурност ще се отрази на кожата му. Обривът по кожата е най-честият резултат от реакция към глутен (пшеничен глутен), съдържащ се в хляба. Глутенът практически не се отделя от тялото и се отлага върху стените на червата, като уврежда влакната му. С течение на времето функцията на абсорбция на хранителни вещества от тези влакна е нарушена. Ето защо, преди да отидете на козметик отново, прегледайте диетата си. \r\n\r\n Причина номер 5: Проблеми с храносмилането \r\n\r\n Тук глутенът отново е виновен: той нарушава целостта на клетките в червата и затова човек получава редица проблеми с храносмилателната система. Пълнозърненият хляб съдържа много важен елемент за човешкото тяло - фибри. А в продуктите от висококачествено брашно практически няма. Само 5-6 филии пълнозърнест хляб на ден ви осигуряват дневна доза фибри . Ако искате да получите този процент от зеленчуци и плодове, ще трябва да ядете 14 ябълки, или 21 моркова, или 25 домата, или 2,3 кг краставици. \r\n\r\n Причина  6: Преждевременно стареене \r\n\r\n Както вече разбрахте, целият състав на хляба буквално крещи, че това е продукт, лишен от хранителни вещества . Получавайки такава храна, в която няма необходимите витамини, нашият организъм не може да бъде свеж и млад. Затова любителите на брашното обикновено изглеждат по-стари от възрастта си. \r\n\r\n 42-годишна майка изглежда като гадже на сина си (СНИМКИ) \r\n\r\n Причина  7: Зависимост \r\n\r\n Към хляб лесно можете да се пристрастите като наркотик. Брашното дава зашеметяващо освобождаване на захар в кръвния поток  и в резултат на това изстрелването на хормона инсулин. Изяли сте само едно парченце тестено, а нивото на захарта ви се вдига бързо нагоре, но после стремително пада надолу - и сега се чувствате вяло и отново искате да ядете бързи въглехидрати, за да почувствате прилив на жизненост. Такъв рязък скок в нивата на кръвната захар може дори да доведе до диабет. \r\n\r\n Причина № 8: Наднормено тегло и затлъстяване \r\n\r\n И тази причина може да стане основна за много хора, когато откажат да ядат брашно. Повече от 70% от хората, които рязко изключват хляба от диетата си, губят тегло през първите 2 седмици. 100 гр. брашно от най-висок клас съдържа само 0,6 г фибри , а останалата част от съдържанието се усеща значително върху бедрата, страните и корема под формата на мастни гънки. Хлябът има гликемичен индекс дори по - висок от този на шоколадовите блокчета. И нишестето, съдържащо се в хлебни изделия, бързо се разделя в храносмилателния тракт и навлиза в кръвта под формата на глюкоза . Това означава, че скоро отново ще почувствате глад. \r\n\r\n Бъдете внимателни и винаги проучвайте състава на продукта, който купувате. \r\n \n\t\t\t\t\t\t", "date": "2019.02.07", "title": "Хлябът ни съсипва! Ето какво ще се случи с тялото ни, ако спрем да го ядем всеки ден! "}
{"url": "http://www.bnews.bg/article/256352-zhenata_na_itsko_fintsi_napusna_rabota", "text": "\n Съпругата на Ицко Финци напусна работа в НБУ в София, където преподаваше и се премести във Варна. Хубавата Лиза е избрала да живее със семейството си край морето, а музикантът неуморно работи, за да издържа и нея и дъщеря им. \r\n\r\n 40-годишната преподавателка по кино, реклама и шоубизнес няма да се връща в университета, след края на майчинството си. Вместо това предпочита да дава частни уроци през творчеството обединение „Филизи”,в което е в съдружие със съпруга си и Анна Стефанова, сценарист и режисьор. Тримата преподават на деца, ученици и студенти и са напълно доволни от настоящата ситуация. \r\n„Климатът във Варна, където живея през по-голямата част от годината е добър за детето ми, затова сме го избрали, споделя Лиза. Тя и Ицко живеят там вместо в София. Що се отнася до 85-годишния музикант, той кипи от енергия и не се спира. Финци пътува само когато има различни участия и ангажименти, а и работи като вол, за да са щастливи двете му жени, пише \"България днес\". \r\n„Не ме отписвайте, аз продължавам напред. Дори още деца съм готов да направя”, сподели той съвсем скоро. От своя страна Лиза казва, че животът с актьора е истински празник. \r\n„Не прилича никак на делник, това, което ни се случва в бита. Той е много неочакван в реакциите и постъпките си. \r\nСамо преди няколко месеца завърши курс по испански език четвърто ниво. Неуморим е”, радва се на Ицко Лиза. \r\n \n\t\t\t\t\t\t", "date": "2019.02.07", "title": "Жената на Ицко Финци напусна работа"}
{"url": "http://www.bnews.bg/article/256356-30_ot_parite_na_api_za_patishta_otivat_za_bezopasnost", "text": "\n 30% от парите за поддръжка на пътищата, с които разполага Агенция \"Пътна инфраструктура\", се дават за пътна безопасност. \r\n\r\n Това информира Дончо Атанасов, член на Управителния съвет на АПИ. \r\n\r\n Само за мантинели са били отделени 25 млн. лв., посочи Атанасов в коментар на тежката верижна катастрофа от преди два дни на АМ \"Струма\". Дончо Атанасов обяви, че съвсем скоро ще завърши обществената поръчка за въвеждане на интелигентна система за управление на трафика за АМ \"Тракия\". \r\n\r\n На въпрос обаче тези интелигентни системи ще могат ли да предупреждават шофьорите за гъста мъгла - на този етап мъглата се сочи като причина за верижната катастрофа - Дончо Атанасов посочи, че интелигентните системи нямат неограничени способности. По думите му при такива изключително тежки аномалии, каквито са настъпили на 5 февруари на АМ \"Струма\", ситуацията остава в ръцете на шофьорите и тяхната преценка на пътната обстановка. \r\n\r\n Атанасов потвърди, че интелигентна система ще бъде изградена и в новия участък Красна - Сандански, но и тя не би могла да сигнализира за изключително гъстата мъгла между едната и другата рампа. Разстоянието между тях е 4 км. и не би могло такава мъгла да се засече, ако тя е между тях. \r\n\r\n Дончо Атанасов обясни, че всички шофьори знаят, че автомагистралите не са най-безопасните пътища и трябва да проявяват повече отговорност и бдителност. \r\n \n\t\t\t\t\t\t", "date": "2019.02.07", "title": "30% от парите на АПИ за пътища отиват за безопасност"}
{"url": "http://www.bnews.bg/article/256363-na_izborite_prez_may_nyama_da_ima_elektronno_glasuvane", "text": "\n На изборите през май 2019 г. няма да има електронно гласуване, защото е променен срокът за въвеждане на електронната идентификация. Това каза говорителят на Централната избирателна комисия Камелия Нейкова, предаде „Фокус“. \r\n\r\n „Електронно гласуване има как да има, но то трябва да бъде синхронизирано със сроковете за електронна идентификация. Защото такива са изискванията на Изборния кодекс в частта за електронно гласуване – всеки един избирател, който желае да гласува електронно, трябва първо да направи успешна електронна идентификация, а такава към момента нямаме”, допълни Нейкова. \r\n\r\n От ЦИК уточниха, че има изискване срокът за системата за електронно гласуване да бъде синхронииран с този на националната схема за електронна идентификация, а той променен от законодателя. \r\n\r\n Нейкова обясни, че и машинното гласуване зависи от текстовете, които ще бъдат приети между първо и второ четене на промените в Изборния кодекс от Народното събрание. „Там е предвидено машините за гласуване да бъдат доставени или изработени от „Информационни системи“. Дали това ще стане факт и ние не знаем към този момент. Но ЦИК трябва да има готовност с техническото задание независимо какъв ще бъде финалният текст“, заяви още тя. \r\n \n\t\t\t\t\t\t", "date": "2019.02.07", "title": "На изборите през май няма да има електронно гласуване"}
{"url": "http://www.bnews.bg/article/256377-otkriha_martvi_vazrastni_sapruzi_v_shumen", "text": "\n Мъж и жена на над 80-годишна възраст бяха открити мъртви в дома си в центъра на Шумен, предаде БГНЕС. \r\n\r\n Близки подали сигнал в полицията, след като намерили телата в две различни стаи. \r\n\r\n „Двете тела имат огнестрелна рана в областта на гърдите. По всяка вероятност става въпрос за убийство и самоубийство”, обясни разследването директорът на полицията в Шумен Ялчън Ресим. \r\n\r\n Открито е предсмъртно писмо. \r\n\r\n По информация на агенцията жената е била на легло след инфаркт и други здравословни проблеми. \r\n \n\t\t\t\t\t\t", "date": "2019.02.07", "title": "Откриха мъртви възрастни съпрузи в Шумен"}
{"url": "http://www.bnews.bg/article/256354-volen_vs_valeri_nov_epizod_meryat_si_partiynite_organi_obzor", "text": "\n Кой кого е направил политик, чий партиен орган е по-влиятелен и коя телевизия е направена преди другата? Това се оказаха актуалните теми за скандал между партньорите Валери Симеонов и Волен Сидеров. \r\n\r\n Поредната доза патриотичен скандал се заформи още миналата седмица, когато в интервю бившият вицепремиер нарече партийния орган на Сидеров “парцал”. В отговор вестник “Атака” излезе със заглавие: “Валери, този “парцал” те изстреля от Бургас в парламента”. В статията авторите, подписали се като “Пасквилчици”, обясняват, че Симеонов ги е обидил “изключително грозно”, но не искат неговото извинение, защото видели как се “извинил на майките на деца с увреждания”. В послепис екипът напомня на Симеонов и че разполагат с “известно количество интересни фотоси”, в случай че тези във вестника не му стигали. \r\n\r\n “Да се твърди, че Валери Симеонов дължи политическата си кариера на “Атака”, е все едно кравата да суче от телето”, коментира вчера зам.-шефът на групата на НФСБ Валентин Касабов. И обясни, че Сидеров започнал политическата си кариера именно от телевизията на Симеонов - “Скат”, през 2004 г. \r\n\r\n “Да питам колеги журналисти, по-младите и по-старите - могат ли да направят партия без знанието на собственика, без парите на собственика, без помощта на телевизия “Скат”?, попита Касабов. Всъщност тв “Атака” била отрочето на “Скат”. \r\n\r\n “Няма да коментирам тази малотиражка. Недейте ме сваля на това ниво. Не ме обиждайте”, заяви пък Симеонов. Според него във вестника се водела политика на последователни и неоснователни нападки към коалиционните партньори на Сидеров, а това било просто поредният епизод. \r\n\r\n Малко по-късно в кулоарите на парламента случая коментира и депутатът от “Атака” Николай Александров: “Мога да предположа, че “Пасквилчици” са екипът на вестника. Не е приятно някой да обижда труда ви. Когато се появи някой и го направи, най-вероятно във вас възникват едни такива емоции, които би трябвало професионализмът да потисне. По тази причина мисля, че те са се отнесли чисто професионално. По начина, по който са били наречени, така са се обрисували.” \r\n\r\n \r\n \n\t\t\t\t\t\t", "date": "2019.02.07", "title": "Волен vs. Валери, нов епизод: мерят си партийните органи (Обзор)\r\n"}
{"url": "http://www.bnews.bg/article/256341-shte_ostanat_li_tseli_obshtini_bez_avtobusen_transport", "text": "\nМного населени места в страната са заплашени да останат без транспорт и връзка с по-големите градове. За това сигнализираха от бранша на превозвачите.\r\n\r\nПричината за закриването на линии е, че те са нерентабилни. Едно от тези места е град Ковачевци.\r\n\r\nОт Нова година до 10 януари хората там са били без транспорт до Перник. В крайна сметка общината е трябвало да купи бус, с който да се извършват превозите, тъй като нито една фирма не е пожелала да поеме линията\r\nКметът на Ковачевци Васил Станимиров обясни, че са направили нова общинска фирма и за купили автобус за 25 000 лв. с ДДС. „За 20 дни имаме 2800 лева разходи, 1400 лв. са приходите от билети, останалото ще го поеме общинският бюджет с решение на Общинския съвет”, каза кметът.\r\n\r\nВ момента има автобус сутрин и вечер, скоро ще има и обеден курс, увери той. Ще бъде купен и още един автобус. Имаме добра финансова дисциплина, подчерта кметът.\r\n\r\n128 линии в страната в момента не функционират, хората нямат достъп до града, каза в студиото на „Тази сутрин” по bTV Магдалена Милтенова – председател на УС на Браншовия съюз за стопанска инициатива в транспорта. Тя допълни, че се подготвя протест на 18 февруари. \r\n\r\nВ момента държавата покрива 50% от загубите на превозвачите, защото бюджетът не може да си позволи повече. Но всъщност загубите, които ние търпим, са в следствие на нерегламентирания превоз, коментира Милтенова. \n\t\t\t\t\t\t", "date": "2019.02.07", "title": "Ще останат ли цели общини без автобусен транспорт"}
{"url": "http://www.bnews.bg/article/256343-mazh_plati_dva_pati_za_vinetka_opitvayki_se_da_ya_kupi_prez_telefona_si", "text": "\nПореден абсурд с електронните винетки. Мъж от Пловдив плати два пъти за винетка, опитвайки се да я купи през мобилен телефон.\r\n\r\nНа 1 февруари Цветан Цветков решава да купи електронна винетка за автомобила си. Прави го през телефона. Когато попълва полетата в сайта bgtoll.bg, му остава единствено да изпрати копие до имейла си. Тогава телефонът му звъни и той е принуден временно да преустанови попълването.\r\n\r\nСтигнах буквално накрая, но не разбрах, че трябва да се изпрати имейл на пощата. След което исках да си изпратя имейл, но системата ме прехвърли в началната страница”, разказа Цветан.\r\n\r\nТака му се налага да попълва всичко отново. Купил втора винетка. При проверка установил, че има две годишни винетки от една и съща дата.\r\n\r\nОказва се, че сайтът на bgtoll позволява дублиране на годишни винетки за един и същи регистрационен номер и период. Банковото извлечение е категорично - Цветан е платил два пъти и неговата годишна винетка на практика струва 194 лева.\r\n\r\nОт АПИ признават, че двойното плащане като това при Цветан е пропуск в системата и обещават решение на проблема.\r\n\r\nЦветан може да получи надплатените пари за винетка, но нервите и времето, изразходвани, за да реши проблема си с институциите, ще останат за негова сметка. \n\t\t\t\t\t\t", "date": "2019.02.07", "title": "Мъж плати два пъти за винетка, опитвайки се да я купи през телефона си"}
{"url": "http://www.bnews.bg/article/256344-inflatsiyata_vav_venetsuela_raste_ikonomikata_e_v_kriza", "text": "\nСлед Италия и Словакия отказа да подкрепи общата европейска позиция и да признае опозиционния лидер Хуан Гуайдо за легитимен във Венецуела.\r\n\r\nДотук Гуайдо има подкрепата на над 40 страни от целия свят. На този фон Съединените щати обявиха, че са готови да вдигнат санкциите си срещу онези венецуелски военни, които се присъединят към самопровъзгласилия се за президент опозиционер.\r\n\r\nДържавният секретар Майк Помпейо обвини вчера режима на Николас Мадуро, че блокира изпратената за Венецуела хуманитарна помощ, защото основната част от пратките са именно американски.\r\n\r\nПоложението вътре в страната се влошава - инфлацията не спира да расте, а икономиката е в тежка криза. \n\t\t\t\t\t\t", "date": "2019.02.07", "title": "Инфлацията във Венецуела расте, икономиката е в криза"}
{"url": "http://www.bnews.bg/article/256361-svetovnata_konyuktura_predpolaga_kitay_i_sasht_da_si_satrudnichat_tyasno", "text": "\n Международната среда създава нови условия за глобално взаимодействиемежду Китай и САЩ и засилване на двустранните контакти. Подобна гледна точка е изразена от китайския посланик в САЩ Куи Тянкай, съобщи, съобщава \"Синхуа\", цитирана от ТАСС. \r\n\r\n \"Китай и Съединените щати са двете най-големи икономики в света, всяка със свой мощен потенциал. Ще имаме много повече възможности, ако сме отворени един към друг. Ще процъфтяваме още повече, ако имаме сътрудничество\", коментира Тянкай, отношенията на двете страни. \r\n\r\n Според дипломата за успешното съвместно развитие Пекин и Вашингтон трябва да се използват всички налични шансове, да се премахнат противоречията, да се вземат предвид взаимните интереси и интересът на противоположната страна. \r\n\r\n \"Ние трябва да уважаваме свободния избор, на всеки от нас - това засяга както социалната структура, така и националния път на развитие ... Независимо от това дали става въпрос за социални или икономически проблеми, ние винаги ще намерим решение, ако сме откровени и показваме добра воля\", подчертава той. \r\n\r\n Посланикът отбелязва също, че КНР и Съединените щати нямат алтернатива, освен да продължат да укрепват сътрудничеството. \r\n\r\n През 1979 г. Китай и Съединените щати установиха дипломатически отношения. Оттогава търговията между двете страни се е увеличила повече от 230 пъти, обемът на взаимните инвестиции за същия период се е увеличил от нула до 230 млрд. долара. \r\n\r\n   \r\n \n\t\t\t\t\t\t", "date": "2019.02.07", "title": "Световната конюктура предполага Китай и САЩ да си сътрудничат тясно"}
{"url": "http://www.bnews.bg/article/256342-neka_si_spomnim_za_velikiya_balgarin_kapitan_petko_voyvoda", "text": "\n      Нека си спомним за великия българин капитан Петко войвода!\r\nПетко Кирков Калоянов, по-известен като Капитан Петко войвода, е български хайдушки \r\nвойвода и революционер, посветил живота си на освобождението на беломорските българи\r\n и обединението им с България, защитник на Родопите, борил се за свободата на потиснатите в Османска Турция.\r\nТова е най-кратката визитка на капитан Петко войвода, която дори в този вариант липсва в\r\nбългарските учебници! Сякаш някакви тайни сили се грижат нашите деца да забравят и никога\r\nда не знаят какви велики синове е раждала майка България. Кой е всъщност Петко войвода? Нека поне днес припомним истината\r\nза този славен българин, която попречи на някой да се изучава от нашите деца.\r\nПетко войвода е роден на 18 декември (6 декември стар стил) 1844 г. в българското село Доганхисар, разположено на 26 километра от Дедеагач в Беломорска Тракия. В родното му село при даскал Лефтер, 15-годишният Петко се научава да пише и чете на български с гръцки букви. Майка му се казва Груда от съседното на Доганхисар село Тахтаджик, от известния род на Калояновци, а баща му е Кирко Каракирков. Има 8 братя и сестри. Бил много висок, с едър кокал, силно пъргав, но разсъдлив и с кротък нрав. Често пеел родопската песен за Делю войвода и обичал да играе хора. Турците убиват брат му Матю и братовчед му Вълчо. На 6 май (Гергьовден) 1861 година оставя семейството и излиза предводител на чета хайдути в гората, за да мъсти. Скоро 7-те момчета хайдути ликвидират убийците на Матю и Вълчо и главния виновник бахшибейскйя чифликчия Мехмед Кеседжи бей. На 16 юни 1861 година, при село Бахшибей разбиват турската полицейска потеря, водена от известен в околията с жестокостта си кърагалар, като убиват 2-ма и тежко раняват още неколцина турци. Османците са така респектирани от въоръжените българи, че дълго време не смеят да излизат от Бахшибей. След още две успешни битки с потерите през месец август, четата им става легендарна.\r\n\r\nНа 6 януари 1863 година една потеря от 130 души заптии и башибозуци открива и загражда станалите вече 9-тимата хайдути край селото Исьорен в Еноската кааза. Двама са убити, а Войводата (Голям Петко), Петко Радев (Малък Петко), Комньо Стоянов от Доганхисар и Стоил Атанасов от Исьорен са ранени пленени от турците и хвърлени в затвора в Гелибол. Организират бягство, но са заловени и преместени в Солун в затвора „Камлъкуле“ (Кървава кула) известна днес като Бялата кула. След като устояват на инквизициите и отричат всичко, турците решават да ги прехвърлят в Драма. По пътя хайдутите напиват заптиите и успяват да се освободят, но скоро при една турска засада всички освен войводата са пленени.\r\n\r\nПрез 1864 г. новата чета завързва едно след друго кървави сражения: на 10 юни при старата Момчилова крепост Буруград и езерото Буругьол, Ксантийско, девет дена по-късно – в планината Саръкая, Маронийско, четата не само дава отпор и отблъсква потерите, но ги и преследва. Одринският Вали паша, силно обезпокоен, праща срещу четата Осман ага, кърагасъ в Одрин, получил своя бинбашийски чин за победата си над на Ангел войвода. Въпреки че превъзхожда в жива сила 20 пъти хайдутите, Осман е бит и опозорен от Петко войвода и пашата го хвърля в затвора. Следват успешни сражения с турците в планините Карлък и Шапкъна, в околностите на Гюмюрджина – на 30 август и на 28 септември.През есента на 1864 година българският войвода, привлечен от гърците за борба срещу Турция, напуска Беломорието и пристига в Атина. Тук става слушател във Военното училище. Предприема революционна агитационна обиколка в Македония, след което заминава за Италия. В началото на 1866 се среща с Джузепе Гарибалди и отсяда в дома му, където двамата организират прочутата „гарибалдийска дружина“ в състав от 220 италианци и 67 българи, която участва в Критското въстание. При пристигането си на остров Крит, на българския революционер е възложена мисия с малък самостоятелен отряд да действа в района на планината Шилик. Тук Петко войвода отново се проявява като храбър и смел ръководител и си спечелва званието „Капитан“. След потушаването на въстанието напуска острова без да капитулира пред турците. Пребивава в Александрия, в Марсилия и в Италия. Известно време се установява в Атина, откъдето разпространява възвание към сънародниците си за освобождение на целокупното си отечество.На 12 май 1869 г. Капитан Петко войвода събира четата и от Атина тръгва по море към българския беломорски бряг. Пътьом преоблечени като низами „правят инспекция“ на турския гарнизон в крепостта Сир остров Митилин (Лесбос) и благополучно 3 юни 1869 година пристигат в Енос при устието на река Марица. През лятото на 1869 г. четата пет пъти влиза в бой с турската жандармерия в околностите на Дедеагачката, Еноската и Кешанската кааза (околии) и отново успява да отблъсне турските сили.\r\n\r\nСлед опит за покушение над войводата поръчан от силния местен феодал чифликчията Хакъ бей на черкезите от село Коюшепе, на следната 1871 г. във февруари 100 души хайдути нападат и запалват селото, избити са всички черкези, а жените и децата са прогонени. Около месец след това Петковата дружина води бой с турците при същото село, на 18 юни – в околностите на съседното черкезко село Акходжа, и на 12 август в гората Курудаг срещу многоброен башибозук и низами. Тук 22 дни ожесточено се бранят и успяват да се измъкнат, като дават един убит и войводата е леко ранен в крака, срещу убитите от тях 30 жандарми и един юзбашия. След поредния неуспех еноският каймакамин Тахир бей започва репресии над християнското население. През есента на 1871 г. те стават особено ожесточени, докато лично войводата не се промъква преоблечен като ходжа при Тахир бей и го „вразумява“. Репресиите са прекратени.\r\n\r\nВ 1872 г. одринският валия изпраща срещу четата Арап Хасан, който скоро е пленен от Петковите четници. Животът му е пощаден срещу освобождаването на всички задържани по затворите с обвинение, че са Петкови помагачи и приятели. Пашата в Одрин само двадесет и четири часа след това освобождава всички тях от Одринския затвор, а на 30 юли 1872 година каймакамшът на Фере Мустафа Сусам в свое писмо до Петко войвода го признава за „самоуправен владетел“ и му плаща „налог“ 6000 златни турски лири. Това де факто е капитулацията на одринския валия. Дружината се структурира със свои бойна част – „четници“, тилова част – „ятаци“, разузнаване – „шпиони“, счетоводство – „каса“, снабдена е с добро оръжие и с палатки – „чадъри“ подобно на турските части. Тя фактически става въстаническа военна част в Беломорието.\r\n\r\nВ 1873 г. четата става въстаническа. Нарича се „Първа българска родопска дружина“, с устав (от 23 април) и печат с надпис „Тракийска Р. Бълг. дружина“ (Тракийска революционна българска дружина), който е още от 1870 г.В 1874 г. на 16, 17 и 18 януари, а след това на 22 февруари в планината Чандърда, Еноско, Капитан Петко само с 15 свои хора отблъсква 120 турци. През първата половина на 1874 година към заптийските потери на кърагаларите се присъединяват и войскови части. През май и два пъти през юни Петковата дружина, като извършва марш по 30 км за денонощие в един месец води бой, първо с цял табор войска в Димотишко, след това с една башибозушка орда в Кърджалийско, накрая, пак с редовна войска, на 30 юни в Гюмюрджинско. Следва нападение върху Дедеагачката железопътна станция заради издевателствата на немеца Хумберт върху работниците. Хумберт е глобен 450 златни лири и покорно спира безобразията си. Това вдига на крак Цариград и лично Одринският валия предвожда 2000 щика войска плюс целия башибозук и всички каймаками от вилаета срещу четата, но напълно се проваля, като единственото му геройство е, че обявява 5000 лири награда за главата на войводата, изтормозва християнските села и изгаря гората Шейнаркурусу до родното село на Петко войвода Доганхисар. Четата се оттегля към Марония и есента едва не става жертва на заговор да бъдат отровени от местния грък лихвар Калън (Дебелия) Тома, протеже на цариградския Али паша.\r\n\r\nВ 1875 г. първата схватка с потерите е на 20 март, в планината Св. Георги, Гюмюрджинско. Следват битките с турската полицейска и военна сила: на 9 май в планината Чаталтепе, Еноско, на 30 юни – при Бургасдере, Димотишко, на 20 август – в Имаретската кория, Гюмюрджинско, и десет дена по-късно – при Карабунар, Димотишко, където капитанът с 30 четници води бой с 500 души черкези, убиват юзбашията им и още 30 черкези. Бунтовниците дават трима убити и петима ранени. Петко войвода е ранен в ръката. След това, при село Кадъкьой, Джафер ага напада четата. По заповед на злополучния отровител Калън Тома в помощ му идва и 600 души войска от Мароня, която е там да го пази от дружината. Четниците разбиват Джафер ага, след бърз марш влизат на 11 май в Мароня, арестуват Калън Тома и няколко заптиета, изгарят лихварските му книги, раздават ценностите му на бедните и тържествено напускат града, като отвеждат пленените със себе си. Турската войската го следва, без да смее да влезе в бой. Водят се преговори за размяна на пленниците срещу освобождаване на четирима четници, заточени на Кипър и хайдушки ятаци, ятаците са освободени и 4 заптиета са пуснати. Тъй като четниците остават заточени, лихварят и две заптиета са екзекутирани. През 1876 поради развихрилите се турски зверства при потушаването на Априлското въстание и последвалата дипломатическа активност, четата не предприема активни действия, за да не излага на тежка опасност беломорските българи.През 1877 г. в планината Чобандаг, Дедеагачко, на 15 март е първото сражение между бунтовническата дружина и турците. На 13 юни, ден преди руските войски да форсират Дунава, при село Павлюкюпрюсу четата разбива един кърагаларин от Фере. Организираният в 1869 година отряд, се включва в Руско-турската освободителна война (1877 – 1878). До края на годината четата има личен състав 300 души и активно действа в тила на турската армия, обезоръжава цели войскови части и пази населението от изстъпленията на „мажирите“ (дезертьори и бегълци). За по-малко от шест месеца бунтовниците водят девет битки с турските полицейски и военни части и установяват превъзходството си над тях.\r\n\r\nВ края на декември 1877 година четата влиза в Мароня и освобождава града и околният район от турска власт. Българската власт се държи и след сключването на 19 февруари (3 март нов стил) на Санстефанския договор, по който града остава извън границите на България и продължава до 9 март. Когато след атаката на войска, башибозук и черкези, водени от двамата паши (генерали) Хасан и Яхия, четниците, предадени от гръцкия поп Филип, се изтеглят с част от населението от града. Заели една височина край Мароня, те обстрелват турците, които отстъпват, помислили, че срещу себе си имат руска войска, така градът е спасен от опожаряване. Убити са 72 турци, 6 четници и десетина жители на Марония предимно жени и деца. Дружината се прехвърля в Доганхисар, родното село на войводата, което е в руската зона. Тук руснаците им възлагат охраната на християнскто население в Беломорието и Родопите от турски войски и башибозушките и дезертьорски формирования на английския полк. Сенклер нарекъл се „Хидает“ бей. На 29 март четниците преодоляват пътьом с бой едно отделение турска войска при Каракая, Ференско. На 13 април в планината Китка, Димотишко, четата в състав 200 души разбиват 3000 Сенклеристи, като няколко десетки от башибозука са убити. След 14 дни в следваща битка със сенклеристите са убити и ранени 150 сенклеристи срещу 19 убити и ранени българи, войводата е леко ранен. Следващото сражение с башибозука на Хидает паша е при село Голям Дервент, Димотишко. Тук Петко войвода има 400 души срещу 1000 на британеца. Българите дават убити и ранени – 11 души и убиват и раняват – 35 турци. На 21 май отряд от 10 души (капитана с 3 четници, 3 казаци, 3 въоръжени одрински търговци), командван от Петко войвода, успешно отбранява село Плевун от нападение на сенклеристки башибозуци, ранява 10-тина и избива 20 плюс главатарите им и след евакуиране на населението в руската зона на 22 май атакува с 200 свои четници башибозушката орда. Няколкото стотин сенклеристи са напълно разгромени и дават към 200 убити срещу няколко убити и ранени четници, включително войводата, който пак е ранен. На 5 юли четата води последен бой със Сенклеровите части в Дедеагачко. След претърпените поражения сенклеристите опразват района и се оттеглят към Кърджалийско заедно със своя предводител, където преди настъпването на есента групите им се разпадат. Четата продължава мисията си в средните Родопи. На 18 август е първият бой с башибозука при Ешекулак, вторият е на 30 август при „Момина вода“, третият – на 8 септември в Караманджа. Към дружината на капитан Петко, която се сражава за освобождаването на Родопите, се присъединява и четата на Крайчо войвода. На 14 ноември разрасналата се чета, попълнена с необучени ентусиасти, е отхвърлена от башибозука в битка при село Брезе, в местността „Пуризовските колиби“. След това броят на личния състав е намален и до края на 1878 г. успешно са отбранявани от башибозука Чепеларе, Широка лъка и съседните християнски села. В края на декември в Рупчос идва руски гарнизон и поема тази отговорност.\r\n\r\nДо март 1879 г., четата е дислоцирана в Средните Родопи, след това преминава в Хасковско, за да предотврати метеж от кърджалийските съседи. В началото на юни 1879 г. след стабилизирането на новата власт, преминала осемнадесет години в борба, четата е разпусната. След освобождението,\r\n\r\nГен. Скобелев кани Петко войвода да му гостува и след разпускането на четата войводата заминава в Русия. Там е представен на император Александър II. Той го произвежда в чин капитан от руската армия, дава му Орден за храброст „Георгиевски кръст“ за участието му във войната и имение от 160 000 декара в Киевска губерния, което Петко Киряков скоро продава и се връща в България.\r\n\r\nПрез 1880 година той се заселва във Варна, където година по-късно се оженва за втори път за Рада Кравкова от Казанлък от котленски род на известния капитан Георги Мамарчев, сестра на известния казанлъшки книжовник и общественик Иван Кравков. Голяма е ролята и значимостта на Капитан Петко Войвода и за тракийското движение, и за тракийската организация. На 12 май 1896 г. по инициатива на Капитан Петко войвода и други родолюбиви българи в град Варна за защита интересите на българското население, останало след Освобождението в пределите на Турция се основава тракийско (Одринско) емигрантско дружество „Странджа“, с което се поставя началото на освободителната организация на българите бежанци от Тракия, ратуваща за целокупна България. Днес тя носи неговото име. Петко войвода е и сред основателите на Демократическата партия във Варна[2].\r\n\r\nПрез 1891 г. Петко войвода е оклеветен за опит за атентат срещу министър-председателя Стефан Стамболов. Синът му от първия брак, който семейството приело охотно и устроило във Варна, е екстрадиран от България, а имотите, купени с парите на баща му, са конфискувани. При обиск в дома им градоначалникът Спас Турчев заграбва и спестяванията на войводата – 110 акции на стойност 44 000 златни лева и още ценни книжа за около 16 000 златни лева, придобити от продажбата на имението, с които войводата е подсигурил старините си. Хвърлен е и е изтезаван сто и четиридесет дни, от 27 юли до 15 декември 1892 г., във варненската крепост Ичкале (наричана и Барутхане, погрешно асоциирана с подземията на Римските терми), след което е интерниран в Трявна. След падането на Стамболов на 18 май 1894 г. той се връща във Варна. В началото на юни 1895 година, в Станимака, Петко войвода и Георги Христов Маламата пристигат, изпратени от Македонския комитет, за да набират доброволци за чета. В града е сформирана Пловдивско-Станимашката чета, която под командването на Маламата участва в Четническата акция, взаимодействайки с Трета серска дружина на поручик Тома Давидов.\r\n\r\nКапитан Петко войвода умира на 7 февруари 1900 година и е погребан във Варна. Признателното гражданство му издига паметник [3] на площад „Тракия“ пред сградата на тракийските дружества. \n\t\t\t\t\t\t", "date": "2019.02.07", "title": "\r\n               Нека си спомним за великия българин капитан Петко войвода!"}
{"url": "http://www.bnews.bg/article/256360-bozhinov_razplaka_vratsa_na_sboguvane", "text": "\n Новият нападател на Левски се казва Валери Божинов. Той и изпълнителният директор на \"сините\" Павел Колев си стиснаха окончателно ръцете, след като няколко дни водеха преговори. Така днес футболистът ще подпише договор за година и половина, след което веднага ще излети за Кипър. 32-годишният футболист ще пристигне в Агия Напа, за да се присъедини веднага към новите си съотборници. \r\n\r\n Божинов се завръща на \"Герена\" пет години по-късно, след като през 2014 година беше част от тима за първите осем месеца от годината. Вчера Божинов тренира за последно под ръководството на баща си Сашо Ангелов, след което се договори окончателно със \"сините\", които му бяха поставили ултиматум. Шефовете на Левски искаха окончателен отговор от него именно в сряда. \r\n\r\n Нападателят, който се привърза много към врачани, които му подадоха ръка в тежък момент, емоционално се сбогува с феновете и съотборниците чрез своя Инстаграм: \"Искам да благодаря на моите съотборници от Ботев Враца! На всички фенове за безрезервната подкрепа, на моя баща Сашо Ангелов и не на последно място на кмета на гр. Враца Калин Каменов! Изживях прекрасни мигове тук! Ще ви пазя в сърцето си\". \r\n \n\t\t\t\t\t\t", "date": "2019.02.07", "title": "Божинов разплака Враца на сбогуване "}
{"url": "http://www.bnews.bg/article/256350-dzhako_tsitira_bibliyata_v_razpit_za_seksualno_nasilie_video", "text": "\n През 2009 година след смъртта на Майкъл Джексън британският таблоид \"Нюз ъф дъ уърлд\" публикува триминутен откъс от 3-часовия разпит с него от 1 март 1996 година в хотел \"4 сезона\" в Ню Йорк по обвиненията за сексуални посегателства срещу малолетни. Днес \"Дейли мейл\" показа 9-минутен откъс от разпитите с Краля на попа. В тях се вижда как изпълнителят е нервен, върти се, затваря очи, докосва се на различни места, смее се, шегува се и цитира стихове от Библията, докато адвокатите го разпитват. Това са единствените публични кадри, в които той говори за обвиненията към него. \r\n\r\n Видеото е показано като част от документалния филм на \"Да напуснеш Невърленд\" на фестивала в Сънданс. В него Уейд Робсън и Джеймс Сейфчак разказват за детството си, прекарано в компанията на Джексън в имението му. Премиерата на филма бе на 26 януари. Лентата е посветена на темата за насилието над деца и педофилията на поп звездата. Предполагаемите жертви, които в момента са на около 30, разказват в детайли за насилието, преживяно в „Невърленд“. Робсън и Сейфчак съобщават, че техните родители са поддържали тази нездрава връзка с известния артист. Зрителите намериха това, което виждат, за толкова неприятно, че описват филма като „хорър“. \r\n\r\n Адвокат на пет от децата, обвиняващи Краля на попа, заявява, че Джексън е заплашвал персонала, който го е виждал да действа непристойно с децата. През 1995 година Майкъл дава 20 милиона долара на една от жертвите си, за да не даде показания в съда. Във видеото изпълнителят се сравнява с Исус и казва как е бил представян в мрачна светлина. Джексън се върти и се почесва по главата и гърдите, докато не признава за персонала в имението, свидетелствал срещу него. На въпрос дали някога е бил обвиняван в сексуално посегателство към Брет Барнс, Джексън изглежда притеснен, затваря очи и закрива лицето си, преди да се усмихне странно. После поклаща глава и отново се усмихва. \"Знаете ли дали някога сте били обвиняван в сексуално насилие над Маколи?\", е следващ въпроса. Звездата отново реагира странно - слага ръцете си върху главата и се отпуска на стола. Очите му поглеждат към тавана, обръща се назад и прави гримаса, преди отново да се усмихне и да поклати глава. \r\n  \r\n\r\n \r\n\r\n   \r\n \n\t\t\t\t\t\t", "date": "2019.02.07", "title": "Джако цитира Библията в разпит за сексуално насилие (Видео)"}
{"url": "http://www.bnews.bg/article/256347-gadzhe_srinalo_karierata_na_tenis_senzatsiyata_aleks_lazarov", "text": "\n Новата тенис сензация Александър Лазаров изпаднал в депресия след раздялата със своето гадже. \r\nТалантът, който вдигна на крака феновете в Арена Армеец с две победи над класните Лукас Лачко и Лука Вани, сериозно зацикля през 2017г. Критичната година започнала отново на турнира „София Оупън“. Тогава българинът отстъпи на молдовската звезда Раду Албот с 6:7, 2:6. Малко по-късно последвала и раздялата с неговата приятелка, Това оказало голямо влияние на психиката на Лазаров. \r\n„Отрази се на играта ми. Минах през серия поражения. Бях загубил всякаква мотивация за участия по тренировки и турнири“, казва Александър. \r\nРазочарованието в любовта води до жесток срив. Той започва 2017 с шест поредни загуби. Представянето му е под всякаква критика. С помощта на баща си намира отново пътя към победите. Огромна помощ към завръщането му към успехите играе и Рафаел Надал. През лятото на 2017-а Алекс заминава за академията на прочутия испанец в Манакор. Той се среща с големия шампион и неговия треньор Карлос Моя. \r\nСпециалистите  споделят, че през последната година Лазаров тотално е променил своето отношение към спората. По време та тазгодишното издание на „София Оупън“ красавици точеха лиги по 21-годишния юнак, който е роден в Маями. Семейството му се притеснява само да не бъде омагьосан от някоя златотърсачка, пише „България Днес“.   \r\n  \r\n \n\t\t\t\t\t\t", "date": "2019.02.07", "title": "Гадже сринало кариерата на тенис сензацията Алекс Лазаров"}
{"url": "http://www.bnews.bg/article/256351-5_7_po_rihter_raztarsi_indoneziya", "text": "\n Земетресение с магнитуд 5.7 по Рихтер разтърси бреговете на Индонезия в четвъртък сутрин, съобщи Геологическият институт на САЩ, цитиран от БГНЕС. \r\n\r\n Епицентърът на труса бил на 129 км северозападно от град Тернат, на дълбочина 35 км. Няма информация за жертви и разрушения. \r\n\r\n Индонезия се намира в т.нар. „Тихоокеански огнен кръг“ – район, в който са разположени най-активните тектонични плочи, една от които се придвижва със скорост 7 см на година. Ежегодно сеизмолозите регистрират между 6000 и 7000 земетресения с магнитуд по-голям от 4 степен по скалата на Рихтер. \r\n \n\t\t\t\t\t\t", "date": "2019.02.07", "title": "5.7 по Рихтер разтърси Индонезия"}
{"url": "http://www.bnews.bg/article/256359-stayko_staykov_ne_se_yavi_v_sada_v_bolnitsa_e", "text": "\n Синът на бизнесмена Миню Стайков – Стайко, не се яви в Апелативния специализиран наказателен съд, където се гледа искането на прокуратурата да се измени мярката му за неотклонение от „домашен арест” в „задържане под стража“, предаде БГНЕС. \r\n\r\n Причината Стайков да не влезе в съдебната зала е тежкото му здравословно състояние, заради което миналата седмица Спецсъдът го пусна под домашен арест. Стайков е настанен в болница „Света София”, съобщи адвокатът му. Той обаче отказа да разкрие диагнозата му. \r\n\r\n Съдът е поискал осемчленна медицинска експертиза за състоянието на Стайков, въпреки че тази, направена от тричленния състав, беше приета от магистратите без възражения. Това стана причина заседанието да бъде отложено час след началото му и да бъде пренасрочено за вторник, 12 февруари. \r\n\r\n Синът на алкохолния бос Миню Стайков е обвинен в участие в групата на баща си за данъчни престъпления, съхранение на акцизни стоки без бандерол и пране на пари. \r\n \n\t\t\t\t\t\t", "date": "2019.02.07", "title": "Стайко Стайков не се яви в съда, в болница е"}
{"url": "http://www.bnews.bg/article/256348-dano_valeri_i_volen_se_obizhdat_na_partsal_i_burgaski_kabeldzhiya_plashat_se_s_foto_kompromati", "text": "\n Драмата в \"Обединени патриоти\" продължава. Лидерът на НФСБ Валери Симеонов нарече \"парцал\" партийните медии на \"Атака\" в предаването на Георги Коритаров по телевизия \"Европа\". \r\n\r\n В отговор в партийния вестник \"Атака\" беше публикувана статия със заглавие \"Валери, ако не беше Волен и този \"парцал\", щеше да си останеш неизвестен бургаски кабелджия\". Статията е подписана от \"Екип \"пасквилчици\" на \"парцала\". В края ѝ пък се посочва \"Припомняме ви, г-н Симеонов, че разполагаме с известно количество интересни фотоси, ако случайно снимковият материал в \"парцала\" ви е малко.\" \r\n\r\n Вестникът посочва, че Сидеров е направил Симеонов политик и го е вкарал в парламента и в Министерския съвет. Лидерът на НФСБ обяви, че не иска да коментира статията. \"Абсурд е да коментирам малотиражката на партия \"Атака\". \r\n\r\n Недейте ме сваля на това ниво. Не ме обиждайте\", каза той в кулоарите на парламента. Преди две седмици трите партии в \"Обединени патриоти\" заговориха за разпад на коалицията след неуспешно начало на преговорите за общо явяване на евроизборите. \r\n \n\t\t\t\t\t\t", "date": "2019.02.07", "title": " Дъно! Валери и Волен се обиждат на “парцал” и “бургаски кабелджия”. Плашат се с фото компромати"}
{"url": "http://www.bnews.bg/article/256345-tereza_mey_otiva_v_bryuksel_za_novi_razgovori_za_brekzit", "text": "\nБританският премиер Тереза Мей пристига на посещение в Брюксел, за да обсъди предстоящото излизане на Великобритания от Евросъюза.\r\n\r\nТя ще се срещне с председателите на Европейската комисия и Европейския съвет Жан-Клод Юнкер и Доналд Туск. Очаква се Мей да поиска допълнителни гаранции по отношение на предпазния механизъм за ирландската граница.\r\n\r\nЕвропейският съюз обаче многократно подчерта, че постигнатото споразумение за брекзит няма да бъде предоговаряно. Великобритания трябва да напусне Общността в края на март. \n\t\t\t\t\t\t", "date": "2019.02.07", "title": "Тереза Мей отива в Брюксел за нови разговори за брекзит"}
{"url": "http://www.bnews.bg/article/256355-zdravi_detsa_ot_severozapada_osvidetelstvani_kato_gluhonemi", "text": "\n 12 000 деца са отпаднали от училище през миналата година, показват данни на Министерството на образованието. Сериозен проблем пред преподавателите се оказват децата, освидетелствани с ТЕЛК, които отсъстват безпричинно. Най-фрапиращият случай е от село Камено поле, където учителите случайно откриват, че две видимо здрави и адекватни деца, са глухонеми по документи. \r\n\r\n До преди няколко месеца 13-годишната Бисерка е 100% глухоняма. Но само според официалните медицински заключения. До решението на ТЕЛК, с което момичето е освидетелствано като нищо нечуващо, учителите стигат случайно. Установяват го покрай опитите им да накарат родителите на детето то да посещава училище. \r\n\r\n Покрай Бисерка и нейния братовчед - също глухоням по документи, ръководството на учебното заведение миналата година открива, че от общо 37 деца в училището в Камено поле 20 са с ТЕЛК, а системното им отсъствие от часовете не е свързано със здравословни проблеми. \r\n\r\n Неофициално се знае, че повечето диагнози на децата са астма и епилепсия. Официално нито един родител не е предупредил в училището, че детето има подобен проблем. А по закон, не е и длъжен. \r\n\r\n Оказва се, че някои от децата в тийнейджърска възраст не могат нито да четат, нито да пишат. По закон обаче трябва да бъдат пропускани в по-горен клас, тъй като ученици със специални образователни потребности не могат да повтарят. Може само да им бъдат изготвяни индивидуални програми за обучение, обясни директорката на училището в Камено поле. \r\n\r\n Няма механизъм, по който родителите на децата с ТЕЛК, които безпричинно не ги пускат на училище, да бъдат принудени да го правят. Месечната помощ, която получават на дете, е между 400 и 900 лева. \r\n\r\n Възпитатели споделят, че още с раждането, родители търсят начин да освидетелстват децата си, защото това се превръща в гаранция за сигурен месечен доход. \r\n\r\n Сега обаче законът предвижда родителите, чиито деца безпричинно отсъстват от класните стаи, да бъдат санкционирани от кмета на съответната община с глоба от 50 до 150 лева. \r\n\r\n След проверка на прокуратурата на двете деца в Камено поле, освидетелствани като глухонеми, ТЕЛК-овете са отнети. Колко от останалите са истински засега няма информация. \r\n \n\t\t\t\t\t\t", "date": "2019.02.07", "title": "Здрави деца от Северозапада освидетелствани като глухонеми"}
