{"url": "https://www.bgonair.bg/economy/2019-04-26/sasht-s-po-visok-ikonomicheski-rastezh-ot-ochakvanoto", "text": "Икономическият растеж в САЩ се ускори с повече от очакваното през първото тримесечие на 2019 г. благодарение на подкрепата от страна на запасите и търговията, които компенсираха забавянето на потребителските разходи, съобщава Bloomberg. Това засилва надеждите, че растежът се стабилизира след неотдавнашното му забавяне. БВП на САЩ е нараснал с 3,2% на годишна база през периода януари – март, сочат предварителните данни на Министерство на търговията, изпреварвайки всички прогнози в проучването на Bloomberg. Консенсусната прогноза на пазара беше за повишение с 2,3% след регистриран растеж с 2,2% през предходното тримесечие. Търсенето обаче е по-слабо, отколкото предполагат обобщените данни. Потребителските разходи, които представляват най-голямата част от икономиката, се повишиха малко над прогнозираните 1,2%, докато бизнес инвестициите се охладиха. Предпочитаната от Федералния резерв мярка за инфлацията – индексът на цените на личните потребителски разходи с изключение на храните и енергията, се забави до 1,3%, което е доста под целта на централната банка. Първото ускорение на БВП от средата на 2018 г. е в резултат на стимулите на два типично нестабилни компонента – запаси и търговия. Докато постоянното нарастване на заплатите и търпението на Фед по отношение на увеличаването на лихвите ще спомогнат за разширяването на растежа, то отслабващото въздействие на намаляването на данъците и забавянето на глобалната икономика означава, че целта на президента Доналд Тръмп да поддържа устойчив растеж от 3% все е трудно за постигане. „Растеж от 3,2% е добър резултат, но потребителските разходи трябва да станат по-силни, за да може икономиката да продължи да се разширява“, коментира Майкъл Гапен, главен икономист в Barclays. Ускоряването на растежа е факт въпреки прекъсването в работата на федералното правителство през по-голямата част от януари, което отне 0,3 процентни пункта от темпа на ръст на икономиката. Харесайте и страницата ни във Facebook ", "date": "2019.04.26", "title": "САЩ с по-висок икономически растеж от очакваното"}
{"url": "https://www.bgonair.bg/economy/2019-04-26/volkswagen-shte-stroi-zavod-za-elektromobili-v-kitay", "text": "Германският автомобилен концерн Volkswagen AG планира да построи съвместно с Anhui Jianghuai Automobile Co (JAC) завод за електромобили край град Хъфей в Китай срещу 5,06 млрд. юана (750,8 млн. долара), съобщава Ройтерс, позовавайки се на информация от местните китайски власти.  Документ, публикуван в понеделник от ръководството на Зоната за икономическо и технологично развитие на Хъфей, посочва, че VW и JAC са получили разрешение от регулатора за опазването на околната среда за изграждане на завод с годишен производствен капацитет от 100 хил. превозни средства. Китайското подразделение на VW потвърди по-рано днес цифрата, която беше включена в предишни официални документи, като добави, че предстои в скоро време двете компании да пуснат на пазара и своя първи модел електромобил. Говорител на съвместното предприятие потвърди плановете за строеж на завода, споделяйки, че разрешението от местните власти означава \"правилно развитие на проекта\", като първият електрически модел на концерна – E20X, ще бъде пуснат до края на тази година. VW, която е най-големият чуждестранен автомобилен производител в Китай с продажби в размер на 4,21 млн. броя през 2018 г., обеща да увеличи производството си на автомобили с нулеви емисии въглероден диоксид като част от своята стратегия за растеж в азиатската страна. Концернът съобщи, че планира да произвежда повече от 22 млн. електрически превозни средства през следващите 10 години, като над половината от тези количества ще бъдат построени именно в Китай. Прочете повече в . Снимка: Pixabay  ", "date": "2019.04.26", "title": "Volkswagen ще строи завод за електромобили в Китай"}
{"url": "https://www.bgonair.bg/bulgaria/2019-04-26/obrazuvaha-se-tapi-na-gkpp-kapakule-zaradi-sriv-v-kompyutarnata-sistema", "text": "По информация на турските гранични власти, потвърдена и от посещение на дипломатически служител от консулството Одрин, на 26 април по обяд ситуацията с трафика на ГКПП \"Капъкуле\" към входа за Турция се усложнява поради срив на компютърната информационна система на турските митници. Това информираха от МВнР. Образували са се опашки от изчакващи автомобили и автобуси, като са напълно блокирани на вход към Турция, както турският, така и българският пункт. При проведените срещи със служители на консулството в Одрин и българските гранични власти, турските гранични и митнически органи са заявили, че предприемат необходимите мерки за отстраняване на срива. Създадена е организация, включително като е увеличен значително и личният състав, с цел да поемат натрупаните опашки и повишения трафик през празничните за България дни, пише  . Отворени са всички трасета на влизане в страната за леки автомобили и 3 трасета за автобуси. Понастоящем трафикът се обслужва ръчно, като турските гранични власти ще заработят на максимален капацитет след отстраняване на техническия проблем. Генералното консулство в Одрин е в непрекъсната връзка с турските гранични и митнически власти и при необходимост има готовност да реагира. При необходимост от съдействие българските граждани могат да се обадят на: Телефон: 0090 284 214 06 17 Дежурен телефон в извънработно време в работни дни: 0090 533 7396140 Дежурен телефон в почивни и празнични дни: 0090 533 6298164.  ", "date": "2019.04.26", "title": "Образуваха се тапи на ГКПП \"Капъкуле\" заради срив в компютърната система"}
{"url": "https://www.bgonair.bg/economy/2019-04-26/tesla-prodalzhava-da-e-na-cherveno-i-prez-2019-godina", "text": "Загубите на компанията Tesla за първите 3 месеца на 2019 г. са 702 млн. долара, съобщава NBC, като уточнява, че това е един от най-лошите резултати за тримесечие през последните 2 години. В ръководството на производителя на електромобили също не крият разочарованието си, като финансовият директор на Tesla - Закари Къркхор, призна, че изминалите 3 месеца са един от най-трудните периоди в историята на компанията. А причините за него са съкращаване на производството и продължаващите проблеми с доставката та вече готовите електромобили, пише automedia. Като цяло, продажбите на Tesla за първото тримесечие са паднали с 31%. Заради трудностите с логистиката, които от компанията определят като \"непредвидени проблеми\", до 31 март са доставени на крайни клиенти едва половината от поръчаните автомобили. Експерти изчисляват, че за 15-те години, откакто Tesla влезе в автомобилната индустрия нейните загуби са над 6 млрд. долара. Това обаче не пречи на ръководството на компанията да проявява оптимизъм. Илон Мъск и екипът му вярват, че до края на годината ще успеят да произведат между 360 000 и 400 000 автомобила, а ако китайският завод заработи, бройката ще скочи до 500 000.   Харесайте и страницата ни във Facebook ", "date": "2019.04.26", "title": "Tesla продължава да е на червено и през 2019 година"}
{"url": "https://www.bgonair.bg/bulgaria/2019-04-26/shestima-dushi-postradaha-pri-katastrofa", "text": "Шестима души пострадаха при катастрофа на пътя между селата Ресен и Самоводене край Велико Търново. \r\nУдарили са се две коли. Причините за удара се изясняват. \r\nПострадалите са настанени във великотърновската болница. По случая е образувано досъдебно производство. Харесайте страницата  ни във Facebook ", "date": "2019.04.26", "title": "Шестима души пострадаха при катастрофа"}
{"url": "https://www.bgonair.bg/reportazhi/2019-04-26/nay-stariyat-hram-v-yambol-s-rushashta-se-kambanariya", "text": "\r\n С рушаща се камбанария - така най-старата църква в Ямбол ще посрещне светлите Великденски празници.  В годините община Ямбол е отпускала средства от бюджета за ремонт на няколко храма в града. Църквата \"Св. Троица“ в Ямбол е строена в началото на ХVII век. Храмът е един от символите на Ямбол и паметник на културата.  След 1871 г. на мястото на вкопаната църква е изграден нов храм. За целта са привлечени известни тревненски строители. Няколко години по-късно, през 1877-1878 г. храмът е опожарен от отстъпващите османски войски. През 1884 г. църквата отново е съградена.  Рушащата се камбанария на един православен храм в България и далечен паралел с катедралата \"Нотр Дам“ в Париж. Разчитайки знаците свише и с много вяра, Васко и още няколко млади хора, още преди година започват опити да спасят от разруха най-старата църква в Ямбол.  Магдалена е сега на 19 години. За пръв път влязла в църквата преди две години. Тогава решила, че ще помага в кампанията за спасяването на храма. За каузата събират средства за ремонт, чрез кулинарни базари, които организират.  Само за една година младите благодеятели събрали 14 хил. лева за реставрация на храма.  Въпреки всички усилия, средствата, събрани за ремонт на храма не достигат.    \r\n ", "date": "2019.04.26", "title": "Най-старият храм в Ямбол с рушаща се камбанария"}
{"url": "https://www.bgonair.bg/bulgaria/2019-04-26/mestan-shte-sadi-za-kleveta-otricha-da-e-pravil-patni-narusheniya-poslednite-godini", "text": "\r\n Лидерът на ДОСТ Лютви Местан отрече твърденията на прокуратурата, че има пътни нарушения. Той обясни, че вероятно тези нарушения са извършени от автомобили на ДПС, които не шофира винаги той. Местан коментира разследването на катастрофата край Маказа, при която загина 6-месечно бебе. След редица обрати по разследването, то беше поето от главната прокуратура. Лидерът на ДОСТ твърди, че му се изгражда образ на рецидивист, който кара с висока скорост. Лютви Местан отрича да е извършил каквото и да било нарушение на пътя от 2013 година до днес.  Той обяви също, че ще си търси правата в съда и ще заведе дело за квалифицирана клевета. А адвокатът на семейството, което загуби детето си в катастрофата съобщи, че ще поискат да бъде направен следствен експеримент с участието на двамата шофьори. Според него, вината ще бъде установена от разследващите и не е уместно да се правят изявления преди това. Станимир Сталев допълни още, че провежда паралелно разследване. Харесайте и страницата ни във Facebook ", "date": "2019.04.26", "title": "Местан ще съди за клевета: Отрича да е правил пътни нарушения последните години"}
{"url": "https://www.bgonair.bg/bulgaria/2019-04-26/prouchvane-na-ep-sochi-13-ot-balgarite-biha-glasuvali-za-izlizane-ot-es", "text": "13% от българите биха гласували за излизане от ЕС, ако такъв референдум бъде организиран в страната. Това показват данни от социологическо проучване на Европейския парламент, направено през февруари и март и публикувано месец преди евроизборите. 64 на сто биха дали гласа си за оставане, а всеки пети няма мнение. Според изследването през последните 6 месеца у нас желаещите да останем в ЕС се увеличават за сметка на колебаещите се. Данните подреждат България на 13 място в Европа по нагласи за напускане, но далеч след британците, където Brexit все още има подкрепата на 37% от запитаните. Но дори в Обединеното кралството гласовете за оставане вече са повече - 45%, посочва Европейският парламент. След британците сериозни нагласи за напускане има още в Чехия, където всеки четвърти е на мнение за излизане, а по-малко от половината са за оставане. Според проучването въпреки кризите, миграцията и Brexit, подкрепата за ЕС сред европейските граждани е рекордно висока и доближава нивата на евроеуфорията след падането на Берлинската стена през 1989 г. 68 на сто от анкетираните се изказват в полза на членството на техните страни в ЕС. Под 40% от европейците знаят, че изборите за ЕП са през май България е се сред държавите, в които по-малко хора подкрепят членството. Въпреки това 53 на сто от българите смятат, че влизането в ЕС е правилно, само 8 на сто го намират за грешка, но за всеки трети то няма значение. Най-големите еврооптимисти живеят в Люксембург, където 86% харесват ЕС, следвани от Холандия - 84% и Ирландия - 83%. Чехите и италианците са най-скептични - подкрепа за Европа изразяват около 1/3 от анкетираните. Проевропейските настроения са по-разпространени сред по-младите, по-образованите и живеещите в по-големи населени места. 59% от българите виждат ползи от членството, точно колкото и французите. 23 на сто от българите смятат, че не знаем как да се възползваме от присъствието си в ЕС. Най-убедени, че страната им извлича максималното от членството, са малтийците и литовците, където практически цялото население е на това мнение. По-скептични от нас са италианците, австрийците и гърците. Според половината европейци нещата в ЕС не вървят на добре, като най-критични са французите и гърците. Повече от половината от населението е песимистично настроено и в Чехия, Великобритания, Финландия, Испания и Белгия. За това пък в Люксембург, Дания и Полша възгледът е противоположен. Сред българите доволен от ЕС е всеки трети, а от нещата у нас - половината анкетирани, твърди Европарламентът. В България все още има очакване несистемните партии да предложат търсените решения. Само 40 на сто смятат, че те са проблем, докато всеки трети би ги подкрепил, а още толкова се колебаят. Това подрежда България на последно място в ЕС сред страните, които се опасяват от тяхното навлизане в управлението. По-малко от половината българи (48%) знаят, че предстои да се избират евродепутати. България е сред страните, в които избирателите декларират със средна готовност за участие във вота. Около 40 на сто от анкетираните заявяват, че ще се включат в гласуването при 36% избирателна активност на европейските избори през 2014 г. Подобни са нагласите и в съдените Гърция и Румъния. Всеки трети български избирател е категоричен, че няма да пусне бюлетина. Гражданският дълг се посочва като основен мотив за гласуване от 41% от българските избиратели. Привичката за участие в изборите и желанието за подкрепа на определена партия се назовават като втори и трети по важност мотиви. Намерението за протестен вот ще заведе пред урните всеки пети българин, който смята да гласува. Гражданският дълг е водещ мотив за гласуване и в ЕС като цяло, следван от привичката и осъзнатото усещане за принадлежност към Европа. Само 20% от българите ще участват в изборите за Европарламент, защото се възприемат като европейци, показва изследването.", "date": "2019.04.26", "title": "Проучване на ЕП сочи: 13% от българите биха гласували \"за\" излизане от ЕС"}
{"url": "https://www.bgonair.bg/world/2019-04-26/transporten-haos-zaradi-stachka-na-skandinavskite-aviolinii", "text": "Транспортен хаос в Северна Европа заради стачка на Скандинавските авиолинии. Компанията беше принудена да отмени почти 700 полета, които засягат близо 72 хиляди пасажери. Причината на недоволството е провал на преговорите между пилотите и мениджмънта. Синдикатите настояват за 13% увеличение на заплатите. Според пилотите обаче даже по-голям проблем бил разпределението на дежурствата: понякога им се налагало да работят по 7 поредни уикенда. Стачката е пореден удар за компанията, която в последно време страда от конкуренцията на нискотарифните авиопревозвачи. Харесайте и страницата ни във Facebook ", "date": "2019.04.26", "title": "Транспортен хаос заради стачка на Скандинавските авиолинии"}
{"url": "https://www.bgonair.bg/world/2019-04-26/pochina-bashtata-na-futbolista-emiliano-sala", "text": "Почина бащата на аржентинската футболна звезда Емилиано Сала. Това се случва три месеца след смъртта на футболиста при самолетна катастрофа в Ламанша.  \r\nСала пътувал от Нант за Кардиф, когато машината изчезва от радарите. Няколко дни по-късно, тялото на футболиста беше намерено във водите на Ламанша.  \r\nСемейството и приятелите на Сала трудно преживяха смъртта му.  ", "date": "2019.04.26", "title": "Почина бащата на футболиста Емилиано Сала"}
{"url": "https://www.bgonair.bg/bulgaria/2019-04-26/mashinnoto-glasuvane-na-evroizborite-otnovo-e-pod-vapros", "text": "Машинното гласуване на евроизборите отново е под въпрос. Атакуваха избора на фирмата, избрана да достави машините за вота на 26 май. Жалбата е на една от отстранените от конкурса фирми. Тя атакува избора във Върховния административен съд. Делото е насрочено на 30 април. Очаква се решението на магистратите да стане ясно още същия ден. След промените в Изборния кодекс, на тези избори машинно ще може да се гласува в три хиляди секции в цялата страна.  ", "date": "2019.04.26", "title": "Машинното гласуване на евроизборите отново е под въпрос"}
{"url": "https://www.bgonair.bg/direktno/2019-04-26/istorii-predi-velikden", "text": "\r\n На Разпети петък в \"Директно\" днес ви срещаме с хора, чиято мисия е да правят добро. Защото във времена на предимно лоши новини, за каузата на доброто не остава много време. Ще ви разкажем за една специална църква в Ямбол. Вижте и разказа на едни хора от Стара Загора, чиято мисия е да спасяват хора. Напоследък все по-често се говори за кръводаряването. За съжаление много малко са хората, които днес са готови да легнат на кушетката, да дарят кръв. Запознайте се и с група ентусиасти, на които им е важно в какъв град живеят. Историята идва от Горна Оряховица и разказва за мисията на \"ОтГОворните\" \r\n Божила Симова разказва за една интересна инициатива, наречена \"Книга на сляпо\". Става дума за идея на книжарница, която реши да провокира с опаковани в хартия книги. Без да се вижда кое е заглавието и кой е авторът", "date": "2019.04.26", "title": "Истории преди Великден"}
{"url": "https://www.bgonair.bg/denqt-on-air/2019-04-26/osven-smireni-tryabva-da-badem-i-madri-prizova-vasil-petrov", "text": "\r\n Разпети петък е най-тъжният ден в годината. Човек трябва да бъде скромен. Но съществува и показна скромност – не бива да се възгордяваме. Свети Павел съветва да сме освен смирени – и мъдри. Така няма да прескочим границата на смирението. Старая се, както всички останали, да потискам егото и самолюбието си. По-трудно е когато постигаш успехи и се развиваш. Целта е в такива моменти да можеш да потиснеш егото си.  Така коментира днешния Разпети петък певецът и композитор Васил Петров в \"Денят ON AIR\". Според него постенето, когато и да е, трябва да бъде с цел пречистване на духа.  \"Пречистването дава духовни сили, с които можеш да се справяш с проблемите си, от всякакво естество. Целта на постенето не е да се отслабва. Не бива да имаме материалистични мисли. Постът трябва да ни кара да се въздържим от греховете. Станах толкова вярващ след срещата си с духовни учители. Кръстиха ме, когато бях на 22-23 години. Би било много примитивно, ако смятаме, че животът приключва с физическата смърт. Смъртта е врата към вечността\", сподели гостът на Bulgaria ON AIR.   \r\n Харесайте ни във Facebook ", "date": "2019.04.26", "title": "Освен смирени, трябва да бъдем и мъдри – призова Васил Петров"}
{"url": "https://www.bgonair.bg/denqt-on-air/2019-04-26/otets-nikolay-georgiev-ako-se-propovyadvashe-v-uchilishtata-nyamashe-da-se-propovyadva-v-zatvorite", "text": "\r\n Днес е Разпети петък – най-тъжният ден за Христовата ни църква, денят на кръстната смърт на Иисус Христос. По обяд във всички православни храмове в страната беше изнесена Христовата плащеница, символ на гроба Господен. На Разпети петък отец Николай Георгиев коментира вярата днес и ролята на църквата в обществото ни. В студиото на  той отбеляза, че църквата не е нещо външно на хората, защото те са църквата, тя е обществото, а духовниците пък трябва да са водачите, да обръщат внимание на хората. , каза отец Николай пред  . Духовникът коментира и темата с религията в училище, което по думите му се чака от 20 години. Опасенията на отец Георгиев са, че докато това стане, няма да има подготвени кадри, които да преподават религия в класните стаи.   категоричен беше духовникът.  Отец Николай Георгиев каза още, че очевидно някой пречи на божиите служители да се срещат с децата в учебните заведения. По думите му в затворите обаче покаянието е много по-силно от това навън и тогава се вижда, че Господ прощава, но хората не. Духовникът настоя, че трябва на лишените от свобода да им се признае правото на покаяние. Харесайте и страницата ни във Facebook ", "date": "2019.04.26", "title": "Отец Николай Георгиев: Ако се проповядваше в училищата, нямаше да се проповядва в затворите"}
{"url": "https://www.bgonair.bg/bulgaria/2019-04-26/razpeti-petak-e-nay-tazhniyat-den-v-hristovata-tsarkva", "text": "\r\n Днес е Разпети петък – най-тъжният ден за Христовата ни църква, денят на кръстната смърт на Иисус Христос. По обяд във всички православни храмове в страната беше изнесена Христовата плащаница, символ на гроба Господен. И в този час християните се стичат към храмовете за да ѝ се поклонят. В утрото на Разпети петък десетки християни се стекоха в храма \"Света Неделя\", за да се преклонят пред жертвата на Исус Христос. По време на богослужението вярващите държаха в ръце запалени свещи, символ на величието на Спасителя по време на страданията му.  Това е единственият ден в годината, в който не се извършват Света Литургия, защото спасителят е пренесъл себе си в жертва. На т.нар. \"Царски часове\" в храм \"Света Неделя\" присъства и Негово светейшество патриарх Неофит.  Той призова православните християни да се вдъхновят от подвига на Иисус Христос и да го имат като пример. На този ден във всички православни храмове в страната се изнася Светата Плащеница, която символизира погребаното Христово тяло.  Неслучайно именно в този ден от Страстната седмица постът е особено строг – тогава най-силно вярващите пият само вода. В тъжния ден от годината вярата повелява да не се подхваща каквато и да е работа. Харесайте ни във Facebook ", "date": "2019.04.26", "title": "Разпети петък е - най-тъжният ден в Христовата църква"}
{"url": "https://www.bgonair.bg/reportazhi/2019-04-26/v-erusalim-na-razpeti-petak-vyarvashti-izvarvyaha-via-dolorosa", "text": "\r\n Носейки дървени кръстове и пеейки църковни песни, православни християни изминаха последните земни стъпки на Исус Христос до неговото разпятие. Процесията с поклонници премина по \"Виа Долороса\" в Стария град на Ерусалим. И продължи до Църквата \"Възкресение Христово\", където според светото писание, че Христос е бил разпнат и погребан преди да възкръсне няколко дни по-късно. По трасето има 14 спирки по Кръстния път на Спасителя. Ритуалът в Свещения град се провежда всяка година. И привлича хиляди вярващи от цял свят. Харесайте и страницата ни във Facebook ", "date": "2019.04.26", "title": "В Ерусалим на Разпети петък - вярващи извървяха \"Виа Долороса\""}
{"url": "https://www.bgonair.bg/reportazhi/2019-04-26/germanka-s-ruski-koreni-opita-da-izmami-desetki-banki", "text": "\r\n Германка с руски корени се опита да измами десетки банки, че е благородничка и така да получи заеми за милиони евро. Въпреки схемата, тя бе разобличена и осъдена. 28-годишната Ана Сорокин води разточителен начин на живот, присъщ на истинска благородничка. Младата жена си позволява луксони дрехи и скъпи почивки. И твърди, че средствата идват от голямото й наследство. На пръв поглед историята и е като сбъдната мечта, но истината всъщност е коренно различна. Оказва се, че Ана е ловка измамничка.  Тя с лекота убедждава десетки банки, че притежава 60 млн. евро, които ползва като гаранция, за да получи още заеми за милиони, като най-големият възлиза на 22 милиона евро. Докато институциите осъзнаят, че са подведени 28-годишната жена извършва редица престъпления. В крайна сметка тя е разобличена и изправена пред съда. Окончателното решение за съдбата й все още не е ясно, но има вероятност наглите опити за измама да й донесат 15 години зад решетките.  ", "date": "2019.04.26", "title": "Германка с руски корени опита да измами десетки банки"}
{"url": "https://www.bgonair.bg/world/2019-04-26/navarshvat-se-33-godini-ot-yadrenata-katastrofa-v-chernobil", "text": "\r\n Навършват се 33 години от ядрената катастрофа в съветската ядрена централа Чернобил.  Сутринта на 26 април 1986 г. съвкупност от грешки по време на експеримент в 4-и реактор на АЕЦ Чернобил предизвиква взрив.  В атмосферата са изхвърлени стотици тонове токсични газове. Налага се евакуацията в 30-километрова зона около централата.  Преките и косвени жертви на ядрената катастрофа са стотици хиляди.  Днес, намиращия се в непосредствена близост град Припят, е обект на засилен туристически интерес.  Четвърти реактор наскоро бе покрит с нов съркофаг, който се очаква да защити природата в следващите 100 години. ", "date": "2019.04.26", "title": "Навършват се 33 години от ядрената катастрофа в Чернобил"}
{"url": "https://www.bgonair.bg/world/2019-04-26/nad-300-semeystva-ostanaha-bez-dom-sled-navodneniya-v-peru", "text": "Наводнения и в Перу. Над триста семейства останаха без дом в източната част на страната. Един човек е изчезнал. Най-засегнат е град ПукАлпа, където спасителни екипи се опитват да достигнат до бедстващи хора. Причина за водната стихия са обилните валежи, които се изсипаха над района в последните дни. Миналият месец Лима обяви извънредно положение заради наводнения в над 650-те области в страната.", "date": "2019.04.26", "title": "Над 300 семейства останаха без дом след наводнения в Перу"}
{"url": "https://www.bgonair.bg/world/2019-04-26/braziliya-otmenya-lyatnoto-chasovo-vreme", "text": "Бразилия отменя лятното часово време. Президентът Жаир Болсонаро подписа указ, с който се прекратява преминаването в страната към лятно часово време. Държавният глава заяви, че над 70% от населението са искали промяната. Той също така уточни, че решението е било подкрепено от икономическия блок в правителството и от здравното министерство.  През последните години редица държави се отказват от използването на лятното часово време. От началото на 2018 година в Европейския парламент също започнаха да се водят дебати за отмяна на сезонната смяна на часовото време на територията на целия Съюз. Евродепутатите гласуваха промяната да се състои през 2021 г. Държавите членки ще могат да решат дали желаят да минат на изцяло лятно или изцяло зимно време.    ", "date": "2019.04.26", "title": "Бразилия отменя лятното часово време, 70% искали промяната"}
{"url": "https://www.bgonair.bg/world/2019-04-26/obilnite-valezhi-v-kanada-prodalzhavat-ima-opasnost-ot-navodneniya", "text": "\r\n Заради продължителните обилни валежи в Канада е в сила предупреждение за опасност от наводнения. Ще се наложи и евакуация в някои райони на столицата Отава.  Най-засегната от стихията обаче остава провинция Квебек. Там наводненията отнеха живота на жена и причиниха сериозни щети по пътищата.  Властите предупредиха, че има сериозен риск стените на язовир на водноелектрическа централа да се пропукат.  \r\nОчаква се валежите да продължат и през почивните дни.  На място в засегнатите райони отиде и премиерът Джъстин Трюдо. ", "date": "2019.04.26", "title": "Обилните валежи в Канада продължават, има опасност от наводнения"}
{"url": "https://www.bgonair.bg/reportazhi/2019-04-26/trudna-misiya-mayka-ot-uganda-se-grizhi-sama-za-38-te-si-detsa", "text": "\r\n Да се грижи сама за 38 от общо 44 оцелели деца, които е родила. Това е мисията на Мириам Набатанзи от Уганда. Тя е само на 39 години, но вече е горда майка на 38 деца. Омъжва се на 12-годишна възраст. Ражда няколко пъти близнаци, тризнаци и четиризнаци. По лекарска препоръка тя не може да взема противозачатъчни. И така броят на децата не спира да расте. Не всичко в живота на многодетната майка обаче е толкова лесно. В него има и много болка – тя е загубила шест от децата си. Преди три години жената е изоставена и от съпруга си и сама се грижи за децата си.  \"Мъжът ми ми причини много страдание. Цялото ми време преминава в грижи за децата и изкарване на малко пари\", сподели многодетната майка. За да се справя с живота Мириам работи всякакви неща – била е фризьорка, събирала е стари метали, продавала е билки. А спечеленото отива за храна, дрехи, училищни такси. В домакинството помагат активно и децата. Трудно детство стои зад желанието на Мириам да има голямо семейство. Живеят в четири препълнени къщички от бетонни блокчета и покрив от ръждясала ламарина. Някои от децата спят на легла, а други на мръсния под. Рядко ядат месо или риба. Но майката е категорична, че въпреки трудностите, най-важно е децата ѝ да са щастливи.", "date": "2019.04.26", "title": "Трудна мисия: Майка от Уганда се грижи сама за 38-те си деца"}
{"url": "https://www.bgonair.bg/world/2019-04-26/gorya-zavod-za-voenna-tehnika-v-rusiya-s-plosht-5000-kv-metra", "text": "\r\n Пожар избухна в завод за ракети в руския град Красноярск. Гъсти черни облаци се стелят над града.  Пожарът е обхванал площ от 5000 квадратни метра. В една от горящите сгради се е срутил покрив.  Заводът \"Крамаш\" се занимава с производството на балистични ракети, предназначени за подводници. Харесайте ни във Facebook ", "date": "2019.04.26", "title": "Горя завод за военна техника в Русия с площ 5000 кв. метра"}
{"url": "https://www.bgonair.bg/sutreshen-blok/2019-04-26/500-hil-balgari-se-otpravyat-na-pat-za-velikden", "text": "\r\n Стана традиция много от българите да използват и християнските, и националните празници за кратка ваканция на море или планина. Великден не прави изключение. Още преди няколко месеца гръцките морски курорти предложиха апетитни оферти за отмора. Какво избраха нашенците тази година – празник у дома или пътуване до морето?  \"Очакванията са около 500 хил. българи да се отправят на път за Великденските празници. Около 150 хил. от тях ще пътуват в чужбина\", посочи в студиото на   главният експерт към Института за анализ и оценки в туризма Константин Занков. Той отбеляза, че новините за развитието на родния туризъм също са добри. В периода между Великден и 1 май се очаква в страната ни на почивка да дойдат близо 170 хил. чужденци. \"Най-много посетители има от Балканските държави. Румънците например се насочват предимно към Северното Черноморие. Заетостта на хотелите там за Великден е близо 80%\", каза още Константин Занков. Пред   експертът отбеляза, че гърците също харесват страната ни. Предпочитани от тях дестинации най-често са граничните райони като Сандански, а през зимата - Банско и останалите ски курорти.", "date": "2019.04.26", "title": "150 хил. българи ще празнуват Великден в чужбина"}
{"url": "https://www.bgonair.bg/sutreshen-blok/2019-04-26/balgariya-veche-e-pod-7-miliona-nyama-koy-da-plashta-pensiite", "text": "\r\n Според официалната статистика българите сме под 7 милиона. Ситуацията се усложнява и от това, че броят на пенсионерите е 2 050 000. За миналата година обществото ни не е успяло да събере близо 4 млн. лева за покриване на обезщетенията на пенсионерите. Отрицателният баланс се увеличава правопропорционално с намаляването на българите. В \" \" експертът по демография към БАН доц. Надежда Илиева и финансистът Мика Зайков се обединиха около мнението, че големият проблем на демографската криза е лошата икономическа ситуация в страната. Илиева също така допълни, че намалява и средната гъстота на населението. \"Основните проблеми в демографското развитие са освен намаляването на броя на населението, така и застаряването. В България има и голямо териториално различие. Според нашата прогноза има тревожна тенденция за обезлюдяване на селата. След 10 години те ще са 17% от страната. Намалява и средната гъстота на територията на България\", каза експертът. Мика Зайкова пък разкри, че вариантът да се избегне срив на основния пенсионен фонд е хората да се осигуряват на парите, които получават, а не максимум до 3 хиляди лева, както е в момента. \"Емиграцията обхваща хората между 20 и 39 години. България става демографска пустиня. Икономическата ситуация в страната също влияе много на демографската криза. Младите искат кариерно развитие и по-високи приходи. През 2040 г. може да гръмне основният пенсионен фонд. Финансовият министър да предприеме реформи. Тези 9 милиарда, които трябват за пенсии, ние сами си ги съкратихме, като непрекъснато намалявахме осигурителните вноски, за да помагаме на бизнеса. Вноските трябва да се вдигат и всеки да се осигурява на парите, които получава, а не таванът да е 3 хиляди лева\", каза тя пред  .  ", "date": "2019.04.26", "title": "България вече е под 7 милиона, няма кой да плаща пенсиите"}
{"url": "https://www.bgonair.bg/world/2019-04-26/verizhna-katastrofa-v-kolorado-ima-nay-malko-dvama-postradali", "text": "Тежка верижна катастрофа в американския щат Колорадо. Най-малко двама души са пострадали. Вследствие на сблъсъка между превозните средства е избухнал пожар, който се е разпространил изключително бързо. На място са изпратени десетки пожарникари. Все още не са ясни причините за инцидента. Започнато е разследване.  ", "date": "2019.04.26", "title": "Поне двама ранени при тежка верижна катастрофа в Колорадо"}
{"url": "https://www.bgonair.bg/economy/2019-04-26/verigata-debenhams-zatvarya-22-magazina", "text": "Британската верига универсални магазини Debenhams, която беше поета от кредитори по-рано този месец, планира да затвори 22 магазина следващата година и да намали наемите на други в опит да се задържи на повърхността, съобщава . Търговецът на дребно, който има 241-годишна история, ще затвори обектите в рамките на обявен по-рано план за закриване на около 50 магазина, съобщи Debenhams в комюнике. Компанията допълни, че затварянето ще засегне 1200 работни места. Освен това Debenhams води преговори със собствениците за намаляване на наемите и с местните власти за понижаване на имотните данъци, казва се още в съобщението. За улесняване на затварянето на магазини компанията предлага две отделни споразумения за доброволно напускане. Debenhams се бори с дълг от над 700 млн. паунда (903 млн. долара) и разходи по договори за наем, подписани преди години, в 166-те си магазина във Великобритания. Портфейлът от магазини на Debenhams и счетоводният ѝ баланс \"не са подходящи за днешната много променена среда в търговията на дребно“, заяви изпълнителният председател на компанията Тери Дъди. Debenhams съобщи, че продажбите в 26-те месеца до 2 март са намалели с 5,2%, а печалбата преди данъци, лихви и амортизации се е свила с 36,3% до 65,9 млн. паунда. \r\nСнимка: Pixabay", "date": "2019.04.26", "title": "Веригата Debenhams затваря 22 магазина"}
{"url": "https://www.bgonair.bg/economy/2019-04-26/zabavyane-v-proizvodstvoto-na-mercedes-dovede-do-spad-v-rezultatite-na-daimler", "text": "Оперативната печалба на Daimler през първото тримесечие е намаляла с 16%, след като еднократната печалба от 718 млн. евро (800 млн. долара) не е успяла да компенсира разходите заради забавянето на производството на модела Mercedes-Benz GLE и по-високите разходи за суровини, съобщава Ройтерс, цитирано от  \"Не можем и няма да сме доволни от този, както се очакваше, умерен старт на година. Сега ще работим усилено, за да постигнем целите си за 2019 г.\", заяви главният изпълнителен директор на компанията Дитер Цетче в комюнике към последните му тримесечни резултати като ръководител на Daimler. Печалбата преди лихви, данъци и амортизации на автомобилната компания е намаляла до 2,80 млрд. евро, което е под очакваните от анализаторите 2,89 млрд. евро въпреки повишаването на оценката й със 718 млн. евро след сливането на услугите за мобилност на Daimler и BMW. Книжата на Daimler поевтиняват в началото на борсовата търговия с 0,35%. Компанията съобщи, че проблеми с пускането на новата й платформа за спортни автомобили в завода й в Тускалуза, щата Алабама, са предизвикали забавяне на производството на модела й GLE. Продажбите на Mercedes-Benz в Китай, най-големия автомобилен пазар в света, също са се понижили с 2%, а продажбите на по-малки компактни коли са навредили на маржовете, съобщава Daimler. Компанията допълни, че спирането на производството на модела спортни автомобили X-Class в Аржентина също е породило разходи. Пазарите в Южна Америка все още не са узрели за луксозен пикап, заяви главният финансов директор на Daimler Бодо Уебер. Компанията потвърди, че очаква лек растеж на продажбите, приходите и оперативната печалба на групово ниво тази година, но едва след въвеждането на мерки за съкращаване на разходите. В същото време Daimler понижи прогнозите за подразделението си за ванове, като посочи, че оперативната му печалба ще бъде между 0% и 2% вместо прогнозираните преди това между 5% и 7%. \"Прогнозата изглежда леко оптимистична предвид слабото начало на годината\", коментира Филип Ушоа, анализатор в Jefferies.", "date": "2019.04.26", "title": "Забавяне в производството на Mercedes доведе до спад в резултатите на Daimler"}
{"url": "https://www.bgonair.bg/world/2019-04-26/po-malak-se-okaza-broyat-na-zaginalite-pri-atentatite-v-shri-lanka", "text": "Броят на загиналите при атентатите в Шри Ланка най-вероятно е по-малък. Министерството на здравеопазването на страната съобщи, че загиналите са около 253, а не 359, както се твърдеше по-рано. Причината за разминаването в броя на загиналите е грешка в изчисленията, която е направена заради трудността при идентифицирането на жертвите. Миналата неделя навръх католическия Велкиден, девет души се самовзривиха в църкви и хотели в Коломбо и още два града в страната. Зад атаката стоят братя от богато мюсюлманско семейство. Полицията продължава да издирва заподозрени във връзка с кървавите нападения, а столицата остава в извънредно положение.", "date": "2019.04.26", "title": "253-ма, а не 359 са загинали при терора в Шри Ланка"}
{"url": "https://www.bgonair.bg/bulgaria/2019-04-26/patriarh-neofit-na-razpeti-petak-neka-se-vdahnovim-ot-velichieto-na-spasitelya", "text": "\r\n \n Нека да се вдъхновим от величието на Спасителя и неговия подвиг, за който сме честити като православни християни, да го имаме като пример в живота. Това каза Негово Светейшество патриарх Неофит, преди да отслужи Царски часове, вечерня с изнасяне на св. Плащаница в митрополитската катедрала \"Св. Неделя\". \"На Разпети петък си спомняме състраданията на Господ Иисус Христа и се стараем да следваме Господа в неговия път към Голгота и Възкресението. Нека да се вдъхновим от величието на Спасителя и неговия подвиг, за който сме честити като православни християни, да го имаме като пример в живота\", заяви той. На въпрос, след като Северна Македония ще вземе Благодатния огън от нас, очаква ли се негова визита там, той отговори: \"Засега не сме обсъждали този въпрос. Ще има обсъждане и тогава ще се реши кое как да се организира и направи. Сега мълчим пред състраданията Господни\". \"Пожелавам ви много духовно настроение и светли предстоящи празници\", добави патриарх Неофит.  ", "date": "2019.04.26", "title": "Патриарх Неофит на Разпети петък: Нека се вдъхновим от величието на Спасителя!"}
{"url": "https://www.bgonair.bg/bulgaria/2019-04-26/za-kakvo-da-vnimavame-pri-praznichnoto-pazaruvane", "text": "\r\n Днес е денят за голямото празнично пазаруване. За какво трябва да внимаваме? Основното, което експертите съветват, е да избираме храните от познати търговци, за да не попадаме на нелоялни такива. На днешния ден ще се следи обявената цена на пазара, качеството на продуктите, съставките, етикетите и всичко останало за сигурността на потребителите.  По правило българското агнешко трябва да е със син печат и с номер на кланицата, поставен на плешката и бута на агнето. То трябва да бъде свежо, без потъмняване и с приятен мирис. А вносното, което обаче също е заклано в български кланици, е отбелязано с червен печат. Цената му е около 14-15 лв. за килограм.  Трябва да бъдем внимателни и при избора на козунаци. От \"Активни потребители\" съветват те да бъдат закупени от пекарните, като обръщат внимание, че срокът им е около три дни.  На пазара днес има повишение и в цените на зеленчуците, за които специалистите напомнят да бъдат измивани много внимателно.  ", "date": "2019.04.26", "title": "За какво да внимаваме при празничното пазаруване?"}
{"url": "https://www.bgonair.bg/bulgaria/2019-04-26/vodata-v-general-toshevo-e-negodna-za-piene-dvama-sa-natroveni-s-pestitsidi", "text": "\r\n Двама души са били приети в болница, след като са пили отровена с пестициди вода в Генерал Тошево. Те са постъпили в Спешното отделение на болницата в Добрич с кожни обриви, но вече са изписани за домашно лечение.  От вчера водата в квартал \"Пастир\" в града е негодна за пиене и битова употреба. Днес на място пристигна полиция, екипи на водоснабдителното дружество, здравната инспекция и местните власти.  Ще се вземат проби, които ще бъдат изследвани в лаборатория във Варна.  Разследването по случая се води от окръжната прокуратура в Добрич, започнало е досъдебно производство срещу неизвестен извършител.", "date": "2019.04.26", "title": "Водата в Генерал Тошево е негодна за пиене! Двама са натровени с пестициди"}
{"url": "https://www.bgonair.bg/bulgaria/2019-04-26/kilometrichno-zadrastvne-na-hemus-predi-vitinya", "text": "\r\n Колона от автомобили с дължина около 6 километра се е образувала на автомагистрала \"Хемус\" в района преди тунел \"Витиня\" в посока Варна. Задръстване от около 2 км. има и на магистрала \"Тракия\". Колоната се намира около 89-90 километър.  За нормалното придвижване на автомобилите по магистрала \"Хемус\" се грижат полицаи, които регулират движението. То се извършва в две ленти през тунела в посока Варна. Временно пък се спират товарните автомобили.  От полицията препоръчват на водачите при възможност да използват обходни маршрути.   ", "date": "2019.04.26", "title": "Километрично задръстване на \"Хемус\" преди \"Витиня\""}
{"url": "https://www.bgonair.bg/sutreshen-blok/2019-04-26/nyama-takova-yavlenie-kato-praznichna-depresiya-ima-ochakvaniya-koito-nyama-da-se-opravdayat-posochi-psiholog", "text": "\r\n Предстоящите семейни празници могат да се окажат и доста изморителни - както физически, така и психически. Подготовката за тях, празничните вечери и срещите с роднини, които не сме виждали от много време, могат да се отразят и на емоционалния ни баланс. Равносметката, която правим пред тях може да ни докара до депресия. Как да подходим в следващите дни, за да останем отпочинали и спокойни след празника? По темата в \"България сутрин\" говори психологът Ина Антонова. \"Пътуването трябва да се превърне в част от празника. Ако успеем да организираме така семейството си, че да не крещим през цялото време, за да можем да си осигурим привиден комфорт, ами го превърнем в някакъв тип игра, ще бъде много по-прекрасно начало на празниците\", посъветва тя. Антонова допълни, че не трябва да нагнетяваме напрежение, защото през следващите дни ще трябва да изживяваме този стрес. По думите ѝ това, което ще се случи по празниците е изключително приятно и важно, само ако ние решим да е така. Проблемът е нагласата за тях: \"Няма такова явление като празнична депресия, има очаквания, които няма да се оправдаят\". Според нея сравняването с роднините и опитите да демонстрираме превъзходство ще убие празничния дух.  \"Ние сме си дали някакви обещания по Коледа и Нова година. На Великден си теглим чертата и виждаме, че нищо от тях не сме започнали да изпълняваме. Проблемът не е, че не сме започнали да ги изпълняваме, а защо полагаме основите на нещо, което нямаме никакви намерения да изпълним\", посочи тя.  По думите ѝ празникът не е време за празнуване, а за почивка. Антонова обясни още пред Bulgaria ON AIR, че всъщност позитивният и негативният стрес се обработват по един и същи начин в организма и затова понякога дори приятните емоции могат да ни дойдат в повече. И добави, че депресията също е свързана с неоправданите очаквания. А за да я определим като заболяване трябва да продължава повече от две седмици. Съветът ѝ е да прибягваме веднага към медикаменти, а при първите симптоми да се запитаме откъде идва проблемът.", "date": "2019.04.26", "title": "Психолог: Няма явление като празнична депресия, има неоправдани очаквания"}
{"url": "https://www.bgonair.bg/sutreshen-blok/2019-04-26/slanchevo-vreme-ni-ochakva-dnes-temperaturite-do-28c", "text": "\r\n Времето днес ще бъде типично пролетно - топло. Над по-голямата част от страната ще бъде слънчево. Следобед над Западна и Централна България ще се развие купеста и купесто-дъждовна облачност. Температурите ще продължат да се повишават и максималните ще са между 23 и 28 градуса, по-ниски по Черноморието - 15-17 градуса. Това съобщи синоптикът на  Симеон Матев. Над Черноморието също ще бъде предимно слънчево. В сутрешните часове на места с ниска облачност и намалена видимост. Ще духа до умерен югоизточен вятър. Максималните температури на въздуха ще са между 15-17 градуса. Температурата на морската вода е 12-14 градуса.  Над планините също ще преобладава слънчево време. Следобед над масивите в Западна и Централна България ще се развива купеста и купесто-дъждовна облачност. На места ще превали краткотраен дъжд, придружен с гръмотевици. Ще духа слаб югозападен, по билата - до умерен западен вятър. Максималната температура на височина 1200 метра ще е около 17 градуса, на 2000 метра - около 10 градуса, отбеляза още Симеон Матев в студиото на \"България сутрин\". В събота температурите ще се задържат високи, но в следобедните часове над западната половина от страната, а през нощта срещу неделя и на изток, ще се развива купеста и купесто-дъждовна облачност. Ще има краткотрайни, на места интензивни валежи, придружени с гръмотевици и временно усилване на вятъра. Възможни са и градушки. Над Източна България през по-голямата част от деня ще преобладава слънчево време. В неделя вятърът ще се обърне от северозапад и ще се усили. Ще има променлива облачност, без съществени валежи. Дневните температури слабо ще се понижат.", "date": "2019.04.26", "title": "Слънчево време ни очаква днес, температурите до 28°C"}
{"url": "https://www.bgonair.bg/reportazhi/2019-04-26/duhonik-dnes-vsichki-se-preklanyame-pred-plashtenitsata-i-blagodarim-na-spasitelya-za-velichaysha-mu-zhertva", "text": "\n Разпети петък е най-тъжният ден в цялата година и най-тежкият в земния живот на Иисус Христос. От катедралния храм \"Света Неделя\" енорийският свещеник Кирил Попов сподели за символиката на този ден. \"Както църковният устав изисква, на този ден не се извършва света литургия, тъй като сам Спасителят е пренесъл себе си в жертва\", каза той.  Свещеникът обясни, че се отслужват Царските часове, които представляват старозаветни четива, псалми. А в края на това последование се изнася светата плащеница. По думите му тя символизира Христовия гроб, като всички ние се прекланяме пред плащеницата и благодарим на Спасителя за неговата величайша жертва за нашето спасение. Попов поясни пред Bulgaria ON AIR, че минаването под масата, на която е поставена, се извършва от любов към Исус.  Той посочи, че вечерта пък се извършва Опелото Христово, което съдържа три песни, които целят да покажат на новобългарски език колкото е възможно повече красотата, съдържаща се в тях. А щом те се изпълнят, символично се извършва погребението на Спасителя, Самата плащеница се поставя на Светия престол в очакване на славното Христово възкресение. Снимка: Димитър Кьосемарлиев (Bulgaria ON AIR)", "date": "2019.04.26", "title": "Свещеник: Днес всички благодарим на Спасителя за височайшата му жертва"}
{"url": "https://www.bgonair.bg/sutreshen-blok/2019-04-26/nishto-novo-stotitsi-hilyadi-na-pat-remonti-i-lipsa-na-obhodni-patishta", "text": "\r\n Ключовата дума на деня е \"трафик\". Голямото пътуване за Великден започна още вчера, продължава с пълна сила и днес. Очаква се около 200 хил. автомобила да напуснат само София.  Патрули на \"Пътна полиция\" са разположени на всички изходни точки на столицата. Най-натоварен се очаква да бъде трафикът към граничните ни пунктове със Сърбия и Гърция. Най-честата грешкa е това, че всички тръгват в края на последния работен ден. Не трябва да се тръгва никога точно в края на работния ден, убеден е председателят на Българското обединение на шофьорите Христо Радков. Пред камерата на Bulgaria ON AIR препоръча да избираме по-нестандартни часове за тръгване на път по време на празничните дни. Поне два часа по-рано или по-късно от основния трафик. Радков отправи критика към служителите на \"Пътна полиция\", че не съдействат за облекчаване на движението, а вместо това застават някъде с радар. По думите му те дори спомагат за задръстванията, тъй като шофьорите рязко намаляват, за да не бъдат спрени и се образуват тапи. \"В България страдаме от липсата на обходни пътища. В момента всички изходи на София са в ремонт. Преди да започне да се строи основна пътна артерия, първо трябва да бъде изграден обходният път\", подчерта Радков в \"България сутрин\". И обърна внимание на водачите да не употребяват дори малко количество алкохол преди да се качат зад волана. Харесайте страницата ни във Facebook ", "date": "2019.04.26", "title": "Нищо ново: Стотици хиляди на път, ремонти и липса на обходни пътища"}
{"url": "https://www.bgonair.bg/bulgaria/2019-04-26/zhalba-vav-vas-zaradi-izbor-na-dostavchik-na-mashinite-za-glasuvane", "text": "Във ВАС е постъпила жалба срещу решението на ЦИК за избор на доставчик на машините за гласуване. Жалбоподател е \"Българските машини за гласуване\" ЕООД.  Фирмата е била отстранена от състезателната процедура. Делото е насрочено за 30 април.  \"Сиела Норма\" АД е фирмата, която беше избрана да осигури 3000 машини за гласуване за евроизборите. Изпълнителят на обществената поръчка спечели измежду трима кандидати.  До 10 май всички 3000 машини за евровота трябва да са доставени в България, а до 25 май трябва да са в секциите. Харесайте страницата ни във Facebook ", "date": "2019.04.26", "title": "Жалба във ВАС заради избор на доставчик на машините за гласуване"}
{"url": "https://www.bgonair.bg/direktno/2019-04-26/knizharnitsa-predizvikva-poznayte-knigata", "text": "\r\n Бихте ли си купили книга, без да знаете нито автора, нито заглавието? Предизвикателство, направено под формата на игра, стартира в столична книжарница от верига \"Хеликон\", а целта е да се провокира интуицията на влюбените в книгите.  Как става това? Книгите, избрани да бъдат продадени \"на сляпо\", са скрити в опаковъчна хартия, а единственото, по което може да се ориентирате, е изваден от книгата цитат. \r\n  \r\nИдеята за \"скритите\" книги хрумва на книжаря Ралица Маркова преди повече от година. Разглеждайки чуждестранен сайт за литература, тя попада на подобна инициатива и решава да я приспособи и тук. В книжарницата сами избират кои книги да скрият, а опитът им показва, че интуицията на читателите, в повечето случаи, не ги лъже. \r\n    \r\n\"До момента сме имали двама клиенти, които успяват да познаят коя е книгата. Не това е най-важното. Важен е игровият момент с читателя, това да се провокира неговата интуиция\", казва Ралица. \r\n   \r\nСпоред Александър Кръстев, създател на сайта \"Аз чета\", подобни инициативи не се провеждат за първи път, а на Запад са широко разпространени. Известни са т.нар. книжни феи – книги биват скрити на различни локации, а читателите сами трябва да ги открият. Казват, че книгите, точно както и хората, се появяват в живота ни в определени моменти - обикновено, когато вече сме готови за тях.  Повече за играта \"Купи книга на сляпо\", може да видите в репортажа на репортера Божила Симова, оператора Дамян Донгов и монтажиста Дамян Ганев. Харесайте ни във Facebook ", "date": "2019.04.26", "title": "Книжарница предизвиква: Познайте книгата!"}
