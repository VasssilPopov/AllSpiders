{"url": "https://www.bgonair.bg/reportazhi/2019-03-14/nepoznavane-na-etiketa-ili-nevolen-gaf-dopusna-parvata-dama-v-sloveniya", "text": "\r\n Непознаване на етикета или неволен гаф стоят зад действията на Десислава Радева по време на президентската визита в Словения? Президентшата първо целуна словенския президент по бузата, а след това сама изтри следите от червило.  Поради факта, че самата Радева е професионален PR, тя се опитала да замаже гафа, категоричен е експртът по протокол Милена Хлебарова. По протокол целувката е позовлена.  Десислава Радева е допуснала обаче още един гаф, навлизайки в личното пространство на словенския държавен глава. Целувката изненадала искрено съпругата на Пахор, което си проличало по реакциите ѝ, останали скрити от камерите. А словенският президент сподели снимка от любопината ситуация в своя Instagram профил.  Борут Пахор е известен с галантното си отношение към нежния пол. Негови снимки с първите дами на хърватската политическа сцена от години са обект на коментар в медиите в региона.  ", "date": "2019.03.14", "title": "Непознаване на етикета или неволен гаф допусна президентшата в Словения"}
{"url": "https://www.bgonair.bg/world/2019-03-14/darzhavniyat-departament-na-sasht-s-ostra-kritika-kam-balgariya", "text": "Последният годишен доклад на Държавния департамент на САЩ с остра критика за човешките права у нас.  Той засяга условията в ареста при Десислава Иванчева и заместничката ѝ Биляна Петрова, задържането на журналиста от сайта \"Биволъ\" Димитър Стоянов, както и падането на предавания от телевизионата програма.  \"Стабилно се увеличава натискът върху медиите в България\", се посочва още в текстовете.  Според доклада властите в страната ни са предприели действия за съдебно преследване и наказване на длъжностни лица, извършили посегателства върху човешките права, но това не е достатъчно.", "date": "2019.03.14", "title": "Държавният департамент на САЩ с остра критика към България"}
{"url": "https://www.bgonair.bg/reportazhi/2019-03-14/boing-prizemi-vsichki-samoleti-737-maks-8", "text": "\r\n \"Боинг\" приземи всички самолети 737 Макс 8. Забраната се издава за всички 371 машини от този модел, произведени до момента. До тази стъпка се стигна след като преди няколко дни самолет на етиопските авиолинии се разби минути след излитане, а всички 157 души на борда загинаха. Кризата доведе до хаос с полетите в САЩ. Пътниците на три американски авиокомпании са засегнати от забраната. Трагедията в Етиопия доведе до икономически загуби за \"Боинг\". Въпреки това експерти смятат, че това няма да срине имиджа на американския авиоконструктор. Специалистите откриват много сходства между двете катастрофи в Етиопия и Индонезия, които се случиха само в рамките на 5 месеца. Това е и причината \"Боинг\" да спре от полет този тип самолети.  \r\nВ тях са внедрени най-съвременните авиотехнологии.  Оказва се, че американската компания е била организирала допълнително обучение на пилотите с автоматиката на машината. То обаче не е било задължително, а препоръчително. Въпреки инцидентите в небето, експертите са единодушни - въздушният транспорт остава най-безопасният.", "date": "2019.03.14", "title": "\"Боинг\" приземи всички самолети 737 Макс 8"}
{"url": "https://www.bgonair.bg/world/2019-03-14/sad-v-sasht-otsadi-pudrata-na-dzhonsan-end-dzhonsan-predizvikva-rak", "text": "\r\n Близо 30 млн. долара обезщетение ще получи американка, разболяла се от рак след употреба на бебешка пудра. Това реши съд в Калифорния по време на поредно дело срещу козметичния гигант \"Джонсън енд Джонсън\". Нищо не е по-важно от здравето. Това е слоганът на американския козметичен гигант. Той обаче противоречи изцяло на редица стряскащи разкрития за продуктите на компанията и най-вече за бебешката им пудра.  От години компанията е изправена пред обвинения, че пудрата съдържа азбест и причинява рак. В поредното дело тя беше осъдена да плати 29 милиона на Тереза Ливит – поредната болна от рак жена, която е използвала продукта.   Срещу \"Джонсън енд Джонсън\" се водят около 13 000 подобни дела в Съединените щати. През 2017 година компанията трябваше да плати рекордните 417 млн. долара на Ева Ечевария. Тя развива рак на яйчниците, след като в продължение на десетилетия използва продукт базиран на пудра, предназначен за дамска хигиена. Животът на Ева е тотално разрушен след диагнозата, но тя събира сили и успява до победи в съдебното дело. Процесът ѝ беше последван и от редица други дела. Миналата година съд в Лос Анджелис определи друга жена с подобен случай да получи над 25 милиона долара. В Мисури 22 други жени получиха общо около милиард долара. Това са само част от случаите на раково болни, които обвиняват компанията за нелечимите си заболявания. Смята се, че компанията е била наясно за азбеста в талка, който използва, още през 1971 година.  \"Джонсън енд Джонсън\", разбира се, отрича обвиненията. И категорично твърди - продуктите, направени на основаната на талк, са безопасни. Харесайте ни във Facebook ", "date": "2019.03.14", "title": "Съд в САЩ отсъди: Пудрата на \"Джонсън енд Джонсън\" предизвиква рак"}
{"url": "https://www.bgonair.bg/world/2019-03-14/brexit-se-otlaga-do-30-yuni-britanskiyat-parlament-glasuva-za", "text": "Британските депутати гласуваха за отлагането на Brexit до 30 юни. Предложението беше подкрепено с  412 гласа.  Какво обаче означава това? На 20 март парламентът ще гласува отново сделката на Тереза Мей, която вече отхвърлиха.  Ако този път я одобрят премиерът ще поиска отлагане на излизането от ЕС до 30 юни. Ако пък я отхвърлят Мей ще трябва да поиска по-дълга отсрочка. Всяко едно отлагане трябва да бъде одобрено от Брюксел.  Преди това британските депутати категорично отхвърлиха идеята за втори референдум за излизането на Обединеното кралство от Европейския съюз.", "date": "2019.03.14", "title": "Brexit се отлага до 30 юни, британският парламент гласува \"за\""}
{"url": "https://www.bgonair.bg/world/2019-03-14/ogromen-skandal-v-yuzhnokoreyskiya-shoubiznes-prostitutsiya-iznasilvane-gavra", "text": "\r\n Скандал разтърси южнокорейската музикална индустрия. Един от най-популярните изпълнители – Сенгури, е обвинен в склоняване към проституция. Полицията разпитва още един певец по подозрение в изнасилване. През 2006 година на музикалната сцена в Южна Корея се появява музикалният фенмен – групата \"Биг Бенг\". За отрицателно време бойбандата, съставена от петима млади и талантливи изпълнители, се изкачва на върха на музикалните класации.  Момчетата са определяни за кралете на к-попа. А музиката им – беше причината светът да обърне поглед към непознатия до тогава жанр. Въпреки славата, феновете и парите – групата не е защитена от провал.  Преди месец бандата беше разтърсена от жесток скандал. Един от членовете ѝ - Ли Сеун-Хюн, известен със сценичното име Сенгури, се оттегли след обвинения, в склоняване към проституция, пласиране на дрога и проява на агресия срещу жени.  Всичко това се случвало в нощен клуб, който Сеунгри управлявал. Сенгури е свързан и с още по-ужасяващи престъпления. Според полицията той и друга знаменитост - певецът и телевизионна звезда Джунг Джун-Юн, са членове на едни и същи групи в интернет за споделяне и коментиране на видеозаписи.  Там двамата се шегували как дрогират и изнасилват свои партньорки. За престъплението свидетелства и признание на друг известен южнокорейски изпълнител - Йон Джун-Хюн.  В Instagram той се извини, че е гледал видеозапис на Джунг и е писал непристойни коментари. Сенгури, разбира се, отрича всички обвинения. Той заяви, че ще докаже своята невинност и докато не го направи няма да се върне на сцената.  Скандалът обаче е толкова грандиозен, че по всичко личи – полицията в Южна Корея е твърдо решена да разобличи гнилите ябълки на шоубизнеса. Харесайте ни във Facebook ", "date": "2019.03.14", "title": "Огромен скандал в южнокорейския шоубизнес - проституция, изнасилване... гавра"}
{"url": "https://www.bgonair.bg/reportazhi/2019-03-14/zastrelyaha-glavata-na-familiya-gambino-v-nyu-york", "text": "\r\n Зрелищно мафиотско убийство за първи път от 30 години насам разтърси Ню Йорк. Застрелян е предполагаемият бос на клана Гамбино - една от петте италиано-американски мафиотски фамилии в мегаполиса, свързани с убийства, изнудване, незаконно разпространение на наркотици. Стейтън Айлънд, където е снимана и сцена от филма \"Кръстникът\", отново стана арена на истински екшън.  Неизвестен застреля предполагемия шеф на мафиотския клан Гамбино пред дома му.  53-годишният Франк Кали е прострелян няколко пъти и по-късно е починал в болница. А убиецът му е избягал от местопрестъплението със син автомобил.  Според свидетели той е произвел шест изстрела и после е прегазил Кали.  Франк Кали оглавява клана Гамбино през 2015 година. Наричан е Кръстникът на престъпната фамилия и е описван като човек, който се старае да не изпъква в публичното пространство.  Той имал сериозни връзки със сицилианската мафия и семейство Гамбино. Твърди се, че се е стараел да не изпъква в публичното пространство докато е глава на фамилията.  Наричан още \"Франки бой\", босът е смятан за обединителна фигура за клана.  Успява да привлече нови мафиоти от редиците на имигрантите от Италия и фокусира незаконния бизнес върху търговията с хероин.  Кали е сред 62-мата души, арестувани за рекет. Той се признава за виновен за заговор за изнудване на пари.  Излежава 16-месечна присъда. Това е първият бос на престъпното семейство, убит от 34 години насам.  \r\nПрез 1985 година Пол Кастелано е убит в ресторант в Манхатън.", "date": "2019.03.14", "title": "Застреляха главата на фамилия Гамбино в Ню Йорк"}
{"url": "https://www.bgonair.bg/world/2019-03-14/trima-balgari-zaginaha-v-tezhka-katastrofa-v-shotlandiya", "text": "Трима българи - двама мъже и една жена, загинаха в тежка катастрофа в Шотландия. Други двама наши сънародници, пътували в колата, са оцелели.  Автомобилът на българите е ударил друга кола и междуградски автобус.  Шофьорът на колата с българските гурбетчии и една от спътничките му са приети в болница. Без опасност за живота са.  Също без сериозни наранявания са мъжът и жената, пътували в ударената кола, както и шофьорът и пътниците в автобуса.", "date": "2019.03.14", "title": "Трима българи загинаха в тежка катастрофа в Шотландия"}
{"url": "https://www.bgonair.bg/world/2019-03-14/orban-se-izvini-moli-partiyata-mu-da-ne-bade-izklyuchvana-ot-enp", "text": "Унгарският премиер Виктор Орбан с молба към европейските политици да не изключват партията му от ЕНП.  В писмо до лидера на фламандските християндемократи Ваутер Беке, Орбан го моли да преосмисли предложението си за изключване на \"Фидес\".  Подобни писма са изпратени на всички 13 партии, които се обединиха около предложението партията да бъде изключена.  Повод за това станаха правителствени билбордове срещу председателя на Европейската комисия Жан-Клод Юнкер и финансиста Джордж Сорос, които обвиняват Европейската комисия за това, че е създала криза с раздаване на визи и отпускане на пари за имигранти.", "date": "2019.03.14", "title": "Орбан се извини, моли партията му да не бъде изключвана от ЕНП"}
{"url": "https://www.bgonair.bg/denqt-on-air/2019-03-14/tryabva-ni-rabotna-raka-ot-chuzhbina-za-da-povishim-standarta-u-nas-posochi-vasil-velev", "text": "\r\n Знаем ли как да поставим държавата в икономическия сектор? Днес президентът Румен Радев излезе с упрек, че мястото на държавата в икономиката не е ясно.  Според председателя на Асоциацията на индустриалния капитал в България Васил Велев, за да се повиши материалното състояние на хората, трябва да имаме стабилна и развиваща се икономика.  \"Имаме сравнително добър икономически ръст в сравнение с Европа. Старият континент изостава в сравнение с Китай и САЩ. Икономиката ни расте, но много по-бавно от страните в Централна или Източна Европа. Това се констатира на днешната дискусия. На събитието се отзоваха както управляващите, така и опозицията\", отбеляза той в \"Денят ON AIR\".   \"Посочихме основните проблеми – бизнес средата и недостигът на кадри. На година губим по 40 000 души на пазара на труда. Трябват нови политики в сферата на демографията. Трябват усилия за привличане на работна ръка от чужбина. У нас пенсионерите се изравниха с работещите. Продължаваме да се питаме какво направихме, за да върнем българите от чужбина, но за да се върнат трябва да се повиши стандартът. Трябва да вкарваме работна ръка от трети страни. Вместо това ние се питаме трябва ли ни или не. Тези хора трябва да получават не гражданство, а карта за постоянно пребиваване. След 5 години работа могат да кандидатстват за гражданство\", обясни Велев пред Bulgaria ON AIR.  Харесайте ни във Facebook   ", "date": "2019.03.14", "title": "Трябва ни работна ръка от чужбина, за да повишим стандарта у нас, посочи Васил Велев"}
{"url": "https://www.bgonair.bg/economy/2019-03-14/spisanie-ikonomist-organizira-forum-za-malki-i-sredni-firmi", "text": "\r\n Финансирането с европейски средства все повече отстъпва мястото си пред различните форми на кредитиране за бизнеса. Тези форми на финансиране бяха представени по време на конференцията, организирана от списание \"Икономист\". В предприемаческата екосистема в България са малко форумите, на които се обсъждат предизвикателствата пред разрастването на малките и средни компании.  Мениджъри и големи предприемачи, споделиха опита с работата си с малки и средни фирми и възможностите, които предоставят. Целта на дискусията, която организира списание \"Икономист\", е да покаже на малките и средни фирми възможностите, които предоставят в този процес технологичният, финансовият и консултантският сектор. Нова стратегия за насърчаване на малкия бизнес готви Министерството на икономиката. Стана ясно още на форума. Една от основните цели на документа ще бъде улесняване на достъпа до нови технологии за фирмите. Харесайте ни във Facebook ", "date": "2019.03.14", "title": "Списание \"Икономист\" организира форум за малки и средни фирми "}
{"url": "https://www.bgonair.bg/economy/2019-03-14/broyat-na-moldovskite-turisti-u-nas-se-uvelichava-s-vsyaka-godina", "text": "Забележителен туристически интерес към България отчетоха премиерът Бойко Борисов и президентът на Молдова Игор Додон.  През 2015 г. той е нараснал с около 29,3% спрямо 2014 г. През 2016 г. увеличението е с нови 10% спрямо 2015 г. През 2017 г. нараства с още 16,8% и достига 209 000 туристи. Днес Република Молдова заема 10-11 място по брой чуждестранни туристи, посетили България, съобщиха от правителствената пресслужба. Българският премиер заяви, че българската диаспора в Молдова, която е втората по-големина след тази в Украйна, е мост в отношенията между двете държави. \"Това допълнително отваря възможностите за двустранни контакти и сътрудничество между страните ни\", посочи още министър-председателят. Двамата разговаряха в рамките на Седмия глобален Бакински форум. Борисов подчерта, че има добър потенциал за по-нататъшно развитие на икономическите връзки. Той подчерта, че асортиментът от стоки, изнасяни на българския пазар, е много разнообразен и прикани молдовските предприемачи да бъдат още по-активни. \"Нашият пазар може да приеме дори по-широк спектър от стоки, особено в  хранително-вкусовата промишленост\", каза още премиерът. По време на срещата министър-председателят Бойко Борисов и президентът на Молдова Игор Додон обсъдиха и възможността съвместни предприятия в Молдова да спомогнат за по-ниска себестойност и по-ниски транспортни разходи за реализация на продукцията. \"Нужно е прагматично отношение на всякакво ниво у нас към тази страна, която се променя пред очите ни\", посочи още българският премиер.", "date": "2019.03.14", "title": "Броят на молдовските туристи у нас се увеличава всяка година"}
{"url": "https://www.bgonair.bg/economy/2019-03-14/prouchvane-sochi-che-samo-10-ot-balgarskite-it-spetsialisti-smyatat-che-v-chuzhbina-ima-po-dobra-realizatsiya", "text": "Едва 10% от българските IT специалисти вярват, че могат да получат по-добри възможности в чужбина. Това твърди международната компания за IT услуги Endava въз основа на анкета, проведена сред 150 реализирани софтуерни инженери от различни организации у нас, съобщава  . Според 90% от участниците в допитването ключът към по-успешната кариера е допълнителното обучение. Близо 40% споделят, че биха търсили по-добри перспективи и със смяна на работното място.  Компанията си е поставила за цел да насърчава връщането на български специалисти от чужбина. Това се случва с българи, работили или учили в Германия, САЩ и Австралия, казва Мариела Христова, управител на офиса на дружеството в София. Участниците отчитат и неравномерното представителство на двата пола в сектора. Като основни причини за това те посочват по-силния интерес на мъжете към материята и това, че са привлечени от професията още в ранна възраст.  От компанията отчитат, че при тях средно мъжете са 70% от цялостния състав на компанията. Но 60% от средния мениджърски състав са жени. В сектора расте интересът към професиите програмист и софтуерен тестващ от представителите на нежния пол. Според проучването най-интересни за IT специалистите са професионалните обучения и програми за повишаване на квалификацията, като от тях се интересуват 85% от анкетираните. На второ място се нареждат тренингите за развитие на лидерските умения, а на трето – езиковите обучения. При избора на работа две трети от IT експертите държат на приятния офис с добра, комуникативна локация. Половината търсят и допълнителни стимули като ваучери за храна, допълнително здравно осигуряване, програми за отстъпки и спорт. За все повече хора е важно и гъвкавото работно време, възможността за работа от вкъщи и допълнителните почивни дни. Харесайте страницата ни във Facebook ", "date": "2019.03.14", "title": "Едва 10% от IT специалистите ни предпочитат да работят в чужбина, сочи проучване"}
{"url": "https://www.bgonair.bg/denqt-on-air/2019-03-14/ot-bsp-kategorichni-sdelka-mezhdu-gerb-op-i-dps-ima", "text": "\r\n След като управляващите промениха решението си и решиха дълговете на вероизповеданията да не се опрощават, а да се разсрочат, лидерът на БСП Корнелия Нинова отправи поредно обвинение към тях. По-рано днес тя прозря страх в действията на ГЕРБ, а не вслушване в гласа на хората. \"Какво означава, че задълженията на мюфтийството ще бъдат разсрочени? Ако ги платят след 50 години това не е ли един вид опрощаване? За нас отново прозират действията на пазарлъците в Народното събрание. И продължаваме да държим на позицията си, че това е чиста сделка между ГЕРБ, \"Обединени патриоти\" и ДПС, за да се спаси правителството\", коментира в студиото на   депутатът от БСП Станислав Владимиров. Той бе категоричен, че не вижда никаква логика в действията на управляващите.  \"Чухме доста нелепи обяснения, че това било \"такса спокойствие\", за да няма етническо напрежение в държавата. Това обаче означава, че службите в България не работят и трябва да плащаме на мюфтийството, за да не се предизвикват ексцесии\", допълни гостът на Ганиела Ангелова. Пред   Станислав Владимиров посочи още, че излизането на социалистите от Народното събрание е най-яркият знак, който може да направи една политическа сила.  \"БСП ясно показа, че няма място в парламента. Защото ако бяхме останали там, ние щяхме да легитимираме действията и всичко, което произлиза от него\", отсече депутатът.", "date": "2019.03.14", "title": "От БСП категорични: Сделка между ГЕРБ, ОП и ДПС има!"}
{"url": "https://www.bgonair.bg/world/2019-03-14/vazstanoviha-toka-vav-venetsuela", "text": "След близо седмица електричеството във Венецуела беше възстановено изцяло. Безпрецедентната авария във водноелектрическата централа \"Гури\" остави на тъмно 19 от 23-те щата на страната.  Президентът Николас Мадуро обвини Съединените щати в саботаж, а от своя страна опозицията заяви, че токовите удари са причинени от немарливост при поддръжка на електропреносната мрежа.  Сега обаче над Венецуела надвисна нова криза – жителите на няколко крайбрежни щата се оплакаха, че от близо месец нямат достъп до чиста питейна вода.", "date": "2019.03.14", "title": "Възстановиха тока във Венецуела"}
{"url": "https://www.bgonair.bg/bulgaria/2019-03-14/30-metrov-kran-pochti-smaza-stolichani-no-narusheniya-nyama", "text": "Не са установени нарушения на строежа в столичния квартал \"Младост\", от който вчера падна 30-метров кран на пътното платно.  От Дирекцията за национален строителен контрол направиха спешна проверка след инцидента. Според нея, кранът отговоря на плана за безопасност и няма нанесени увреждания на изпълненото до момента строителство на жилищната сграда.  От Агенцията за метрологичен и технически надзор, също проверяват инцидента, който по чудо се размина без пострадали, тъй като кранът падна върху тротоар и велоалея, на метри от детски увеселителен център. Харесайте ни във Facebook ", "date": "2019.03.14", "title": "30-метров кран почти смаза столичани, но нарушения - няма"}
{"url": "https://www.bgonair.bg/world/2019-03-14/izpratiha-chernite-kutii-na-razbiliya-se-boing-vav-frantsiya", "text": "Черните кутии на разбилия се в Етиопия самолет \"Боинг\" 737 МАКС 8 бяха изпратени за анализ във Франция. По молба на етиопските власти анализът ще се извърши в лабораторията на френската Служба за разследване и анализ на безопасността на гражданската авиация. Така проблемът с разчитането на информацията от записващите устройства беше разрешен, след като Германия отказа да ги приеме за анализ, тъй като не разполага с техника за разчитането на новия тип черни кутии, използвани за въпросния модел \"Боинг\".  Машината, собственост на етиопските авиолинии, се разби в неделя 6 минути след излитане от Адис Абеба за Найроби. Загинаха всички 157 души на борда. Авиокатастрофата стана причина всичките 371 самолета от този модел по света да бъдат спрени от полети до изясняване на проблема  ", "date": "2019.03.14", "title": "Изпратиха черните кутии на разбилия се \"Боинг\" във Франция"}
{"url": "https://www.bgonair.bg/economy/2019-03-14/huawei-ne-e-nadezhden-partnyor-za-izgrazhdane-na-mobilni-mrezhi", "text": "Германското разузнаване е на мнение, че ще бъде трудно да се работи с компания, която си сътрудничи с разузнаването в своята страна. От пресслужбата на парламента публикуваха коментарите, но не посочиха въпросните говорители. Германското разузнаване настоява правителството да спре Huawei от ролята му в изграждането на 5G инфраструктура в страната, съобщават от Bloomberg. Властите се опасяват, че Huawei може да помогне на Китай да краде германски корпоративни тайни, разказват запознати. Ден по-рано германският канцлер Ангела Меркел отхвърли предупреждението на американския посланик в страната, според което сътрудничеството в разузнаването ще бъде ограничено, ако китайската Huawei участва в изграждането на 5G мрежи в Германия. Меркел подчерта суверенитета на Германия по отношение на определянето на стандартите за безопасност. Харесайте страницата ни във Facebook ", "date": "2019.03.14", "title": "Huawei не е надежден партньор за изграждане на мобилни мрежи "}
{"url": "https://www.bgonair.bg/world/2019-03-14/frenskoto-atlantichesko-kraybrezhie-e-zaplasheno-ot-ekologichna-katastrofa", "text": "Екологична катастрофа заплашва френското атлантическо крайбрежие. Замърсяването идва от италиански търговски кораб , който се взриви и потъна преди дни. Инцидентът стана на 330 километра западно от френските брегове. Всичките 27 души на борда са спасени. Замърсяването е от разлива на гориво.  Той е с дължина десетки километри и се движи към град Ла Рошел. Корабът е превозвал 2000 автомобила и 365 контейнера, в някои от които е имало опасни вещества. Харесайте страницата ни във Facebook ", "date": "2019.03.14", "title": "Френското атлантическо крайбрежие е заплашено от екологична катастрофа"}
{"url": "https://www.bgonair.bg/world/2019-03-14/zhertvite-na-srutenata-sgrada-v-nigeriya-veche-sa-10", "text": "Десет станаха жертвите в Нигерия, където вчера се срути 3-етажна сграда в най-големия и най-гъстонаселен град Лагос. Продължава търсенето на оцелели под руините на зданието, в което се помещавало и училище. Местните власти съобщиха, че вероятно броят на жертвите ще нарасне, тъй като под тоновете бетон има още затрупани хора. 41 души са настанени в болница, като състоянието им е стабилно. Като вероятна причина за трагедията се посочва лошото състояние на сградата, за която има три разпореждания за разрушаване.  ", "date": "2019.03.14", "title": "Жертвите на срутената сграда в Нигерия вече са 10"}
{"url": "https://www.bgonair.bg/denqt-on-air/2019-03-14/volya-napusnahme-ns-za-da-varnem-debata-za-vazhnite-za-obshtestvoto-vaprosi", "text": "\r\n След БСП, парламентарната група на \"Воля\" също напуска Народното събрание. Управляващите от своя страна са категорични, че парламентарна криза няма. След напускането на партията на Веселин Марешки кворумът ще зависи само от депутатите на ГЕРБ и \"Обединени патриоти\", които са 122 души, тоест никой от тях не трябва да отсъства. \"За сравнение между действията на \"Воля\" и БСП не бива да става и дума. Нашето решение бе подчинено на множество дебати, които и към момента не са приключили. Изправени сме пред дилемата дали да напуснем и по този начин да оставим държавата в хаос и предсрочни парламентарни избори, или да останем за сметка обаче на безброй компромиси\", коментира в студиото на  зам.-председателят на \"Воля\" Кръстина Таскова. Тя бе категорична, че по този начин партията се опитва да даде сигнал на премиера Борисов и коалиционния му партньор, че не кворумът е най-важният въпрос, пред който е изправена българската общественост. \"Искаме българското общество отново да бъде поставено на дневен ред в Народното събрание. Рейтингът на парламента се срива. А виновни за това са ежедневните скандали, предизвикани от хора, които се провалят\", подчерта Таскова.", "date": "2019.03.14", "title": "\"Воля\": Напуснахме НС, за да върнем дебата по важните за обществото въпроси"}
{"url": "https://www.bgonair.bg/world/2019-03-14/britanskite-deputati-shte-glasuvat-otlagane-na-brexit", "text": "\r\n Британските депутати ще гласуват днес отлагане на Brexit, след като отхвърлиха предложението Лондон да напусне Европейския съюз без сделка. При късния вот в Камарата на общините снощи законодателите изненадаха премиера Тереза Мей и с минимална разлика от 312 на 308 гласа отхвърлиха възможността за твърд Brexit, при каквито и да било обстоятелства.  Гласуването обаче не е обвързващо, тъй като според настоящия закон Великобритания все още може да напусне еврообщността без сделка на 29 март.  Днес в пленарната зала депутатите трябва да обсъдят и да гласуват дали да помолят Европейския съюз за разрешение да отложат датата за напускането.  \r\nБританският кабинет ще предложи на парламента отлагане на Brexit до 30 юни, при условие, че депутатите одобрят до 20 март споразумението за напускането на Европейския съюз.  Това означава, че премиерът Тереза Мей ще получи трети шанс сделката ѝ да бъде одобрена. Харесайте ни във Facebook ", "date": "2019.03.14", "title": "Паника на Острова: 15 дни до Brexit, а още няма сделка"}
{"url": "https://www.bgonair.bg/denqt-on-air/2019-03-14/parlamentarna-kriza-nyama-nyama-rezon-v-obvineniyata-na-bsp-zayavi-boris-yachev", "text": "\r\n Според лидера на БСП Корнелия Нинова новата управляваща коалиция е между ДПС, ГЕРБ и \"Обединени патриоти\". Социалистите продължават да бойкотират работата на парламента като не влизат в пленарна зала. Към тях се присъединиха и депутатите от \"Воля\" на Веселин Марешки. Има ли претекст за парламентарна криза? \"Нинова търси поредното оправдание за липсата на партията ѝ в Народното събрание. В болшинството гласувани законопроекти много рядко се вижда подкрепа от депутатите от ДПС. Последните седмици парламентът е спокоен. Няма популистки изказвания. Свърши се доста оперативна работа. Няма резон в обвинението на Нинова, че новата управляваща коалиция е ГЕРБ, ОП и ДПС. Коалиционното споразумение между \"Патриотите\" не задължава партията да се явява заедно на евроизборите или местните избори. От НФСБ ще се явим самостоятелно на изборите\", подчерта депутатът от НФСБ Борис Ячев.  Темата на разговора в \"Денят ON AIR\" обхвана и опрощаването на дълговете на Главното мюфтийство. Според госта трябва да се търсят други механизми за погасяването на дълговете им. \"Може да се постигне отсрочка. Има законови методи за преговаряне с Мюфтийството. Отсрочката може да е от 5 до 10 години. Това е абсолютно нормално и честно\", посочи Ячев.  \"Не виждам индикации за парламентарна криза, въпреки напускането на \"Воля\". Всички точки от деня бяха разгледани. Кворум ще има. Не се притесняваме. В следващата седмица ще има разговори с парламентарната група на \"Воля\". Ще установим кое ги е накарало да напуснат. Нашата парламентарна комисия прие въвеждането на часове по антикорупция във всички степени на образованието. Започнаха да се въвеждат експериментално часове по антикорупционно мислене за 7, 8, 9 клас. Децата подхождат с интерес. Корупцията може да бъде преборена с начина на мислене\", категоричен бе народният представител пред Bulgaria ON AIR.  Харесайте ни във Facebook ", "date": "2019.03.14", "title": "Парламентарна криза няма! Няма резон в обвиненията на БСП, заяви Борис Ячев"}
{"url": "https://www.bgonair.bg/reportazhi/2019-03-14/burgaskata-politsiya-zalovi-35-godishen-podgotvyal-sdelka-sas-skapi-artefakti", "text": "\r\n Бургаската полиция предотврати трафик на изключително ценни артефакти за аукцион в Германия. Предстои експертиза, която да установи на каква стойност са откритите находки. 350 старинни монети и предмети, носещи белезите на движими културно–исторически ценности, са открити в специални тайници в дома на 35-годишния Сабри Селейтимов в айтоското село Карагеоргиево.  Артефактите датират от периода Рим, Древна Гърция и Византия.  В района на Айтос има множество все още неизследвани археологически обекти. Според криминалистите иманярите търсят бърза печалба и обикновено трафикират ценни монети, по-рядко статуи. ", "date": "2019.03.14", "title": "Бургаската полиция залови 35-годишен, подготвял сделка със скъпи артефакти"}
{"url": "https://www.bgonair.bg/bulgaria/2019-03-14/ekskurziya-s-koshmaren-kray-nashentsi-s-kuriozno-zavrashtane-ot-istanbul", "text": "\r\n Автобусна компания изоставила пътниците си посред нощ. Това се е случило преди десетина дни в Пловдив, когато група българи пътували от Истанбул, прибирайки се от екскурзия в Египет. Хубави изживявания с познати и приятели в Египет, срещи с близки и роднини. Разкошни спомени. Но идва време за прибиране в България. Сънародниците ни кацат в Истанбул и от там трябва да се приберат с автобус до София през Пловдив. И кошмарите започват.  Първо българската група е разигравана да се прекачва няколко пъти от един автобус в друг. След това от Истандбул до Пловдив нямат нито една почивка, а шофьорът кара нервно и бързо, за да навакса време. Час след полунощ автобуса пристига в Пловдив и оставя пътниците там. За да чакат друг автобус до София. Такъв обаче така и не пристига. Един от пътниците получава обаждане от шофьора на автобуса, който трябва да ги прибере в София, че вече влиза в Пловдив. След злополучното прибиране двама от пътниците многократно търсят контакт с представител на автобусната фирма, но среща им е отказвана. Решават да потърсят правата си и в офис, откъдето са получили билетите си. Екип на   също направи опит да се срещне с управителя на фирмата, но такава ни беше отказана. Пострадалите пътници ще подадат жалба в Държавната автомобилна администрация. Не изключват и да съдят автобусната фирма, предаде Иван Иванов. Харесайте ни във Facebook ", "date": "2019.03.14", "title": "Екскурзия с кошмарен край: Нашенци с куриозно завръщане от Истанбул"}
{"url": "https://www.bgonair.bg/bulgaria/2019-03-14/so-reshi-1800-leva-sredna-zaplata-za-shofyorite-na-gradskiya-transport-v-sofiya", "text": "\r\n Столичният общински съвет гласува предложените промени за шофьорите и ватманите от градския транспорт в София. Общинарите приеха с пълно съгласие промените и по този начин основната заплата става 1150 лева, а средната - 1800 лева.  Шофьорите вече ще имат възможностт да се възползват ит от социални придобивки. Всичко това ще струва 5,3 млн. лева на Столичната община. Йорданка Фандъкова категорично отрече информацията, че повишаването на заплатите ще повлияе на цената на билета за градския транспорт. Тя отхвърли и възможността за разреждане на някои от линиите. Все още се търси решени за линиите, които са отдадени на концесия, изтичаща в средата на годината. Търсят се различни варианти, за да не се отвори дупка при някои линии. \"Нито сме обсъждали, нито се налага допълнително увеличение на цената на билета, както и разреждане на линии. Шофьорите поставиха проблема със съществуващите разписания\",  Междувременно шофьори и ватмани и днес се събраха пред общината като заявиха, че са недоволни от промените. Те обясниха, че са настоявали за още по-високи заплати. Столичните общинари гласуваха и двете точките, свързани с приема в детските ясли и учениците в първи клас. Стана ясно, че приемът в яслите ще се извършва по метода на прием в детските градини - с точки. А с преференции при учениците в първи клас ще се ползват братя и сестри, както и многодетни семейства, предаде репортер на Bulgaria ON AIR. Харесайте страницата ни във Facebook ", "date": "2019.03.14", "title": "СО реши: 1800 лева средна заплата за шофьорите на градския транспорт в София"}
{"url": "https://www.bgonair.bg/bulgaria/2019-03-14/5-godini-ot-tragichnata-smart-na-komandosa-emil-sharkov", "text": "\r\n Навършват се пет години от смъртта на командоса Емил Шарков. Той загина при трагичен инцидент по време на специализирана полицейска акция за борба с тероризма в Лясковец.  Тогава специалните части влязоха в дома на 53-годишния Петко Петков, за да изземат незаконни оръжия. При последвалата престрелка 40-годишният Шарков е убит.  За петгодишнината, освен семейството и приятелите му от спецотряда, се очаква да пристигне и министърът на вътрешните работи Младен Маринов.", "date": "2019.03.14", "title": "5 години от трагичната смърт на командоса Емил Шарков"}
{"url": "https://www.bgonair.bg/sutreshen-blok/2019-03-14/ms-tryabva-da-reshi-izdavaneto-na-falshivi-trudovi-knizhki-prestaplenie-li-e-obyasni-dimitar-manolov", "text": "\r\n Схемата с фалшифицирането на труда се разраства. На информация за издаване на фалшиви трудови книжки се натъкна и президентът на КТ \"Подкрепа\" Димитър Манолов. Само преди няколко дни стана ясно, че в Силистра десетки са давали сериозни суми, за да подправят документи, удостоверяващи стажа, за да получават по-високи пенсии.  Всичко това на фона на български пенсионери, които продължават да живеят с обезщетения, близки до прага на бедността. Дойде ли времето, в което реформата в социалната система не само е препоръчителна, а и наложителна?  \"Трудовата книжка е много потребна, когато започнем да се пенсионираме. Това е документ, защитен от държавата. Получих данни, че се печатат фалшиви формуляри. Когато формулярът е направен по съответния ред, той е защитен. Трудовата книжка е едно от малкото доказателства какво се е случвало с работника преди 1997 година. По законов ред аз съм длъжен да уведомя Министерството на финансите. Ако те преценят, че това е престъпление – тогава да подадат сигнал към прокуратурата\", подчерта Димитър Манолов в \"България сутрин\".  Той изтъкна, че НОИ започва да работи с всеки един български гражданин 45 дни преди да се роди и продължава месец, след като е починал. Раждаме се с НОИ и умираме с НОИ, обобщи гостът пред Bulgaria ON AIR.   По отношение на предстоящите избори Маринов изтъкна, че го дразни опитът на политиците да използват проблемите с труда на хората, за да трупат политически дивиденти. Според него в държавата ни няма адекватен капацитет, който да проведе социалната реформа.  Харесайте ни във Facebook ", "date": "2019.03.14", "title": "Президентът на КТ \"Подкрепа\" алармира за издаване на фалшиви трудови книжки"}
{"url": "https://www.bgonair.bg/sutreshen-blok/2019-03-14/kritichni-ili-neobrazovani-8-ot-balgarite-kazvat-che-zemyata-e-ploska", "text": "\r\n Планетата Земя е плоска. С това твърдение са се съгласили 8% от анкетираните българи в изследване на \"Галъп интернешънъл\". 81% от запитаните в провокативното изследване нямат колебания по въпроса плоска или кълбовидна е планетата Земя. Останалите 11% се затрудняват да отговорят. \"Подобно социологическо изследване не ни дава достатъчно основание да правим обобщение нито за национални черти от характера, нито за кондицията на менталността и когнитивните способности на народа ни\", коментира в \" \" PR експертът Соня Момчилова. Според нея средствата за масова комуникация, националната наука и това да се доверяваме изцяло на причинно-следствените резултати, начин на мислене и доказване на фактите, ни правят скептици. \"Има неща, които притесняват. Тези 20%, които не знаят какво представлява Земята, са резултат на един процес, който дълги години се развива в света - сваляне на нивото на образованието и огромната лавина от непроверена информация в интернет\", коментира астрофизикът проф. Лъчезар Филипов пред  . По думите му има неща, които се сменят и такива, които трябва да се проверяват. Но има и теории на Питагор, Аристотел, Птолемей - неща, които са проверени. \"Ако предположим, че има плоска Земя, ще тръгнем да търсим края на тази \"тава\" и ще паднем от него. Магелан обиколи Земята, не падна\", пошегува се Филипов. Харесайте страницата ни във Facebook", "date": "2019.03.14", "title": "Критични или необразовани -  защо 8% от българите казват, че Земята е плоска?"}
{"url": "https://www.bgonair.bg/bulgaria/2019-03-14/volya-posledva-bsp-partiyata-na-mareshki-napuska-parlamenta", "text": "\r\n След БСП, парламентарната група на \"Воля\" също напуска Народното събрание. Това съобщи лидерът на партията Веселин Марешки в кулоарите на парламента, но не поясни каква е причината. По думите на Цветан Цветанов кворум ще се осигурява чрез дисциплина.  \"Една от ключовите роли на \"Воля\" в парламента е да осветява лъжите и манипулациите и в парламента, и в политиката, и като цяло в обществото, както и да сваляме маските на фалшивите политици и партии\", заяви Марешки. Поредният бойкот поставя кворума в парламента под въпрос. Депутатите от БСП не са в парламента от седмици, а тези от ДПС присъстват на заседанията без да се регистрират. За да бъде осигурен той, са нужни 121 депутати.  След напускането на \"Воля\" кворумът ще зависи само от депутатите на ГЕРБ и \"Обединени патриоти\", които са 122 души, тоест никой от тях не трябва да отсъства.  Управляващите са категорични, че парламентарна криза няма.  Стана ясно още, че депутатът от БСП Славчо Велков е подал оставка. Очаква се неговото място да заема Гурко Митев. \r\n", "date": "2019.03.14", "title": "\"Воля\" последва БСП: Партията на Марешки напуска парламента"}
{"url": "https://www.bgonair.bg/bulgaria/2019-03-14/noviyat-sastav-na-tsik-shte-bade-yasen-do-dni", "text": "\n Правната комисия в парламента изслуша кандидатите за членове за нова Централната избирателна комисия. Общият им брой е 20. ГЕРБ има 7 членове в новата комисия, БСП - 6, по двама - \"Обединени патриоти\" и ДПС, а по 1 член ще имат \"Воля\", \"Реформаторския блок\" и бившата коалиция около евродепутата Николай Бареков. От предложенията, които бяха направени става ясни, че ГЕРБ подменя половината си членове, а БСП остава само един от досегашните си. ГЕРБ предлага за председател на ЦИК съдия Стефка Стоева от Върховния Административен съд, а за нови членове - говорителя на комисията Александър Андреев, Мирослав Джеров и Димитър Димитров, предложен от Асоциацията на политолозите в България. Партията запазва Георги Баханов, Йорданка Ганчева и Мария Бойкинова. От \"Обединени патриоти\" предлагат за зам.-председател доц. Таня Йосифова и за член Бойко Арнаудов. БСП запазва единствено Наталия Цанева от досегашните си членове в ЦИК. Останалите петима са Николай Николов, Силва Дюкенджиева, Силвия Стойчева, Цветанка Георгиева и Емил Войнов. ДПС ще запази досегашните си двама от трима членове в ЦИК - Севинч Солакова за секретар и Ерхан Чаушев за член. От \"Воля\" предлагат Кристина Стефанова, от Реформаторския блок - Ивайло Ивков, а коалицията около Николай Бареков - Катя Иванова БСП обявиха, че ще представят кандидатите си в Правната комисия, но няма да се явят в парламента, за да ги подкрепят. Мандатът на сегашната Централна избирателна комисия изтича на 21 март.", "date": "2019.03.14", "title": "Новият състав на ЦИК ще бъде ясен до дни"}
{"url": "https://www.bgonair.bg/sutreshen-blok/2019-03-14/narastva-broykata-na-zhertvite-na-domashno-nasilie", "text": "\r\n Броят на жертвите на домашно насилие нараства в последните години. Една от тях е Веселка. Тя работи като преводач и е станала жертва на домашно насилие от съпруга си. В крайна сметка след сериозен тормоз решава да подаде молба за развод. Тогава става жертва на психически тормоз, като се стига дори до спирането на тока и водата в семейното им жилище. \"Бяхме в мола и взех спагети, които той не погледна. Преди да се качим в колата се скарахме за якето на детето и той ме замери с врелите спагети. Когато се качихме в колата бях ударена от него. Една вечер искаше да излезе. Аз исках да си останем вкъщи. Повиших му тон, той ме хвана за косата и бях свалена на земята. Каза ми, че трябва да стоя където ми е мястото. Взе ключовете от апартамента и колата. Той винаги прави така - взима ми ключовете, за да не мога да отида нито в полицията, нито да го търся. Месеци по-късно пак са скарахме и той ме повали на дивана и ме удари с юмрук в рамото и главата, получих хематом. Тогава реших, че ще му дам последен шанс заради децата. Най-лошото е, че децата го видяха. На следващия ден подадох жалба в районното. След делото за развод той искаше по всякакъв начин да ми отмъщава. Спряха ми тока за неплатени сметки, тъй като апартаментът е записан на неговото дружество. Без ток живяхме 4 месеца. Когато разбра, че са ми възстановили тока, той реши да ни спре водата\", разказа Веселка пред Bulgaria ON AIR. Елена Кръстева от Алианса за защита от насилие заяви в \"България сутрин\", че е крайно наложително да бъдат открити множество консултативни центрове, в които жертвите на домашно насилие да получат помощ от психолог и юрист. \"Тук става въпрос за домашно насилие и срещу жената, и срещу децата. Най-важното е на кого ще бъдат присъдени правата на децата. Крайно наложително е хората да сигнализират още при първия случай на домашно насилие. Има крещяща нужда от отваряне на множество консултативни центрове, в които жертвите на домашно насилие могат да бъдат консултирани от психолог и юрист.  Трябва да бъдат направени и кризисни центрове, в които децата и потърпевшите от домашно насилие да бъдат настанявани\", каза Кръстева. Психиатърът Веселин Герев пък бе категоричен, че в последно време българите свикнаха с домашното насилие. Той сподели, че  във всяко трето семейсто у нас има домашно насилие. \"Спирането на водата и тока е допълнителен тормоз. Ние вече свикнахме с насилието. Във всяко трето семейство има такова нещо. Вече мислим, че един мъж е мъж, само когато блъска по масата, вика, крещи. Не се дава гласност на тези случаи. Лошото е, че при първия случай на насилие жертвата не взима мерки, а дава втори шанс. Също така е неприятно, че системното физическо и психическо насилие става пред децата. Това им влияе зле. Момчетата свикват, че татко бие мама и като пораснат започват и те така да правят. Момичетата пък са възпитавани, че баща им ще се проправи и трябва да търпят\", заяви Герев. \r\n", "date": "2019.03.14", "title": "Юмруци и заплахи: Жертва на домашно насилие е в капана на институциите"}
{"url": "https://www.bgonair.bg/operatsiya-istoriya/2019-03-14/rubrikata-nashite-palkovodtsi-predstavya-georgi-vazov", "text": "\r\n Bulgaria ON AIR продължава с документалната поредица \"Нашите пълководци\" на сдружение \"Българска история\" и ЗАД \"Армеец\", която се излъчваше премиерно в предаването \"Операция: История\".  Георги Вазов - човекът, който стои зад думите \"Има ли цяр за злото? Да, има! Но за това трябва да се преродим, да се облагородим, да обикнем повече от всичко България и да презрем личните интереси...\", е вторият герой в документалната поредица \"Нашите пълководци\" на сдружение \"Българска история\" и ЗАД \"Армеец\". Образът му оживява във втория късометражен филм от поредицата, за да ни разкаже за живота му още от раждането му, през успешното превземане на непревземаемия Одрин, до смъртта му през 1934 година. Георги Вазов е роден през 1860 г., а негови братя са народният поет Иван и бъдещият генерал Владимир.  Искрен русофил, през лятото на 1886 г. той участва в детронацията на княз Александър І. По неговите думи: Целият преврат се превърна в една печална трагикомична история. След неуспеха капитан Вазов бяга в Русия, където завършва образованието си. Присъждат му званието \"военен инженер\" и е изпратен далеч в Средна Азия, където строи укрепления и ЖП линии.  След 9 години емиграция Георги Вазов се завръща в България и отново постъпва в Българската армия. Постепенно израства в кариерата и достига поста началник на инженерните войски. Вече генерал, Георги Вазов внедрява в армията ръчната граната като оръжие за близък бой, участва в комисии за закупуване на оръжие от чужбина.  Той обаче си спечелва завистта на някои свои колеги, както и скритото недоверие от страна на Двореца. Срещу него е подета яростна кампания, а през 1909 г. дори е инспириран процес. След стотици статии за \"злоупотребите на Вазов\", военният съд реално го оправдава, но генералът е принуден да напусне армията. \"Клеветническата кампания, водена две години против мен, извърши своето подло дело и ми отрови живота\", пише той.  Но през 1912 г. избухва Балканската война и, макар да не е любимец на цар Фердинанд, Георги Вазов е призован отново под знамената. Главното командване не смее да вземе самостоятелно решение за обсадения Одрин, а всички осъзнават, че неговото превземане ще окаже решаващо значение за изхода на войната. Затова отговорността е прехвърлена на генерал Вазов, като специалист по крепостната война. През януари 1913 г. той с ентусиазъм приема командването на Източния сектор на обсадата.  Задачата обаче не е никак проста. Както казва един руски генерал, отбранявал Порт Артур през Руско-Японската война: \"Одрин е една първокласна крепост и е непревземаема на теория. Но за вас, българите, кой знае... всичко е възможно\". И се оказва прав. Това е обаче само поредната стъпка за генерал Георги Вазов – подробностите за живота му, гледайте във филма. Документалната поредица \"Нашите пълководци\" е съвместен образователен проект на сдружение \"Българска история\" и ЗАД \"Армеец\", който цели да направи родната история интересна и вълнуваща както за по-широката общественост, така и за учениците. Проектът е продължение на първата поредица на \"Българска история\" и ЗАД \"Армеец\" \"Българско военно чудо\", която пресъздаде най-големите военни постижения на армията ни.  Филмите бяха представени на открити уроци по родолюбие пред стотици ученици и провокираха страхотен интерес както сред тях, така и сред учителите. Сега обиколката из училищата в страната продължава и с епизодите от \"Нашите пълководци\". След като проведоха открити уроци в Лясковец, Велико Търново, Търговище и Плевен, като обиколката продължава. Филмите са достъпни за всички и онлайн, а дискове от поредицата се подаряват безвъзмездно за образователни цели. Всеки вторник авторите от \"Българска история\" и ЗАД \"Армеец\" публикуват по един епизод на \"Нашите пълководци\" в социалните мрежи (вторник във Facebook и четвъртък в YouTube). Всяка неделя филмите правят своята премиера и в българския телевизионен ефир - от 16:30 часа, в предаването \"Операция: История\" с Росен Петров по Bulgaria ON AIR. Следващият епизод е посветен на Стилиян Ковачев (1860 – 1939).  Харесайте ни във Facebook ", "date": "2019.03.14", "title": "Рубриката \"Нашите пълководци\" представя Георги Вазов"}
{"url": "https://www.bgonair.bg/sutreshen-blok/2019-03-14/produtsentat-nik-paual-oglavyava-zhurito-na-sofiya-film-fest", "text": "\r\n Продуцентът Ник Пауъл е начело на Международното жури на 23-тия \"София Филм Фест\". В началото на 70-те години, заедно с британския бизнесмен Ричард Брансън, Ник Пауъл създава \"Virgin Records\". Звукозаписната компания само за 10 години се превръща в световен конгломерат. В началото на 80-те продава акциите си в нея. Основава компанията \"Palace Pictures\", която изключително бързо се налага във филмовата индустрия.  Ник Пауъл е изпълнителен продуцент на над 60 заглавия, много от които носители на престижни награди, сред които и \"Оскар\". \r\n  \r\nОбщо 12 заглавия влизат в надпреварата в международния конкурс на \"София Филм Фест\". Сред тях и 2 български филма – \"Прасето\" на Драгомир Шолев и \"Снимка с Юки\" на Лъчезар Аврамов.  Измежду тях Ник Пауъл и останалите членове на журито трябва да изберат най-вълнуващата продукция. \"Аз съм много широкоскроен човек, който иска Великобритания да остане в европейското семейство. Искам да гледам интересни филми с интересни истории за светове, които не познавам. Или за такива, които познавам, но разказани по свеж начин. Искам истински персонажи, които са такива дори във фантастични ситуации. Искам да им вярвам като хора. Няма нещо, което да не искам да видя. Е, освен може би порнография в 9 сутринта\", сподели Ник Пауъл. Последният филм, на който Ник Пауъл е изпълнителен продуцент, е \"Върба\" на работещия в САЩ македонец Милчо Манчевски. Признава, че има афинитет към европейското кино.  \"Много неща в Холивуд ме притесняват. Пак казвам – аз съм доста широкоскроен. Мога да гледам екшъни, драми, всичко. Стига да е свежо и интересно. На киното трябва да се гледа като на приобщаваща медия, не изключваща. Не като на такава, в която определен тип кино не се счита за кино. Намирам това за лош подход. Когато гледах селекцията за \"Оскарите\", защото аз гласувам за тях, се впечатлих от чужедстранните филми. Бяха много по-добри от англоезичните. Това бяха най-вълнуващите продукции\", посочи режисьорът. А продуцентството британецът определя като редене на пъзел.  \"Парите обикновено не са мои. Моята работа е да събера филма – от писането на сценария до привличането на талантлив екип пред и зад камера. Когато съм свършил всичко това, събирам парите за филма. Често работя с режисьори, които правят дебютните си пълнометражни филми. Търся хора с оригинално мислене в киното, но и с майсторство в занаята. Рядко се срещат такива, които притежават и двете. Трябва да ги откривам рано – в късмотрежани филми, в малките киносалони, дори в телевизията. Точно затова обичам късометражната програма на филмовите фестивали\", отбеляза Пауъл.  Въпреки че е изпълнителен продуцент на близо 60 филма, Ник Пауъл не възнамерява да сяда на режисьорския стол.  \"Абсолютно не! Виждам с колко блестящи режисьори работя. Ако аз правя филм, мисля, че ще се получи добре, но не искам просто \"добри\" филми. Аз имам ум, който има навика да се разтяга в различни посоки, а великите режисьори са напълно фокусирани върху конкретния филм. Обичам да подкрепям хората, които имат естествени способности. Единственото общо помежду ни е, че и аз умея да разказвам истории. Винаги се притеснявам когато се озова в бар със сценарист или режисьор, който не може да разказва истории. Ако не може да ме грабне в бара, какъв е шансът му в киното?!\", изтъкна Ник Пауъл.  През 2018 година Ник Пауъл се отказва от поста директор на прочутото Национално училище за кино и телевизия в Обединеното кралство. Докато го ръководи, филмите на студентите получават многобройни номинации за \"Оскар\" и наградите на БАФТА. В момента концентрира усилията си върху това да управлява \"Scala Productions\". А във визитката му можем да видим филми като носителя на \"Оскар\" \"Играчка плачка\", \"Абсолютно начинаещи\" на Джулиън Темпъл, който ще видим на \"София Филм Фест\", \"Backbeat\" на Иън Софтли, \"Неоновата библия\" на Терънс Дейвис, дебютът на Шейн Медоуз \"Twenty Four: Seven\", номинираният за \"Оскар\" и спечелилият \"Златен глобус\" \"Little Voice\" на Марк Хърман, \"Last Orders\" на Фред Шепизи, \"Дами в лилаво\" на Чарлс Данс, както и \"Brimstone\" на Мартин Кулховен с Гай Пиърс, Дакота Фанинг и Кит Харингтън, представен премиерно на кинофестивала във Венеция през септември 2016 година, а след това показан в Торонто и Лондон. Харесайте ни във Facebook ", "date": "2019.03.14", "title": "Продуцентът Ник Пауъл оглавява журито на \"София Филм Фест\""}
