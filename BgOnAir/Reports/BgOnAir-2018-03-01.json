{"url": "https://www.bgonair.bg/world/2018-03-01/dezha-vyu-za-tramp-poredna-ostavka-v-administratsiyata-na-beliya-dom", "text": "Поредна оставка в администрацията на американския президент Доналд Тръмп. Директорът на комуникациите на Белия дом Хоуп Хикс обяви, че се оттегля от поста.  29-годишният бивш фотомодел стана главен прессекретар през август, след като от години работеше за Доналд Тръмп. Тя е четвъртият човек, оглавил и напуснал позицията.  Хикс отрече оставката ѝ да е свързана с вчерашното ѝ изслушване от разузнавателната комисия в Конгреса. То беше във връзка с разследването на предполагаемите връзки между предизборната кампания на Тръмп и Русия.", "date": "2018.03.01", "title": "Дежа вю за Тръмп: Поредна оставка в администрацията на Белия дом"}
{"url": "https://www.bgonair.bg/world/2018-03-01/velikolepnata-chetvorka-na-velikobritaniya-s-parva-obshta-izyava", "text": "\r\n \"Великолепната четворка“ на Великобритания с първа обща изява. Двойките принц Уилям и Катрин Мидълтън, и принц Хари и Меган Маркъл се появиха заедно на годишния форум на Кралската фондация. На него се представят проектите, с които благотворителната организация смята да се ангажира.  Кралската фондация е създадена през 2011 г. от Хари, Уилям и съпругата му Кейт. След като се омъжи за принц Хари през май, Меган Маркъл ще стане четвъртият й патрон. А междувременно британската певицата Мел Би загатна, че \"Спайс гърлс“ може да пеят на кралската сватба на 19 май.", "date": "2018.03.01", "title": "\"Великолепната четворка\" на Великобритания с първа обща изява"}
{"url": "https://www.bgonair.bg/world/2018-03-01/borisov-otkri-ikonomicheskiya-forum-v-delfi", "text": "\r\n Само няколко часа след извънредното заседание за ЧЕЗ и след среща с председателя на Европейската комисия Жан-Клод Юнкер, на която стана ясно, че страните от региона ще получат финансиране за изграждане на магистрали и свързаност помежду си, премиерът Борисов се отправи към Гърция. От южната ни съседка той заяви, че до края на годината трябва да започне газовата връзка с Гърция. Борисов откри икономическия форум в Делфи, който се провежда под патронажа на гръцкия президент.  Българският премиер обясни пред присъстващите инвеститори, че е от изключително значение Балканите да не се обезлюдят и да бъдат икономически стабилни. Затова е необходимо да се работи за приобщаването на Западните Балкани към Европейския съюз. По време на икономическия форум Борисов отбеляза още, че сигурността на Балканите също е много важна, а това, което трябва да се направи е споразумението с Турция за задържане на мигрантите от Сирия и Близкия изток на нейна територия незабавно да бъде подновено.", "date": "2018.03.01", "title": "Борисов откри икономическия форум в Делфи"}
{"url": "https://www.bgonair.bg/reportazhi/2018-03-01/sibirskiyat-stud-v-evropa-vze-nay-malko-48-zhertvi", "text": "\r\n Европа продължава да е в плен на сибирски студ. Лошото време взе най-малко 48 жертви.  На много места температурите паднаха до под минус 20 градуса. Студената вълна принуди властите да затварят училища и осигуряват подслон на бездомниците. Червен код за опасно студено време е обявен в Сърбия. Температурите паднаха до под минус 20 градуса. Метеоролозите прогнозират, че в следващите дни ще вали дъжд, което ще доведе до поледици.  Най-високият код за опасност от обилни снеговалежи е обявен в цяла Ирландия. Очакват се най-обилните снеговалежи за последните десетилетия.  Училищата са затворени. Стотици полети са отменени. Властите призовават хората да избягват пътуванията, ако не са наложителни.  Необичаен снеговалеж има и в Лондон. \"Звярът от Изтока\", както британските медии наричат студената вълна, затрудни движението по пътищата и обърка плановете на мнозина.", "date": "2018.03.01", "title": "Сибирският студ в Европа взе най-малко 48 жертви"}
{"url": "https://www.bgonair.bg/world/2018-03-01/evrokomisaryat-mariya-gabriel-zakichi-s-martenichki-sluzhitelite-v-ek", "text": "В България на 1 март празнуваме Баба Марта, един от най-почитаните български обичаи с хилядолетна традиция. На този ден се закичваме с червен и бял конец за здраве и успех.  Днес празникът излезе извън пределите на страна ни. Българският еврокомисар Мария Габриел закичи с мартенички служителите в Европейската комисия.  Помагаха ѝ две български деца в народни носии – третокласниците Никол Панайотова и Томислав Нацев, а червено-белите предвестници на пролетта изработиха възрастните хора от Центъра за социална рехабилитация в русенското село Щръклево.  С мартеници бяха посрещани и изпращани и пътниците на Летище София. Традиционните символи раздадоха ученици от столичното 140 СОУ \"Иван Богоров\".  Честита Баба Марта!", "date": "2018.03.01", "title": "Еврокомисарят Мария Габриел закичи с мартенички служителите в ЕК"}
{"url": "https://www.bgonair.bg/world/2018-03-01/putin-predstavi-novite-yadreni-orazhiya-na-rusiya", "text": "\r\n Русия разполага с крилата ракета с ядрен двигател, която може да достигне до всяка точка на света, включително да отвърне на евентуална атака на САЩ. За това предупреди президентът на Русия Владимир Путин в годишното си обръщение пред парламента. Изказването му беше илюстрирано с анимация, на която се вижда как ракетата, изстреляна от Русия, преминава през Атлантическия океан, заобикаляйки радарни системи, минава на юг от Южна Америка и се отправя към целта си през Тихия океан.  Путин представи още свръхзвукова ракета и високоскоростен подводен дрон. Държавният глава няколко пъти акцентира, че Русия не нарушава никакви международни договорености и няма да използва създадените оръжия за агресия.  Той уточни, че страната му ще възприема всяка ядрена атака срещу нейни съюзници като ядрена атака срещу самата нея.", "date": "2018.03.01", "title": "Путин представи новите ядрени оръжия на Русия"}
{"url": "https://www.bgonair.bg/reportazhi/2018-03-01/sblasatsi-i-aresti-preobladavat-v-dnite-predi-izborite-v-italiya", "text": "\r\n Парламентарните избори в Италия са на 4 март, но според проучванията съставянето на правителство няма да е лесно. На този фон напрежението на политическата сцена в страната се повишава. В последните дни на предизборната кампания преобладаваха протести, сблъсъци и арести. Те бяха провокирани от противоречията между крайнодесните и крайнолевите кандидати за властта. Последните социологически проучвания показват, че близо 40% от италианците са готови да върнат на власт Силвио Берлускони и водения от него дясноцентристки блок. Въпреки многобройните съдебни дела, секс скандалите и присъдата за данъчна измама, според която лидерът на \"Форца Италия\" няма право да заема изборни длъжности, той изглежда готов за голямото завръщане на политическата сцена. Основният партньор на Берлускони е крайнодясната \"Лига\" на Матео Салвини предизвика вълна от недоволство заради антиевропейската и антиимиграционната си риторика. Ако блокът от дясноцентристки партии получи 45% от гласовете, това ще позволи самостоятелно управление. На другия полюс в кампанията е коалицията, водена от \"Демократическата партия\" на друг бивш италиански премиер–Матео Ренци. Въпреки, че формацията е популярна между избирателите, проучвания показват, че подкрепата към нея е паднала значително през последните години. Все пак, тя остава един от най-големите играчи. Същевременно расте и популярността на популистката партия \"Пет звезди\". Според проучванията, тя получава подкрепа от близо 27%. Главните обещания на формацията са за универсална финансова подкрепа за бедните и фокус върху повишаването на обществените инвестиции. А ако се стигне до ситуация, в която нито една партия или коалиция не получи нужното мнозинство, президентът на страната, Серджо Матарела, ще трябва да се справи с тежката задача да създаде правителство.", "date": "2018.03.01", "title": "Сблъсъци и арести преобладават в дните преди изборите в Италия"}
{"url": "https://www.bgonair.bg/world/2018-03-01/zhiteli-na-bratislava-protestiraha-sreshtu-koruptsiyata", "text": "\r\n Жители на Братислава излязоха на протест след шокиращото убийство на журналиста   този уикенд. Недоволството на гражданите е срещу корупцията, а стотици се събраха край импровизирания мемориал на журналиста Ян Куцяк и неговата приятелка. В последната си статия убитият разследва предполагаеми взаимоотношения между италиански бизнесмени в източна Словакия и мафията на Ботуша, както и злоупотреби със субсидии от Европейския съюз. В материала се описват и връзки между съветник по националната сигурност и близък сътрудник на словашкия премиер и италиански бизнесмени. Двамата служители обявиха, че се оттеглят от постовете си, докато трае разследването. Вчера оставка подаде и министърът на културата с аргумента, че не може да понесе убийство на журналист в своя мандат.  Според протестиращите убийството показва колко далеч са стигнали връзките на мафията и корупцията в Словакия.", "date": "2018.03.01", "title": "Жители на Братислава протестираха срещу корупцията"}
{"url": "https://www.bgonair.bg/world/2018-03-01/predizboren-debat-v-rusiya-napalni-efira-s-psuvni", "text": "Телевизионният предизборен дебат в Русия се оказа особено бурен. Ултранационалистът Владимир Жириновский изсипа серия от груби псувни по адрес на свой опонент. Спорът възникна, когато той започна да прекъсва друг кандидат, излагащ аргументи. В този момент бившата телевизионна водеща и настоящ кандидат Ксения Собчак му направи забележка. Тогава Жириновский започна да я обижда с  много нецензурни думи. В крайна сметка Собчак не издържа и му плисна чаша вода в лицето. ", "date": "2018.03.01", "title": "Предизборен дебат в Русия напълни ефира с псувни"}
{"url": "https://www.bgonair.bg/science/2018-03-01/mtel-nagradi-studentite-po-telekomunikatsii-kam-tehnicheskiya-universitet", "text": "\r\n За поредна година награди студенти от бакалавърска и магистърска програма към Факултета по Телекомуникации в Техническия университет в София. Инициативата е част от дългогодишното партньорство между   и университета, което стартира през 2007 г. Мтел отправи покана към всички наградени студенти да кандидатстват в стажантската програма -  Операторът започна предварителните продажби на Samsung Galaxy S9 и Galaxy S9+ в деня на тяхната премиера на Световния мобилен конгрес. Поръчките ще продължат до 15 март, а всеки, който заяви желание за покупка онлайн на  ще получи 200 лв. отстъпка от цената, ако върне стария си смартфон. Galaxy S9 може да бъде закупен за 49.99 лв. на месец, или 1099.99 лв. в брой. A Galaxy S9+ за 56.99 лв. на месец, или 1199.00 лв. в брой с план  Докога продължават предварителните поръчки на Galaxy S9 и S9+? Отговорите давайте като коментар във ", "date": "2018.03.01", "title": "Мтел награди студентите по Телекомуникации към Техническия университет"}
{"url": "https://www.bgonair.bg/bulgaria/2018-03-01/rodni-zvezdi-se-obediniha-v-bitka-sreshtu-mrasniya-vazduh", "text": "Родни звезди се обединиха в битка срещу мръсния въздух. В провокативна фотосесия най-добрата ни сноубордистка Александра Жекова, журналистът Драгомир Симеонов, актьорите Ники Станоев и Силвия Петкова, певицата Дивна, водещата Ирина Тенчева и екс футболистът и победител в \"Сървайвър\" Ваня Джаферович, ни подканят да вземем мерки срещу наболелия проблем. Акцията им е в подкрепа на Facebook страницата \"Подари въздух\". Тя събира и търси реализация за добрите идеи и примери, които биха помогнали да живеем в по-чиста среда.  \r\nСтраницата е създадена от агенцията за маркетинг и комуникации Knowbox и цели не само да провокира дискусия, но и да дава решения.  На нея се публикуват и стават обществено достояние новаторски проекти, които могат да допринесат за по-чист въздух.  Всеки, който реши да помогне за реализацията им, може да го направи било то с доброволчески труд или с финансиране.  Известните личности застанаха пред обектива на фотографа Пейо Пеев и на кадрите разкъсват мрачните картини на отровената и занемарена среда.  От мръсната и потискаща действителност се показват филизи на здрави и зелени растения.  \r\nЗвездите носят раница-противогаз, в чийто резервоар има алое вера, известно и със способността си да пречиства въздуха и да отделя бързо голямо количество кислород.  \r\nСъздадената от дизайнерите на Kloshar Bags нестандартна чанта – символ на инициативата, присъства във всички фотоси.  Тя е силна провокация към всички, които досега не са си давали сметка какъв въздух дишат и до каква степен те самите са отговорни за това.  \r\n\"Надяваме се тази раница-противогаз да не се превърне в наш ежедневен аксесоар по необходимост\", казва Деница Петрова, част от екипа на агенцията и вдъхновител на кампанията.  Популярните лица също дават своите лични решения за по-чист въздух.  \"Моят начин е поне аз да не го замърсявам. И ако се съберат много лични решения, става едно голямо общо\", убеден е Драгомир Симеонов.  Алекс Жекова се старае да извършва ежедневните си битови задачи пеша. А през лятото в града се движи със скутер, велосипед или лонгборд.  \"Това всъщност е много приятно, достъпно и времеспестяващо\", казва тя.  Ваня Джаферович също се присъединява към стремежа да се използват по-малко автомобили и да се стимулира от държавата купуването на нови возила.  \"Да се пуши по-малко. Да се говори повече за тези проблеми\", допълва той.  София е сред най-замърсените с фини прахови частици европейски градове, напомнят от Knowbox.  През студените месеци тези нива се покачват вследствие на отоплението с твърдо гориво, както и на незаконното изгаряне на отпадъци.  Световната здравна организация (СЗО) и Организацията за здраве и околна среда HEAL поискаха през февруари от Европейския съюз \"решителни действия\" срещу превръщащия се в бич за континента проблем.  Статистиката сочи, че мръсният въздух е сериозна заплаха за здравето и води до преждевременната смърт на 6,5 млн. души годишно в световен мащаб. Това го прави по-смъртоносен от заболяванията малария и СПИН взети заедно.  Тези и други подобни мрачни статистики са станали предпоставка за създаването на Facebook страницата #ПодариВъздух.  \"Целта на кампанията е да даде различни и креативни решения и по този начин да подтикнем хората да предприемат действия. Вярваме, че ако всеки от нас се ангажира с тази кауза, можем да живеем в по-здрава среда\", категорична е още Деница Петрова.  Тя добавя, че е важно да се дава трибуна за дискутиране и предложения за изход от проблема, както и воля за по-добър живот.  В платформата ще бъдат публикувани най-интересните кадри от фотосесията заедно с блиц интервюта на посланиците на инициативата. Създателите ѝ напомнят, че на нея всеки може да даде своя принос за промяна.", "date": "2018.03.01", "title": "Родни звезди се обединиха в битка срещу мръсния въздух"}
{"url": "https://www.bgonair.bg/bulgaria/2018-03-01/grazhdani-izlyazoha-na-11-i-protest-v-zashtita-na-pirin", "text": "11-и протест срещу строителството в Пирин се проведе в София и още 9 града в страната. И днес демонстрации в защита на природния парк има и в редица градове в Европа.   В столицата демонстрантите се събраха в градинката \"Баня Лозенец\". Тя е в непосредствена близост до НДК, където пък се провеждат срещите на българското европредседателство. Недоволните за пореден път се обявяват срещу решението на правителството от края на 2017 година, което дава разрешение за строежа на втори лифт в Банско. Те протестират и срещу промените в закона за горите, които, по думите им, позволяват по-лесното урбанизиране. Исканията на екозащитниците за оставката на министъра на околната среда и водите Нено Димов и на вицепремиера Валери Симеонов остават непроменени, предаде репортерът на Bulgaria ON AIR Миглена Георгиева.", "date": "2018.03.01", "title": "Граждани излязоха на 11-и протест в защита на Пирин"}
{"url": "https://www.bgonair.bg/bulgaria/2018-03-01/pochistvat-shipka-ot-snega-predi-tarzhestvata-za-3-ti-mart", "text": "На Шипка започна почистването на двуметровите снежни преспи към Паметника на свободата, където ще се състоят тържествата за 3-ти март. Няколко машини успяха да пробият снега. Почистват се всички 894 стъпала към паметника. 120 души от Казанлък се захванаха с не леката задача. Температурата на върха сутринта беше минус 10 градуса, но до празника всичко ще бъде разчистено.", "date": "2018.03.01", "title": "Почистват Шипка от снега преди тържествата за 3-ти март"}
{"url": "https://www.bgonair.bg/economy/2018-03-01/babish-uspokoi-borisov-za-chez-nyama-problem-sas-sdelkata", "text": "Късно снощи премиерите Борисов и Бабиш отново обсъдиха в телефонен разговор темата за сделката за продажба на активите на дружество ЧЕЗ Груп в България. Българският министър-председател е поискал допълнителни разяснения за позицията на чешкото правителство, съобщиха от правителствената ни пресслужба. Бабиш посочил пред Борисов, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ Груп е изискал от Съвета на директорите на дружеството информация за българската \"Инерком\". Съветът на директорите е потвърдил, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, и ръководството на ЧЕЗ поддържа тази позиция, информира чешкият премиер. Борисов е посочил, че е поискал първия телефонен разговор заради значимостта на електроенергийното дружество за България и начина за провеждане на преговорите по неговата продажба, което е предизвикало много въпроси. По думите му обменените мнения с премиера Бабиш във вторник, както и изнесената от чешки и български медии информация за източниците на финансиране на купувача, са подхранили съмненията му, че сделката е проблемна. Правителствените ръководители на двете страни заявили, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп, допълват от \"Дондуков\" 1. Двамата правителствени ръководители са дали публичност на съмненията си за неспазване на добрите практики при осъществяване на сделката и са потвърдили, че ще следят внимателно за довеждане до край на проверките от компетентните органи на двете държави. Българският министър-председател е помолил чешкия си колега за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни. От своя страна чешкият премиер обърнал внимание на това, че договори вече са били подписани, пише още в документа, изпратен ни от Министерския съвет.", "date": "2018.03.01", "title": "Бабиш успокои Борисов за ЧЕЗ: Няма проблем със сделката"}
{"url": "https://www.bgonair.bg/economy/2018-03-01/vinagi-chetete-obshtite-usloviya-pri-pazaruvane", "text": "\r\n След като веднъж сме се съгласили с общите условия при пазаруване, нямаме право да се откажем от сделката, каза Игнат Ареснов от Европейски потребителски център към КЗП. Той призова винаги да изискваме, когато сме в чужбина, информация на език, който разбираме. При пазаруването в интернет също има много особености, за които трявба да следим, особено ако покупката е направена от страна извън ЕС.", "date": "2018.03.01", "title": "Винаги четете общите условия при пазаруване"}
{"url": "https://www.bgonair.bg/world/2018-03-01/vmesto-parlamentat-biznesat-na-sasht-zategna-kontrola-na-orazhiya", "text": "\r\n Започнаха стъпките към затягане контрола на оръжията в САЩ. Те обаче идват не от американското правителство, а от бизнеса. Две големи търговски вериги обявиха, че променят условията си за продажба на огнестрелни оръжия. Спортна верига с над 600 магазина отвъд Океана обяви, че вече няма да предлага полуавтоматични такива и призова за реформа, основана на здравия разум. Най-голямата американска верига Walmart пък вдигна границата за закупуване на оръжие и муниции на 21 години.  ", "date": "2018.03.01", "title": "Бизнесът изпревари Конгреса: Затегна контрола над оръжията"}
{"url": "https://www.bgonair.bg/economy/2018-03-01/chartarna-aviokompaniya-bul-air-poluchi-iosa-sertifikat-za-sigurnost-i-kachestvo", "text": "Чартърната авиокомпания Bul Air успешно премина цялостен експлоатационен одит и получи престижния IOSA сертификат за сигурност. Признанието, което утвърждава, че авиокомпанията изпълнява международните стандарти за безопасност и качество на полетите, беше връчено на управляващия директор на Bul Air Валери Григоров от Рафаел Шварцман - регионален вицепрезидент на Международната асоциация по въздушен транспорт (IATA) за Европа. \"Щастливи сме, че работата ни през последните няколко години се оценява и възнаграждава. Настоящият сертификат от IATA е признание, че компанията ни, макар млада, предлага високо ниво на безопасност и качество на услугата. Само за две години успяхме да изградим мрежа от партньори, която вярваме, че ще продължи да се увеличава\", заяви Валери Григоров – управляващ директор на Bul Air. Сертификатът за безопасност е част от програмата IOSA на IATA, която цели да осигурява и поддържа висок стандарт на сигурност и качество сред авиокомпаниите. Той се издава след обстоен одит на авиокомпаниите от международен екип от специалисти в различни области. Общо 424 авиокомпании в света притежават такъв сертификат, като Bul Air е третият авиопревозвач в България, който получава престижния документ.  Церемонията по връчването на сертификата се проведе в рамките на Aviation Day в сряда, на 28 февруари, в \"София Хотел Балкан\". Събитието се организира от IATA и Министерството на транспорта, информационните технологии и съобщенията и събра на едно място авиационни експерти и представители на авиокомпании. Чартърна авиокомпания Bul Air е основана през 2016 година и предлага сезонни и целогодишни чартърни превози от и до София, Варна и Бургас, до и от десетки летища в Европа и Близкия Изток по заявка на клиента.  Авиокомпанията оперира със собствени и лизинговани самолети Боинг 737 -300 (148 Y), които благодарение на добре балансираните си характеристики, са подходящи да изпълняват полети от и до почти всяко летище в Европа и Средиземноморския регион. Bul Air предлага и организa специални корпоративни и бизнес полети и отдава самолети на мокър лизинг.", "date": "2018.03.01", "title": "Чартърна авиокомпания Bul Air получи IOSA сертификат за сигурност и качество"}
{"url": "https://www.bgonair.bg/denqt-on-air/2018-03-01/dps-se-prevarnala-v-universalnoto-zlo-pri-vseki-problem", "text": "\r\n . Това каза   в студиото на \" \". Според него министър-председателят е бил подведен от цялата ситуация, създадена около продажбата на ЧЕЗ. \" \", категоричен е народният представител от ДПС. По думите му нещата, случващи се в момента, създават една истерия в българското общество и само управляващите могат да се намесят, за да спадне напрежението. \" отбеляза депутатът пред  . Ибрямов уточни, че парламентарната група на ДПС се събира всяка седмица, за да обсъди наболели въпроси, а към тези срещи винаги се генерира свръхочакване.", "date": "2018.03.01", "title": "ДПС се превърнал в универсалното зло при всеки проблем"}
{"url": "https://www.bgonair.bg/bulgaria/2018-03-01/galap-72-ot-balgarite-opredelyat-sdelkata-za-chez-kato-nepriemliva", "text": "Докато политиците се карат, сделката по продажбата на ЧЕЗ е една от най-коментираните и от обикновения българин. Едва 7 на 100 от запитаните не са чули за сделката, показва експресно телефонно проучване на \"Галъп интернешънъл\". 72% от анкетираните определят сделката като неприемлива. Едва 16 на 100 смятат случващото се за нормално. По-голямата част от запитаните 72% пък искат сделката да бъде отменена, а 17 на 100 са на мнение, че държавата не бива да се меси. И още 3/4 от участниците в проучването подкрепят идеята за национализация на ЧЕЗ, 20 на 100 са против.  ", "date": "2018.03.01", "title": "\"Галъп\": 72% от българите определят сделката за ЧЕЗ като неприемлива"}
{"url": "https://www.bgonair.bg/bulgaria/2018-03-01/v-mvr-prez-2017-g-poveche-novonaznacheni-otkolkoto-napusnali", "text": "В системата на МВР напусналите са по-малко от новите назначени, въпреки че ресорният министър Валентин Радев се оплака само преди седмица, че 10% от щата е незает. Вакантните места в силовото ведомство са 4766 към 31 януари тази година, заяви той по време на парламентарния контрол наскоро, като обясни, че причината за това е липсата на пари за заплати. Към 25 януари 2017 г. в главните дирекции на МВР служителите са били 14 747, а в края на годината - 17 275. Оказа се обаче, че при 2082 напуснали МВР през миналата година, новите назначения са били 2842. Все пак от тези, които през 2017 г. са отказали да са служители на МВР, едва 145 са се пенсионирали, а останалите просто са сменили работата си, става ясно от писмен отговор на Валентин Радев на въпрос от социалиста Красимир Янков. От напусналите системата 728 са имали до 5 години трудов стаж в МВР, 228 са работили в нея между 6 и 10 години, 24 отдали между 11 и 15 години от професионалния си път на полицията, а тези, който са работили в МВР над 15 години са 852. През миналата година щатът на МВР е бил попълнен с 2842 служители. Голямата част от тях са тези със средно образование, които са и редовите полицаи – 747. Вишистите, които би трябвало да са следователи, са 254, а лицата работещи по трудово правоотношение са 1114. Държавните служители стажанти са 577. Изненадващо се оказва, че вакантно място имало дори в политическия кабинет на министъра. То е свободно от 15 януари тази година. Така служителите в политическия кабинет на Радев са общо 13, а месечната сума за заплати на всички тях е 32 хиляди лева. Повече новини четете на  .", "date": "2018.03.01", "title": "В МВР през 2017 г.: Повече новоназначени, отколкото напуснали"}
{"url": "https://www.bgonair.bg/bulgaria/2018-03-01/bdzh-shte-kompensira-s-bezplatni-bileti-premraznalite-patnitsi-ot-vlaka-sofiya-burgas", "text": "От БДЖ ще компенсират всички потърпевши от влака София - Бургас, които бяха блокирани и мръзнаха три часа край Айтос, с безплатни билети за пътуване в железницата.  Те обясниха, че причината за престоя на влака е техническа неизправност с локомотива заради екстремно ниските сутрешни температури. Премръзналите пътници пристигнаха на гарата в Бургас към 8:30 ч. сутринта, след като от Бургас е бил изпратен дизелов локомотив, който да издърпа закъсалия влак.  Пътниците са мръзнали три часа в купетата, а навън температурата е била -13 градуса.", "date": "2018.03.01", "title": "БДЖ ще компенсира с безплатни билети премръзналите пътници от влака София - Бургас"}
{"url": "https://www.bgonair.bg/bulgaria/2018-03-01/bsp-vnasya-kolektiven-isk-za-spirane-na-sdelkata-za-chez", "text": "\r\n БСП започва подписка сред българските граждани, абонати на ЧЕЗ, за да се задействат процедури по колективен иск по сделката. Социалистите са решени да вкарат сделката на ЕРП-то в съда, заяви лидерът на социалистите Корнелия Нинова на брифинг в централата на партията след като се срещна с чешкия посланик у нас.", "date": "2018.03.01", "title": "БСП внася колективен иск за спиране на сделката за ЧЕЗ"}
{"url": "https://www.bgonair.bg/bulgaria/2018-03-01/81-godishna-zhena-dari-bashtinata-si-kashta-za-remont-na-tsarkvata-v-s-dobri-dyal", "text": "\r\n Църквата във великотърновското село Добри дол все пак ще бъде спасена. Преди време ви показахме как единственият храм там тъне в забвение и разруха, а хората сами се борят за спасението му. Сега една 81- годишна жена дари надежда - продаде бащината си къща, за може да се ремонтира църквата. Порутена камбанария, напукани стени и полусъборен покрив. Така от години изглежда храмът \"Успение на Пресвета Богородица\" в Добри дял.  Детството на 81- годишната Роза Стефанова e минало тaм. През годините обаче все по-рядко се връщала в бащината си къща.  Наскоро разбрала, че църквата тъне в разруха и забвение. Така заедно с дъщерите си решили, че ще дарят единствения им останал имот в селото на кмета, който да го продаде, а с парите от сделката да бъде направен ремонт поне на покрива на църквата.  Кметът на Добри дял казва, че добрината на възрастната жена се появила в момента, в който вече бил изгубил надежда, че ще може да спаси църквата, тъй като до момента нито държавата, нито митрополията са помогнали. ", "date": "2018.03.01", "title": "81-годишна жена дари бащината си къща за ремонт на църквата в с. Добри дял"}
{"url": "https://www.bgonair.bg/bulgaria/2018-03-01/prenasochvat-dvizhenieto-kam-hainboaz-zaradi-tarzhestvata-po-sluchay-3-mart", "text": "За тържествата на връх Шипка по случай Националния празник на България от 20.00 часа на 2 март до 18.00 часа на 3 март ще бъде ограничено двупосочното транзитно преминаване на превозни средства през Шипченския проход по пътя I-5/Е-85/ Габрово - Шипка - Казанлък, съобщиха от АПИ. Както всяка година транзитният трафик ще се насочва по пътя II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно. Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел \"Мъглиж\" (път I-5 с път I-6). Ограничението в движението през Шипченския проход не важи за организирания междуградски автобусен транспорт.", "date": "2018.03.01", "title": "Пренасочват движението към Хаинбоаз заради тържествата по случай 3 март"}
{"url": "https://www.bgonair.bg/bulgaria/2018-03-01/okazva-se-natisk-sdelkata-za-chez-da-bade-provalena-obyavi-varbakova", "text": "\r\n Има натиск в България и Чехия сделката за ЧЕЗ да бъде провалена заради икономически интереси на вече отпаднали кандидати. Това обясни пред депутатите собственичката на \"Инерком\" Гинка Върбакова. Изслушването ѝ пред двете комисии - по енергетика и за контрол на службите, продължава вече повече от час. Според Върбакова сделката за ЧЕЗ е напълно изрядна и уточни, че днес се е срещнала и запознала с Бойко Борисов, който е изразил желание държавата да участва в процеса по закупуване на дружеството. Собственичката на \"Инерком\" коментира също, че в последните дни фирмата ѝ е станала обект на атаки от множество медии, депутати и хора с една единствена цел - да се злепостави компанията. Тя уточни, че адвокатите на фирмата ще разгледат всички скандални изказвания и подхвърляния и ще преценят дали има нужда се повдига съдебна отговорност. На срещата бяха изслушани и всички членове на Комисията по енергетика и Комисията за контрол на службите. Присъстваха и представители на Българската банка за развитие, която бе спрягана като една от финансиращите институции. Те категорично отрекоха, че са получавали искане за финансиране на сделката. В залата се стигна и до конфликт, след като представители на левицата се възпротивиха срещу думите на Върбакова за оказания натиск. Според тях тя си позволила много остър език в пленарната зала. \r\n", "date": "2018.03.01", "title": "Оказва се натиск сделката за ЧЕЗ да бъде провалена, обяви Върбакова"}
{"url": "https://www.bgonair.bg/bulgaria/2018-03-01/prezidentat-pita-zashto-sluzhbite-zakasnyaha-s-reaktsiyata-za-chez", "text": "\r\n Президентът Румен Радев с пореден коментар за сагата \"ЧЕЗ\". След като обяви, че най-големият губещ от сделката са българските потребители, днес държавният глава поиска да узнае защо службите закъсняха с реакцията си.  Какво още заяви държавният глава вижте във видеото.   ", "date": "2018.03.01", "title": "Президентът пита: Защо службите закъсняха с реакцията за ЧЕЗ?"}
{"url": "https://www.bgonair.bg/bulgaria/2018-03-01/boevete-pri-shipka-ozhivyavat-v-nov-spetsialen-kasometrazhen-film-na-poreditsata-balgarsko-voenno-chudo", "text": "Шипченската епопея оживява в нов късометражен филм, посветен на 3 март. Специалният епизод е продължение на документалната поредица \"Българско военно чудо\", която разказва за най-големите постижения на армията ни.  Поредицата достигна до над 1 млн. българи в социалните мрежи. Поради големия интерес, \"Българска история\" и ЗАД \"Армеец\" ще зарадват почитателите с вълнуващ екранен разказ за боевете при Шипка, превърнали се в символ на българската свобода. Премиерата на 11-тия специален късометражен филм от поредицата ще бъде в навечерието на националния празник 3 март. Епизодът ще бъде достъпен безплатно онлайн за всички, които искат да си припомнят великите моменти на българската история по време на един от най-българските празници. Той ще бъде публикуван в социалните мрежи на сдружение \"Българска история\" и ЗАД \"Армеец\". Поредицата \"Българско военно чудо\" е част от цялостната образователна инициатива на \"Българска история\" и ЗАД \"Армеец\", която цели да направи историята достъпна и интересна за широката публика. Проектът спомага и за модернизирането на преподаването на предмета в училищата. От старта на инициативата през месец октомври 2017 година досега филмите от поредицата са представени пред хиляди ученици и учители в страната. Дискове с документалните епизоди от \"Българско военно чудо\" се предоставят безвъзмездно за образователни цели, за да може преподавателите да направят часовете си по история по-вълнуващи и интересни за учениците.", "date": "2018.03.01", "title": "Боевете при Шипка оживяват в нов специален късометражен филм на поредицата \"Българско военно чудо\""}
{"url": "https://www.bgonair.bg/bulgaria/2018-03-01/lichnite-lekari-otstoyavat-pravoto-si-za-po-dobri-usloviya-na-trud-s-protest", "text": "\r\n Общопрактикуващите лекари вместо в обедна почивка, днес се събраха пред Министерството на здравеопазването, за да протестират.  Д-р Гергана Николова изброи пред Bulgaria ON AIR  , като започна с отмяна на 24-часовото разположение на пациента, 7 дни в седмицата, 365 - в годината, срещу 11 стотинки на месец. \"Такава дейност, освен че има смешно заплащане, е невъзможна да се случи, защото никой не може да бъде лекуван по телефона\", категорична бе Николова. Личните лекари настояват да се намали бюрокрацията, която единствено затруднява работата им. \"Всички документи, които трябва да попълним, отнемат от времето, необходимо да отделим на пациента, а именно лечебната дейност, която трябва да бъде свършена в кабинета\", подчерта д-р Николова. Лекарите искат също да няма освободени от потребителска такса и тя да бъде увеличена на 5,10 лв. В този момент част от протестиращите лични лекари разговарят с министъра на здравеопазването Кирил Ананиев, който ги покани на разговор. До пълен консенсус обаче не се е стигнало и медиците остават в стачна готовност.  ", "date": "2018.03.01", "title": "Личните лекари отстояват правото си за по-добри условия на труд с протест!"}
{"url": "https://www.bgonair.bg/bulgaria/2018-03-01/stud-nervi-i-nad-10-chasa-s-vlak-ot-sofiya-do-burgas", "text": "\r\n Пътници във влака София - Бургас бяха блокирани и мръзнаха три часа край Айтос. Влакът е потеглил снощи малко преди 11 часа от Централна гара, а пътуването им до Бургас продължило над 10 часа. Премръзналите пътници пристигнаха на гарата в Бургас към 8:30 ч. сутринта, след като от Бургас е бил изпратен дизелов локомотив, който да издърпа закъсалия влак.  Пътниците са мръзнали три часа в купетата, а навън температурата е била -13 градуса.  От пресцентъра на БДЖ съобщиха, че е нямало захранване в контактната мрежа и затова влакът е спрял, както и отоплението в него. За новините Он Ер Стиляна Георгиева. Върбакова на крака при Борисов, държавата поиска контролен дял от ЧЕЗ!", "date": "2018.03.01", "title": "Студ, нерви и над 10 часа с влак от София до Бургас"}
{"url": "https://www.bgonair.bg/sutreshen-blok/2018-03-01/sotsialist-sas-samneniya-kogato-premierat-na-chehiya-be-v-sofiya-obsazhdaha-li-sdelkata", "text": "\r\n Преди няколко седмици министър-председателят в оставка на Чехия беше в София за кратко време. Няма как между двамата премиери да не е станало дума какво предстои по отношение сделката за \"ЧЕЗ\", заяви в  Янаки Стоилов от БСП. Според него би било нелепо, ако този въпрос не е бил обект на внимание и остави място за съмнение.  Днес се очаква две комисии - тази по енергетика и по контрол на специалните средства, да изслушат собственичката кандидат-купувач на \"ЧЕЗ\" Гинка Върбакова. Тя или ще присъства лично, или ще бъде представлявана от адвокатите си. Заедно с Върбакова ще бъдат изслушани компетентните органи, които проверяват сделката за продажбата на електроразпределителното дружество. Опозицията пък се впусна в поредна атака през изминалия парламентарен ден, когато попита кой клати правителството и с какви данни разполага кабинетът по сделката с активите на \"ЧЕЗ\" в България,  с фирмата \"Инерком ЕООД\" и собственикът Гинка Върбакова. \"Скандалът с \"ЧЕЗ\" е поредица от действия и от начина, по който се управлява българската икономика. Ясно е, че този актьор, който се появява на сцената като купувач на дружеството не е действителното лице, което моделира процеса по прехвърлянето на активите\", категоричен бе гостът на  Той не се съмнява други хора да стоят зад сделката и остават въпросите колко от тях идват от България, от Чехия или от друго място. Янаки Стоилов постави акцент и върху това дали някой е възложил на българските специални служби да съберат необходимата информация по прехвърлянето активите на \"ЧЕЗ\", защото ако няма такава заръка - едва ли двете комисии в парламента днес ще бъдат подготвени с полезна информация.", "date": "2018.03.01", "title": "Социалист със съмнения: Когато премиерът на Чехия бе в София, обсъждаха ли сделката?"}
{"url": "https://www.bgonair.bg/sutreshen-blok/2018-03-01/helpbookinfo-poluchi-blizo-100-signala-za-po-malko-ot-mesets", "text": "\r\n", "date": "2018.03.01", "title": "За добро или за лошо – Helpbook.info, вашето е-гише за сигнали до институциите"}
{"url": "https://www.bgonair.bg/sutreshen-blok/2018-03-01/fevruarski-protestari-energiyniyat-sektor-e-kasha-ginka-e-sledstvie-a-temenuzhka-petkova-bushon", "text": "\r\n Зимата на 2018 г. започна поразително да прилича на зимата преди 5 години, когато след серия от протести срещу високите сметки за ток и монопола в сектора, се стигна до оставка на кабинета на Бойко Борисов. След бурните обществено-политически реакции, породени от информацията за продажбата на ЧЕЗ на Гинка Върбакова, премиерът Борисов обяви, че има нов сценарий за повторение на събитията от февруари 2013 г. Той говори за ювелирна операция, спретната на кабинета от \"същите гадове, които с темата за тока и ЧЕЗ опитват да разклатят правителството\". Две от знаковите лица на февруарските протести Дончо Дудев и Янко Петров гостуваха в  , за да посочат сходствата между сегашната ситуация и тази преди 5 години. \"Сходството е изцяло в сектор \"Енергетика\". Проблемите не са решени, те се задълбаха. Гинка Върбакова е следствие, целият енергиен сектор е каша, там има изключително много интереси\", посочи Дончо Дудев. Той подчерта, че енергийният министър Теменужка Петкова подава оставка едва след като става ясно, че \"Инерком\" и Гинка Върбакова печелят конкурса за ЧЕЗ. По думите му оставката ѝ е предварително подготвен бушон. Най-големият проблем според Дудев, е липсата на цялостна енергийна стратегия за България. Трябва да задаваме въпроси и да натискаме властта, отбеляза той. \"Още тогава се опитаха да политизират протестите, да бъдем очернени. Не се пришихме към нито една политическа партия от статуквото\", настоя Янко Петров пред  . Той бе категоричен, че има сектори, които задължително е трябвало да останат чисто държавни, а част от тях са водата и енергетиката.  \"Енергетиката е огледало на целия хаос в държавата. Няма как да има либерализация на енергийния пазар\", подчерта Петров, според когото се определят двама-трима основни играчи на пазара. Той е на мнение, че обществото е обезличено, а \"гадовете\", за които говори премиерът, са българското общество.  ", "date": "2018.03.01", "title": "Февруарски протестъри: Енергийният сектор е каша! Гинка е следствие, а Теменужка Петкова - бушон"}
{"url": "https://www.bgonair.bg/sutreshen-blok/2018-03-01/darzhavata-nyama-kak-da-spre-prodazhbata-na-chez-smyata-valeri-simeonov", "text": "\r\n \"Тази сделка държавата трудно ще я спре\", заяви в студиото на   вицепремиерът Валери Симеонов по повод продажбата на ЧЕЗ. По думите му това няма как да стане по сега действащото законодателство.  \"Единственото уязвимо и рисково в тази сделка е точно възможността на купувача да управлява това дружество безаварийно и без да наруши задълженията на това дружество към обществото\", категоричен беше Симеонов пред  . Според него това е сделка между две дружества и никой не може да упрекне държавата или да вмени вина на правителството, което няма право да се бърка в нея. \"Вероятно трябва да се отиде към вменяване на задължения на КЕВР и ДАНС, когато има извършване на сделки с дялове, особено за дружество в енергетиката, тогава да се вкарат допълнителни клаузи\", заяви още Валери Симеонов в ефира на . Той обясни, че вече има и подготвени текстове, с които да се промени законодателството и КЕВР или други институции да могат да спират подобни сделки, но те тепърва ще се разглеждат в Народното събрание.  Вицепремиерът коментира също така, че не споделя и мнението на министър-председателя Бойко Борисов, че сделката за ЧЕЗ е сценарий за сваляне на правителството, защото става въпрос за чисто икономически интереси. Той припомни също, че продажба на дружеството все още няма, а има само избор на купувач от страна на продавача.", "date": "2018.03.01", "title": "Държавата няма как да спре продажбата на ЧЕЗ, смята Валери Симеонов"}
{"url": "https://www.bgonair.bg/sutreshen-blok/2018-03-01/samo-za-3-dni-700-patsienti-preminali-prez-pirogov-zaradi-travmi", "text": "\r\n Градусите падат все повече, улиците се заледяват и със себе си носят опасността от падане за пешеходците. За първите 3 дни на седмицата около 700 пациенти са преминали през Спешния травматологичен кабинет на \"Пирогов\", а 190 от тях са приети за лечение, съобщи пред  директорът на лечебното заведение д-р Асен Балтов. По думите ми тези цифри са нормални, предвид метеорологичните условия в момента. \"От днес температурите ще падат още, заради което сме подготвени с усилени екипи\", подчерта д-р Балтов. Сред най-честите фрактури, с които пристигат пациентите, са в областта на глезена, китката, тазобедрената става и рамото. Най-тежкото счупване е в тазобедрената област, обясни д-р Балтов, тъй като там възстановяването е сравнително по-бавно. \"Който може, нека днес си остане вкъщи, особено възрастните хора\", призова директорът на \"Пирогов\".", "date": "2018.03.01", "title": "Само за 3 дни: 700 пациенти преминали през \"Пирогов\" заради травми"}
{"url": "https://www.bgonair.bg/bulgaria/2018-03-01/lekarite-v-sofiya-izlizat-na-protest-pred-ministerskiya-savet", "text": "Общопрактикуващите лекари в София излизат на протест.  Те се събрат след броени минути пред сградата на Министерския съвет. Там медиците ще изразят недоволството си от условията, в които работят. По думите на протестиращите, вместо да преглеждат пациенти, те са принудени да попълват безкраен набор от документи. От Софийската колегия заявиха, че днес протестират само те, но поддържат връзка и с други лекарски организации, които също ги подкрепят.  ", "date": "2018.03.01", "title": "Лекарите в София излизат на протест пред Министерския съвет"}
{"url": "https://www.bgonair.bg/bulgaria/2018-03-01/boyko-borisov-i-zhan-klod-yunker-s-ofitsialna-sreshta-dnes", "text": "Премиерът Бойко Борисов днес се среща с председателя на Европейската комисия Жан-Клод Юнкер. Двамата ще разговарят по различни теми от европейския дневен ред, като акцент ще бъде приоритетът на страната по време на европредседателството ни. Освен това двамата ще обсъдят многогодишната финансова рамка на Европейския съюз, както и готовността на България за членство в Шенген.  ", "date": "2018.03.01", "title": "Бойко Борисов и Жан-Клод Юнкер с официална среща днес"}
{"url": "https://www.bgonair.bg/sutreshen-blok/2018-03-01/bivsh-shef-na-razuznavaneto-ne-vyarvam-na-varbakova-borisov-da-ne-dopuska-sdelkata", "text": "\r\n Сделката за ЧЕЗ не трябва да се допуска. Почти убеден съм, че няма да я има. Става дума за офшорни фирми с неясен капитал, категоричен бе бившият шеф на Националната разузнавателна служба  . Той подчерта, че не вярва на нито една дума на Гинка Върбакова, чиято фирма \"Инерком\" спечели конкурса за закупуването на ЧЕЗ. \" \", отсече Димо Гяуров и допусна, че Върбакова вече е подписала споразумения за прехвърляне на дяловете на дружеството към въпросните офшорки. \" \", каза още Гяуров в  . Той предположи, че в случая или има някакъв заговор за източване на пари, или има тежко безхаберие от страна на държавата, тъй като по думите му темата е на масата от година-година и половина.  \" \", отбеляза Димо Гяуров. \" \", допусна бившият шеф на Националната разузнавателна служба.  ", "date": "2018.03.01", "title": "Бивш шеф на разузнаването: Не вярвам на Върбакова, Борисов да не допуска сделката!"}
{"url": "https://www.bgonair.bg/bulgaria/2018-03-01/varbakova-na-kraka-pri-borisov-darzhavata-poiska-kontrolen-dyal-ot-chez", "text": "\r\n Премиерът Бойко Борисов поиска пълен контрол върху сделката за ЧЕЗ. Това обяви Гинка Върбакова, собственик на \"Инерком България\", компанията, която бе избрана от ЧЕЗ да купи активите на дружеството у нас. Днес тя бе извикана от премиера Бойко Борисов на среща в Министерския съвет. На срещата присъстваха също финансовият министър Владислав Горанов и вицепремиерът Томислав Дончев. \"Обсъдихме обстановката, която се създаде със сключването на нашата сделка и притесненията, които изразяват всички. Водихме разговори за това, че премиерът желае да има пълен контрол върху сделката, която сключваме и върху компанията, която ще придобием\", каза Върбакова след срещата. Тя съобщи, че заминава за Чехия, за да може да разговаря с продавача и за възможностите, по които може да се случи това, информира  . \"Премиерът пожела пълен контрол, за да може да бъде гарантирана сигурността на крайните потребители. Това са вече разговори, които ще водим с ЧЕЗ с продавача\", уточни още Гинка Върбакова. Тя отново обяви, че финансирането на сделката за купуването на ЧЕЗ е напълно публично и обеща, че това ще стане ясно за всички. Тя беше категорична, че във финансирането няма участие на български банки. \"Ако това ще успокои крайните потребители, съм склонна държавата да има участие в сделката. Склонна съм да прехвърля договора, който има, стига продавачът да бъде съгласен на това. Това са разговори, които ще предстоят\", каза още Върбакова. Държавата иска най-малко контролен дял от ЧЕЗ, обяви междувременно финансовият министър Владислав Горанов.  \"Заявихме ясна воля, че искаме да участваме в сделката за ЧЕЗ по един или друг начин. Ако чешката страна, продавачите, се съгласят, държавата има възможността през една или друга форма – било през средства от бюджета или частно придобиване - през някоя от енергийните компании, да влезе в подобна сделка\", обясни финансовият министър. Той отново заяви, че сделката е готвена извън държавата, с повече от година и поливна история между частни субекти. \"Включваме се на етап, в който има подписан договор за покупко-продажба, сами разбирате, че сме в деликатна ситуация да зависим от волята на две независими от влиянието на държавата частни субекти – в случая чешка компания и българска частна компания, която е извървявала своя път за сключване на подобна сделка. Виждаме добрата воля от страна българското дружество да допусне държавата под една или друга форма в сделката\", каза още Горанов.", "date": "2018.03.01", "title": "Върбакова на крака при Борисов, държавата поиска контролен дял от ЧЕЗ!"}
{"url": "https://www.bgonair.bg/denqt-on-air/2018-03-01/sdelkata-za-chez-ne-kasae-tsenata-na-toka-kategorichni-sa-ot-gerb", "text": "\r\n Сделката за ЧЕЗ не касае цената на тока. Тя се определя от КЕВР и българските граждани няма да бъдат засегнати по абсолютно никакъв начин от покупката или продажбата, за тях на практика няма никакво значение кой е собственикът на дружеството. Това посочи в студиото на  депутатът от ГЕРБ и зам.-председател на енергийната комисия в НС Валентин Николов. \"Това не е стратегически обект по смисъла на закона. Той просто притежава критична инфраструктура. ЧЕЗ представлява едно търговско дружество, което в момента не е притежание на български инвеститор\", подчерта още той. По-рано днес собственикът на \"Инерком България\" Гинка Върбакова обясни скандала около сделката ѝ за покупка на бизнеса на ЧЕЗ в България с интересите на отпаднали в конкурса кандидати. Пред депутатите от комисиите по енергетиката и за контрол на службите за сигурност тя заяви, че се прави опит сделката да бъде осуетена \"чрез оказване на политически натиск в България и Чехия заради икономически интереси на вече отпаднали кандидати\" върху купувача и продавача. Пред   Валентин Николов подчерта, че собствеността трябва да бъде разграничена от управлението. И обясни, че Гинка Върбакова категорично е заявила, че нама да пипа мениджмънта с изключение на надзорния съвет, над който един собственик задтлжително трябва да има поглед. \"Регулаторът от своя страна беше категоричен, че ако собственикът вреди на компанията и на потребителите, независимо от това кой е той, има достатъчно инструментариум, за да повлияе на случващото се. Може да му наложи административни санкции или пък да му отнеме лиценза\", допълни още   в студиото на Кузман Илиев.", "date": "2018.03.01", "title": "Сделката за ЧЕЗ не касае цената на тока, категорични са от ГЕРБ"}
{"url": "https://www.bgonair.bg/bulgaria/2018-03-01/chestita-baba-marta-vrazvame-si-martenitsi-za-zdrave-i-kasmet", "text": "Честита Баба Марта! На 1 март българите връзваме мартеници на близки и приятели, за да са здрави и късметлии. Баба Марта води пролетта, идва и краят на зимата. Смята се, че с мартеници се кичели още траките, а впоследствие и българите, като се среща мнението, че именно българите са първоносителите на тази традиция. Те се носят или до 9 март - църковния празник на Свети 40 мъченици, или до 25 март - Благовещение. Мартеницата може да се свали и при първото виждане на щъркел, на лястовица, кукувица или на цъфнало дърво. А по стара традиция на 1 март жените си избират ден от месеца. Вярва се, че каквото е времето в този ден, такава ще е цялата ни година.", "date": "2018.03.01", "title": "Честита Баба Марта! Връзваме си мартеници за здраве и късмет"}
{"url": "https://www.bgonair.bg/bulgaria/2018-03-01/chakat-ginka-varbakova-v-parlamenta-dnes", "text": "Депутати и министри поканиха собственика на компанията, която е кандидат да закупи ЧЕЗ, на съвместно заседание на Комисията за енергетика и Комисията за контрол над службите за сигурност. Днес Гинка Върбакова трябва да отговори на неизяснените въпроси около сделката. Председателят на комисията по енергетика Делян Добрев коментира, че се надява Върбакова да се отзове на срещата, за да могат всички заинтересовани да ѝ зададат въпросите си. По-рано той заяви, че не са поканени представители на банките, които са свързани със сделката, тъй като по думите му по този начин в известен смисъл се нарушава и класифицираният документ от Министерския съвет, защото така биха се разкрили имената на банковите институции.", "date": "2018.03.01", "title": "Депутати и министри чакат Гинка Върбакова в парламента"}
{"url": "https://www.bgonair.bg/sutreshen-blok/2018-03-01/povisheno-vnimanie-snegat-preminava-v-dazhd-shte-se-obrazuvat-poleditsi", "text": "\r\n Слъчевото време днес ще спомогне за повишение на температурите след мразовитото утро. В Югозападна България живакът дори ще достигне цели 3-4 градуса над нулата, съобщи синоптикът на Bulgaria ON AIR Симеон Матев. -25 градуса е измерената температура тази сутрин в село Горочевци, Пернишко. Под -20 градуса е била температурата още в Севлиево и Кнежа.  Над Западна България ще се наблюдава разкъсана облачност, но довечера около 20 часа ще започнат нови валежи - първоначално от сняг, който през нощта ще премине в дъжд, стана ясно още от прогнозата на синоптика в \"България сутрин\". \"Приближава поредният циклон и ще имаме проблеми, свързани с поледица. Заради ниските температури валящият дъжд ще образува опасна поледица - особено в Дунавската равнина и Тракийската низина. Утре трябва да бъдем много внимателни\", предупреди Симеон Матев. Той препоръча на кметовете да обърнат внимание на речните корита, тъй като дебелият сняг ще започне да се топи и ще бъде съчетан с превалявания от дъжд. Снежната покривка ще започне да се топи най-напред в югоизточните райони, а по-бавно това ще става в Северна България. На днешния ден ще има рекорди за измерени ниски температури. Март месец обаче ще се радваме и на температури около и над 20 градуса.  ", "date": "2018.03.01", "title": "Повишено внимание! Снегът преминава в дъжд, ще се образуват поледици"}
