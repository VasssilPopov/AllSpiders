{"url": "http://www.mediapool.bg/varbakova-se-obyavi-za-zhertva-na-zadkulisni-igri-news276187.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКупувачът на активите на ЧЕЗ в България Гинка Върбакова обяви скандала около сделката й за политически и икономически шантаж, целящ спирането на една абсолютно законосъобразна сделка и груба намеса в инвестиционните намерения на компанията й \"Инерком\". Обяви се за жертва на яростното политизиране на сделката и на задкулисни игри на отпаднали кандидати от надпреварата, но в същото време се закани да съди всички, които твърдят, че тя е подставено лице и нападна Корнелия Нинова в стила на ГЕРБ.\r\n\tВсичко това се случи по време на съвместно заседание на парламентарните комисии по енергетика и за контрол на службите в четвъртък, на което Върбакова пристигна да даде разяснения по структурата на сделката с ЧЕЗ, след като рано сутринта бе привикана на среща с премиера Бойко Борисов. На нея той поиска, а тя склони да отстъпи на държавата контролния дял в електроразпределителната дружество, притежаващо мрежата в Западна България. За да стане възможно това, обаче трябва съгласието на чешката компания, тъй като подписания вече предварителен договор има клауза, забраняваща в дългосрочен план продажбата на придобиваните активи.\r\n\tЗаседанието започна с изявление на Върбакова, което тя изчете притеснено и със запъвания от лист, но посланията в него бяха написани да звучат твърдо.\r\n\t\r\n\t\"Потърпевши сме от безпрецедентна яростна кампания срещу \"Инерком\", защото сме избрани за купувач на активите на ЧЕЗ в България\", прочете Върбакова. Тя определи случващото се около сделката като икономическо-политически шантаж, чиято цел е да провали продажбата.\n\n\r\n\t\"Яростното политизиране на продажбата на дружествата, притежавани от ЧЕЗ а.с. в България, достигна до степен на сатанизиране. Различни политически сили, фактори и институции видяха в тази сделка единствено и само възможност за повишаване на политическите си рейтинги, за трупане на дивиденти, за раздухване на страхове и съмнения, за тиражиране на спекулации\", обяви Върбакова.\r\n\tСпоред нея атаките срещу нейната компания са и \"заради икономически интереси на вече отпаднали от преговорите кандидати, които не искат честно състезание, конкурентни предложения и законосъобразни действия, за да получат и сключат тази сделка\".\r\n\t\r\n\t\"Те искат да спечелят \"по служебен ред“, задкулисно, чрез оказване на политически натиск - както върху нас, така и върху дружеството-продавач ЧЕЗ а.с., изкривявайки медийната среда, тиражирайки откровени лъжи и инсинуации\", продължи тя, явно визирайки недоволството на собственика на чешката \"Енерго-Про\" Яромир Тесар от непрозрачната процедура, проведена от ЧЕЗ. Коментара си той даде за чешкото издание \"Лидове новини\", собственост на премиера в оставка Андрей Бабиш. Изданието в поредица от статии разкри, че зад Върбакова стоят три български банки, две от които отричаха това, и офшорни компании на руско-грузински бизнесмен, което доведе до скандала в България. Самият Бабиш се включи с коментари за работата на ЧЕЗ, която била \"държава в държавата\", зад които обаче прозира опит да реши собствени проблеми с контрола върху енергийната група, която е 70 процента държавна.\r\n\tВърбакова смята, че \"ние и нашата компания \"Инерком\" бяхме набедени за \"лошите“ в една политическо-икономическа постановка\" и допълни, че категорично отказва да участва в такъв сценарий.\r\n\tТя призна, че в \"Инерком\" сериозно подценили политическия риск и обясни, че дошла на изслушването в парламента, за да разкаже на депутатите коя е компанията й и да покаже, че има опитен екип, който може да се справи с управлението на ЧЕЗ.\r\n\t\r\n\tВърбакова се закани да търси отговорност за всички изявления по свой адрес. \"С нашите адвокати ще прегледаме всички изявления, обидни квалификации, откровени лъжи и инсинуации, които бяха тиражирани по наш адрес, включително и от най-високо политическо ниво. Ще търсим правата си по отношение на всички последващи спекулации и лъжи. Няма да допуснем да ни превръщат в марионетка, да тиражират слухове, че сме подставени лица или че участваме в схеми за скрито придобиване на дружествата, притежавани от ЧЕЗ в България. Който твърди подобни неща, ще трябва да ги докаже в съда. Подобни лъжи, волно или неволно, обслужват корпоративните интереси на влиятелни кръгове\", обяви тя.\r\n\t\r\n\tСлед като повтори вече казвани от нея неща за компанията, консултантите и адвокатите си по сделката, тя нападна директно Корнелия Нинова:\r\n\t\"От лидера на една политическа сила беше зададен въпросът как може Гинка от Пазарджик на 43 години да си купи ЧЕЗ? Мога ли и аз да върна въпрос в същия стил? А как може млада дама, от село Крушовица, на 28 години, да си купи \"Техноимпекс\"?\", попита Върбакова, ползвайки същата риторика като ГЕРБ, които неведнъж през миналата година , а и сега атакуваха социалистката за участието й в приватизацията на бившата държавна компания \"Техноимпекс\".\r\n\tДумите на кандидат-собственичката на ЧЕЗ предизвикаха острата реакция на депутатите от левицата.\r\n\tВърбакова изрази готовност да се срещне с представители на президентската институция и на политическите централи, за да се успокояла медийната и обществената среда. \"Въпреки произнесените и тиражирани лъжи, ние сме готови да се срещнем с президентската институция, с политическите централи, с представители на правителството, с парламентарни комисии – с една-единствена цел – да кажем истината, да оставим фактите да говорят, да успокоим обществената, политическата и медийната среда\", обяви Върбакова.\r\n\tСобственичката на \"Инерком\" отново обясни, че не може да дава публична информация по договора за активите на ЧЕЗ, защото в такъв случай той ще бъде прекратен, а тя ще търпи неустойки. Обясни единствено, че преговорите по сделката започнали преди повече от година и се водили само в централата на ЧЕЗ в Прага по чешкото законодателство. Договорът бил сключен по английското право.\r\n\t\"Едва тази сутрин се запознах с премиера Бойко Борисов\", повтори отново Върбакова, която подчерта това и при сутрешното си изявление пред медиите след извънредна среща в Министерския съвет.\r\n\tТя потвърди, че \"Инерком\" е съгласна да включи държавата в сделката за контрола върху електроразпределителното предприятие (бел. ред. това е едно от седемте продавани дружества), за да са сигурни потребителите. Върбакова отново каза, че веднага започва разговори с продавача за влизането на държавата в сделката.\r\n\t\r\n\tТя не даде подробности за финансовите параметри на сделката за активите на ЧЕЗ, но от изявление на представител на един от консултантите й – Веселин Захариев от \"Мейн Кепитал\", стана ясно, че към момента компанията само е превела 5 млн. евро неотменима гаранция за пълното плащане на акциите, а за останалото финансиране в момента се водели преговори за синдикиран заем от големи международни банки.\r\n\tВърбакова обеща да предостави по-вече информация, което е конфиденциална по време на закрита част на заседанието.\r\n\tШефът на ДАНС Димитър Георгиев обясни пред депутатите, че агенцията за национална сигурност следи опитите на ЧЕЗ да си тръгне от българския пазар от 2014 г. Тогава са обсъждани продажба на активите на руска компания, българо-австрийско дружество и турски инвеститор, както и продажбата на пакета акции през БФБ-София. През 2017 година кандидат-купувачи са Николай Вълканов, \"Приста ойл\", Христо Ковачки чрез \"ТЕЦ \"Бобовдол\", чешката \"Енерго- Про\", румънската \"Електрика\", \"Инерком\" и две турски компании. Офертата на Ковачки е била първоначално 302 млн. евро, а по-късно увеличена до 360 млн. евро, сочи информацията на ДАНС. Предложението на \"Инерком\" пък е била за 290 млн. евро, а след това увеличена до над 300 млн. евро, съобщи още Георгиев.\r\n\t\r\n\tТой разкри още, че е имало прокурорски преписки за злоупотреба с лизингово имущество от страна на Върбакови, но три от тях били прекратени, а по две от тях проверките продължавали. Георгиев обаче посочи, че при извършваните от финансовото разузнаване проверки не били открити нарушения.\r\n\tОт Държавната агенция \"Разузнаване\" (ДАР) обясниха, че ЧЕЗ активно търсела начин да напусне България още от 2010 г. заради притeсненията си от отношението на държавата към нея. Тогава като купувачи били ухажвани \"Енерго-Про\", но те не проявили интерес. Същата компания обаче по-късно придоби акциите на германската Е.ОН в електроразпределителното и електроснабдителното дружество в Североизточна България.\r\n\tСпоред данните на агенцията в периода 2010 г. - 2012 г. са водени преговори с руски холдинг с участие на \"Газпром\", както и американска компания. Те обаче се отказали по финансови причини. Тогава цената е била 240 млн. евро, но чехите са били готови да отстъпят до 200 млн. евро. Шефът на ДАР Драгомир Димитров цитира и скорошна оценка на банката \"Креди Суис\" за стойността на активите на ЧЕЗ у нас, според която те струват 225 млн. лв., което сочело, че в офертата на \"Инерком\" активите на чехите са били надценени. Информацията на агенцията е, че при обявената в началото на 2017 г. процедура по продажбата на българските активи на ЧЕЗ се е било случила преди изборите в Чехия през октомври 2017 г., купувач на активите е щяла да бъде \"Енерго-Про\", която се включила по-късно в битката за ЧЕЗ.\r\n\t\r\n\tОказа се обаче, че цялата тази информация на службите през годините била предоставена на съветник на Борисов, но така и не стигнала до премиера, под чиято шапка е съвета за сигурност към Министерския съвет.\r\n\tИзслушването даде нови поводи за размяна на атаки от страна на ГЕРБ и БСП.\r\n\tТонът бе даден от зам.-председателя на партията Цветан Цветанов, който един вид дори защити Върбакова, казвайки, че поведението на политиците превръща една не приключила търговска сделка в проблем. През 2002 г.-2004 г., когато са се взимали политически решения, БСП са участвали активно в тези решения и не са се противопоставили, каза Цветанов и съзря умисъл за загуба на националния интерес. \"Защо тогава не защитихте националния интерес, а сега превръща в проблем сделка, сключена в чужда държава\" попита той социалистите. \"За тази сделка се говори от една година. За тази една година къде бяхте, уважаеми колеги от БСП?\", попита той.\r\n\tНинова възрази срещу изказването на Цветанов и заедно с още няколко депутати от БСП напуснаха заседанието. Когато в българския парламент се произнасят присъди, няма да останем в тази зала, коментира тя.\r\n\t\r\n\tТаско Ерменсков обаче отвърна в залата на Цветанов, че БСП е била единствената, която е гласувала срещу раздържавяване на ЕРП-ата през 2004 г. и същата теза е повторена през 2013 г, Депутатът от БСП коментира, че партията му иска да знае как \"Инерком\" ще внесе парите, които трябва да са собствен капитал и които, ако са 20 процента, каквито минимални условия посочи Захариев, означава, че става въпрос за 140 млн. лв., а фирмата купувач е с капитал от 50 хил. лв. и обороти от около 20 млн. лв.\r\n\tОсвен това \"Инерком\" трябва да осигури 1.2 млрд. лв. за изпълнение на неизпълнени ангажименти за изкупуване на енергийна инфраструктура от трети страни, посочи Ерменков и попита как Върбакова ще намери тези пари. Отговори на въпросите му обаче в откритата част на заседанието не бяха дадени.\r\n\tВ отговор на депутатски въпрос министърът на енергетиката в оставка Теменужка Петкова заяви, че никой от правителството не е знаел какъв ще бъде изходът от сделката за ЧЕЗ. Според нея обратът в позицията на правителството се дължи на ескалирането на напрежението по случая. По думите й Бойко Борисов не е имал друг полезен ход освен да проведе разговори за възможността държавата да има контролно участие по отношение на сделката.", "date": "2018.03.01", "title": "Върбакова се обяви за жертва на задкулисни игри"}
{"url": "http://www.mediapool.bg/putin-obeshta-dvoino-namalyavane-na-bednostta-i-razshiryavane-na-prostranstvoto-na-svobodata-news276203.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ годишното си обръщение към парламента в навечерието на новите президентски избори руският президент Владимир Путин очерта редица амбициозни икономически цели, обещавайки увеличаване на жизнения стандарт, подобряване на здравеопазването и образованието, изграждане на модерна инфраструктура в годишното си обръщение пред парламента.\r\n\t \r\n\tПутин постави за задача да се намали двойно равнището на бедността в страната през следващите шест години.\r\n\t \r\n\t\"Ние трябва да решим една от ключовите задачи в предстоящото десетилетие - да осигурим уверен, дългосрочен растеж на реалните доходи на гражданите, а за шест години да намалим най-малко два пъти равнището на бедността\", заяви той. И добави, че 20 милиона руснаци сега живеят под официалния праг на бедността, равняващ се на близо 180 долара месечно.\r\n\t \r\n\tРусия трябва да постигне технологичен пробив, за да положи основите на бъдещо успешно развитие, заяви държавният глава.\r\n\t \n\n\r\n\tПутин посочи, че страната трябва да вземе мерки за подобряване на здравеопазването и постави за цел очакваната средна продължителност на живота, в момента 73 години, да надхвърли 80 години през идното десетилетие.\r\n\t \r\n\tТой отбеляза нуждата да се насърчи развитието на обширните територии на Русия, обещавайки да удвои средствата за нови пътища и инвестиции и нови транспортни обекти и модерни комуникации.\r\n\t \r\n\t„Да разширим пространството на свободата“\r\n\tРуският президент Владимир Путин, който е на власт от близо две десетилетия и ще се бори за четвърти президентски мандат този месец, заяви, че страната трябва да укрепи демократичните си институции.\r\n\t \r\n\t\"За да вървим напред, за да се развиваме динамично, ние трябва да разширим пространството на свободата във всички сфери - да укрепим демократичните институции, местното самоуправление, структурите на гражданското общество, съдебната система, да бъдем страна, открита към света, с нови идеи и инициативи, заяви каза Путин в годишното си обръщение.\r\n\t \r\n\tРуският президент подчерта, че \"промените в света носят цивилизационен характер и мащабите на това предизвикателство изискват от нас също толкова силен отговор\".", "date": "2018.03.01", "title": "Путин обеща двойно намаляване на бедността и разширяване на \"пространството на свободата“"}
{"url": "http://www.mediapool.bg/mo-iska-oshte-edin-helikopter-za-da-se-otkazhe-ot-arbitrazha-za-kugar-ite-news276204.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенното министерство ще се опита да получи един нов хеликоптер от \"Еърбъс Хеликоптерс\" (бившата \"Юрокоптер\") в замяна на съдебните си претенции срещу компанията за неизпълнения договор с българското правителство, който бе сключен в далечната 2005 година, съобщи зам.-военният министър Анатолий Величков.\r\n\tСпоред МО това може да се окаже единственият шанс за правителството, тъй като според министерството имало вероятност то да загуби арбитража срещу фирмата и така да се наложи да покрие и правните разходи на \"Еърбъс Хеликоптерс\".\r\n\tЗатова военното министерство се надява да сключи извънсъдебно споразумение с компанията, с което тя да му предостави един цивилен хеликоптер за спасителни мисии в морето за сметка на неизпълнените дейности по договора.\r\n\tСтава въпрос за машина \"Долфин\" (Dolphin), която на практика се явявала цивилният вариант на вече закупените от фирмата военни хеликоптери \"Пантер\".\r\n\tВ момента работна група с представител и на икономическото министерство преговаря с фирмата.\n\n\r\n\tСпоред информация на Mediapool военното министерство  близо 2 млн. лева в делото, което трябваше да реши спорните въпроси по договора за покупката на 18 хеликоптера (12 \"Кугър\" и 6 \"Пантер) за малко над 383 млн. евро, сключен през 2005 година по време на правителството на Симеон Сакскобургготски.\r\n\tСделката с \"Юрокоптер\", която вече е ребрандирана като \"Еърбъс Хеликоптерс\", е един от символите за лошите управленски практики на МО.\r\n\tВ четвъртък заместник-военният министър Анатолий Величков съобщи пред депутатите от ресорната парламентарна комисия, че според анализ на юристите, ползван министерството, договорът е бил сключен на \r\n\tОсвен че близо 13 години МО не може да \"затвори\" казуса, то не използва и голяма част от придобитата техника заради липсата на средства да я поддържа.\r\n\t\r\n\tДоговорът бе подготвен от правителството на Симеон Сакскобургготски и сключен от следващия кабинет на Сергей Станишев (тройната коалиция) през 2005 г. Общата цена на поръчката, договорена с посредничеството на бизнесмена Николай Гигов, бе малко над 383 млн. евро.\r\n\tДоговорът обаче бе предоговорен \"на тъмно\" от първото правителство на ГЕРБ и бе отказана част от поръчката – последните три машини \"Пантер\". По-миналата година , че според Министерството на отбраната компанията не е доставила цялото договорено оборудване, забавила се е, а има проблеми и с изпълнението на офсета.\r\n\tВ края на 2015 г. България изпрати до Международния арбитражен съд при Международната търговска камара искане за арбитраж против \"Еърбъс Хеликоптерс\".\r\n\t\r\n\tМО вече е натрупало сериозни разходи около делото. Първо ведомството сключи договор за процесуално представителство и правни услуги с адвокатско дружество \"Симеонов и Дерменджиев\" за 1 375 516.61 лева с ДДС.\r\n\tОсвен това има над 76 хил. лева разходи за експерти. Платени за и 495 хил. лева за арбитражни такси и съответните банкови разноски.\r\n\tТака общите разходи по арбитражното дело на МО срещу \"Еърбъс Хеликоптерс\" от 2015 г. досега са точно 1 947 447.92 лева.\r\n\t\r\n\tМеждувременно военното министерство не успява да използва ефективно и придобитата техника заради лошото планиране и липсата на средства за поддържането й.\r\n\tСпоред неофициална информация към момента летят само 3-4 от 12-те Кугъра. Това обаче е много добра новина, като се има предвид, че в края на 2013 г. летеше само един.\r\n\tВоенноморските сили използват и двата останали хеликоптера \"Пантер\", след като по-рано тази година  в Черно море по време на учение.", "date": "2018.03.01", "title": "MO иска oще един хеликоптер, за да се откаже от арбитража за \"Кугър\"-ите"}
{"url": "http://www.mediapool.bg/ek-predlaga-dopalnitelni-dobrovolni-merki-sreshtu-nezakonno-sadarzhanie-v-internet-news276205.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи допълнителни мерки срещу разпространението на незаконно съдържание в интернет. Предвижда се тези мерки да бъдат прилагани доброволно от интернет платформите.\r\n\t\r\n\tМерките засягат съобщения, свързани с тероризъм, подстрекателство към омраза и насилие, сексуална злоупотреба с деца, пиратски стоки и случаи на нарушения на авторското право.\r\n\t \r\n\tКомисията предлага сигналите за нарушения, подадени от източници, доказали се като добросъвестни, да бъдат обработвани по-бързо. Комисията призовава доставчиците на интернет услуги да обменят опит за автоматизирани системи за премахването на съдържание.\r\n\t \r\n\tЗанапред ЕК настоява терористичното съдържание онлайн да се изтрива до час след постъпването на сигнал. Според комисията е необходимо въвеждането на средства за предотвратяване на повторната поява на вече отстранено съдържание.\n\n\r\n\t \r\n\tЕК предупреждава, че засега разчита на доброволното въвеждане и прилагане на тези мерки, но ако прецени за необходимо, може да предложи мерките да залегнат в законодателство.\r\n\t \r\n\tЕврокомисарят по цифровизацията Мария Габриел уточни, че засега 90 процента от незаконното съдържание, отстранено веднъж, се е появило повторно. Това, което е незаконно в живота, трябва да бъде извън закона и в интернет, коментира тя. По нейните думи комисията показва, че е способна да премине от думи към действия.", "date": "2018.03.01", "title": "ЕК предлага допълнителни доброволни мерки срещу незаконно съдържание в интернет"}
{"url": "http://www.mediapool.bg/shefat-na-bbr-ima-pismo-po-sdelkata-s-chez-no-e-golyamo-pravno-nishto-news276206.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзпълнителният директор на държавната Българска банка за развитие (ББР) Стоян Мавродиев в крайна сметка призна, че банката е изразила писмено готовност пред \"Инерком\" да рефинансира съществуващ заем на ЧЕЗ от Европейската банка за възстановяване и развитие като част от сделката за активите на чешката компания в България. Мавродиев заяви това на изслушване в парламента по случая с покупко-продажбата на българските активи на ЧЕЗ, но след дълго увъртане.\r\n\tШефът на ББР, за когото бе подчертано, че си прекратил командировка в чужбина заради изслушването в четвъртък, първоначално упорито защитаваше публично заявената на няколко пъти позиция на банката, че не е поемала ангажимент за кредит, нито е издавала гаранция за придобиването на ЧЕЗ от пазарджишката \"Инерком\" на Гинка Върбакова.  \r\n\t\"Не са разглеждани никакви документи от \"Инерком\". Нито един лев на ББР не е ангажиран в сделката\", декларира Мавродиев. Той дори обвини директно в лъка говорителя на ЧЕЗ в Прага, който потвърди пред български медии, че държавната ни банка е предоставила подкрепа за Върбакова. \"Потресаваща е тази манипулация от ЧЕЗ\", заяви шефът на ББР и нападна чешката компания, че не е проверила получените от \"Инерком\" документи.\r\n\tСлед като лидерката на БСП Корнелия Нинова го попита кой лъже – той или говорителят на ЧЕЗ и го посъветва \"да отидете в секретното деловодство, където има един хвърчащ лист, предоставен от премиера Бойко Борисов и да видите какво пише там за вашата банка\", Мавродиев все пак призна с половин уста, че е предоставено писмо за подкрепа на \"Инерком\".\r\n\tТой заяви, че банката не е имала контакт с \"ЧЕЗ груп\" (CEZ Group), но \"Инерком\" обаче се е обърнала към ББР със запитване дали би разгледала евентуално искане за рефинансиране на кредит на ЧЕЗ.\r\n\t\"Има издадено писмо, че ББР може да предостави такова финансиране, ако бъде поискано но след дю дилиджънс на кредитоискателя и решение на надзорния орган\", обяви Мавродиев и припомни, че за кредите от банката, надхвърлящи 5 млн. лв., трябва одобрение на представителите на надзора, назначени от собственика Министерството на икономиката.\r\n\t\"Подобна кореспонденция не е ангажираща и не е обвързващ документ\", отбеляза той  и допълни, че банката има издадени стотици хиляди подобни на писмото за \"Инерком\".\r\n\t\"Ако и останалите две банки (\"Уникредит Булбанк\" и Първа инвестиционна банка, за които чешки медии обявиха,че са част от структурата на финансиране на сделката) са били в подобна кореспонденция и при тях не е постъпило искане за заем, това е голямо правно нищо\", заяви Мавродиев.\r\n\tСпоред него бордът на \"ЧЕЗ груп\" манипулира чешкия премиер с информацията за казуса.\r\n\t\"ЧЕЗ не са си направили труда да се свържат с нас и да ни попитат, макар това да е стандартна процедура\", продължи Мавродиев.\r\n\tЧешката компания обаче преди да подпише с Върбакова обяви, че прави , предоставени от предпочетения купувач. След което вече бе обявено името на \"Инерком\".\r\n\tВ секретния документ за финансирането на \"Инерком\" в сделката за активите на ЧЕЗ в България, който премиерът Бойко Борисов твърди http://www.mediapool.bg/borisov-razkri-moshenichestvo-i-zagovor-v-sdelkata-za-chez-news276092.html , че получил от Прага след разговора с чешкия си колега, като кредитори са посочени Уникредит Булбанк и Първа инвестиционна банка - съответно със 180 млн. евро и 80 млн. евр , а ББР фигурира със заявената готовност да рефинансира заема на ЧЕЗ от ЕБВР в размер на 65 млн. евро. Освен това се вижда, че Върбакова е договорила търговско финансиране с две руско-грузински офшорни компании в общ размер 67 млн. евро, а \"Инерком\" ще участва с 20 млн. евро.\r\n\tНадзорът на чешката компания ЧЕЗ одобри сделката преди седмица след щателна проверка на документите по финансирането й.\r\n\tПроблемът с ББР е този, че ангажирането на държавната банка се тълкува като подкрепа на българското правителството за сделката, каквато то категорично отрича.\r\n\tНещо повече, премиерът Бойко Борисов съзря в покупко-продажбата между ЧЕЗ и Върбакова  \"ювелирна акция\" срещу правителството. Преди два дни той се възмути, че като питал Мавродиев, той отрекъл да е издавал писмо.\r\n\tИменно писмото от ББР за \"Инерком\" пък бе изтъкнато от БСП като аргумент, че правителството и Борисов стоят зад сделката, която ще бъде финансирана с пари на българските данъкоплатци.\r\n\tПоради това Стоян Мавродиев декларира, че премиерът или друг член на правителството не са влияли върху дейността на банката по никакъв начин, както и че нито един лев от банката не е ангажиран със сделката за ЧЕЗ.\r\n\t\"Надявам се депутатите, които вероятно за да бъдат активни участници в политическия дебат, отправиха квалификации, че банката е излъгала, да ревизират позицията си\", каза още Стоян Мавродиев, визирайки БСП.\r\n\tКазаното от него обаче засили увереността на Корнелия Нинова в обратното. \" В основата на сделката стои правителството на Бойко Борисов\", заяви тя.\r\n\t\"Г-н Мавродиев, затова сте тук, защото сте единствената държавна банка, не е вярно, че не сте длъжни да информирате правителството за дейностите си\", обърна се Нинова към Мавродиев.\r\n\tБойко Борисов твърдеше, че правителството нищо не знае, а току що директорите на ДАНС и Държавната агенция \"Разузнаване\" (ДАР) обявиха, че следят сделката от 2010 г.\", възмути се Нинова. \"Изводът е, че правителството е знаело, службите са си свършили работата\", допълни тя. Двамата шефове на службите обаче по-късно уточниха, че ДАР дала данните на ДАНС, а тя на съветник на Борисов, който обаче не бил запознат с информациите.\r\n\t \r\n\tТри милиона българи трябва да стоим и да чакаме дали Гинка Върбакова ще се поддаде на политическия шантаж да си прехвърли акциите на държавата, продължи  поддаде на политическия шантаж или не, обобщи лидерката на социалистите обрата около покупко -продажбата на \"ЧЕЗ -България\" от тази сутрин, когато премиерът поиска, а Върбакова се съгласи държавата да получи контролния дял в продаваните активи на ЧЕЗ.", "date": "2018.03.01", "title": "Шефът на ББР: Има писмо по сделката с ЧЕЗ, но е \"голямо правно нищо\""}
{"url": "http://www.mediapool.bg/telefonnata-palata-v-sofiya-mozhe-da-bade-nadstroena-news276207.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният архитект на София Здравко Здравков е одобрил работен устройствен проект за надстрояване с 1 етаж на сградата на Телефонната палата в столицата. Сградата е собственост на компанията \"НГ Пропърти\", собственост на хазартния бос Васил Божков.\r\n\tСградата на ул. \"Гурко\" има шест етажа с разгъната застроена площ от 13 400 кв.м и още 3000 кв.м подземно ниво, а прилежащият терен е 4100 кв.м. От \"НГ Пропърти\" искат та да бъде надсроена с един етаж. за целта са представили съгласие и от Министерството на културата, тъй като сградата е паметник на културата, а е и в зона, в която всяко застрояване трябва да се съгласува с ведомството.\r\n\tТова става ясно от документите за одобрението на работния устройствен план, който трябва да покаже колко висока ще е сградата след надстрояването и дали отговаря на нормите за тази част на центъра. Според заключението на главния архитект предложения проект влиза в параметрите на зоната, които предвиждат максимална височина от 27.5 метра. Според графичната част сградата трябва да \"порасне\" с 4.5 метра.\r\n\tЗа одобрението на работния устройствен план съобщиха от организацията \"Спаси София\", които се обявиха срещу проекта. \"Това е поредният паметник на архитектурата, който ще бъде обезобразен от неспирната алчност на мастити бизнесмени, мислещи си, че всичко им е позволено\", смятат от организацията.\r\n\tСпоред тях сградата трябва да има по-висок статут на защита, тъй като в момента е със статут \"само за сведение\". \"Защо категорията за защита е само \"за сведение\", тоест най-ниската, въпреки че това е първата телефонна палата в страната, построена 1938 г. - 1939 г.?\", пише в становището на \"Спаси София\". Те се обръщат към ръководството на общината и към министъра на културата да спрат \"това безумие\".", "date": "2018.03.01", "title": "Телефонната палата в София може да бъде надстроена"}
{"url": "http://www.mediapool.bg/nai-malko-54-stanaha-zhertvite-na-studa-v-evropa-news276208.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСибирският студ, обхванал в последните дни Европа, взе най-малко 54 жертви, а обилните снеговалежи парализираха летищата и пътното движение, предаде Франс прес.\r\n\t \r\n\tПо данни на АФП починалите вследствие на студовете са най-много в Полша - 21 души. В Чехия жертвите са шест, в Литва - пет, във Франция и в Словакия - по четири, най-малко три в Испания, по две в Румъния, Сърбия и Словения, и по един човек в Холандия, Англия и Швеция. Много от починалите са бездомници.\r\n\t \r\n\tГоворителка на полското правителство каза за АФП, че с регистрираните в последните 24 часа жертвите на лошото време в страната от ноември досега са 61 души.\r\n\t \r\n\tНа Балканите метеоролозите очакват повишаване на температурите, но в някои планински райони на Босна изминалата нощ беше леденостудена.\r\n\t \r\n\tКато пряко следствие от студената вълна руската компания \"Газпром\" обяви, че е счупила нов рекорд, за седми пореден ден, изнасяйки 695,1 милиона куб. м газ за Европа и Турция.\r\n\t \n\n\r\n\tЗаради приближаващата буря Емма, която се очаква да донесе най-силните снеговалежи в Ирландия от 1982 г., хората се тълпят в супермаркетите, за да се запасят с провизии. Летището в Дъблин ще е временно затворено по-късно в четвъртък.\r\n\t \r\n\tЧервена степен на тревога беше обявена в югозападна Англия и Южен Уелс. Според метеоролозите снежната покривка там може да надхвърли 50 см. Очакват се и бурни ветрове. Летището в Глазгоу остана затворено до днес на обяд, а полетите от шотландската столица Единбург имаха значителни закъснения.\r\n\t \r\n\tБлизо 11 000 домакинства в Южна Франция днес останаха без ток заради обилните снеговалежи, предаде телевизия Бе Еф ЕМ.\r\n\t \r\n\tВ 37 френски департамента е въведена оранжева степен на тревога, както заради снеговете, така и заради поледици и възможни наводнения.\r\n\t \r\n\tВ резултат на най-силните снеговалежи за последните 30 години в департамент Еро движението по автомагистрала А-9 в посока към Испания беше напълно блокирано и няколкостотин души бяха принудени да прекарат нощта в колите си. Снегът парализира обществения транспорт в град Монпелие.\r\n\t \r\n\tОт студ и снегове е обхваната и Северна Италия. Телевизия \"РАИ нюз 24\" съобщи днес за обилни валежи от сняг във Флоренция, Милано, Генуа, Торино, Болоня, Парма и голяма част от област Венето. Снеговете затрудняват работата на железниците.\r\n\t \r\n\tДоста необичайна гледка са покритите със сняг плажове на тиренското и адриатическото крайбрежие. В много райони температурите са с 10-12 градуса по-ниски от средиземноморските норми.", "date": "2018.03.01", "title": "Най-малко 54 станаха жертвите на студа в Европа"}
{"url": "http://www.mediapool.bg/obshtini-vzimat-oshte-100-miliona-evro-po-selskata-programa-news276209.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНови 100 милиона евро ще бъдат разпределени по Програмата за развитие на селските райони между общини. Втората и последна покана за набиране на проекти по мярката за основни услуги и обновяване на селата в селските райони се очаква да бъде отворена до 8 март тази година. Това стана ясно от изказването на министъра на земеделието Румен Порожанов по време на общото събрание на Националното сдружение на общините в България (НСОРБ), което се проведе в сряда.\r\n\tПоловината от средствата ще отидат за строителство и рехабилитация на улици и тротоари.\r\n\tПо 10 млн. евро са предвидени за изграждане и обновяване на площи за широко обществено ползване, за ремонт и оборудване на общински сгради и за спортна инфраструктура.\r\n\tОстаналите средства са разпределени за ремонт и оборудване на училища и професионални гимназии (7.5 млн. евро), на детски градини (5 млн. евро) и за изграждане на физкултурни салони в селските училища (7.5 млн. евро).\r\n\tЗа първи път проектите ще бъдат подавани електронно, през системата ИСУН, а срокът за кандидатстване ще е 120 дни, каза Порожанов. Той призова кметовете да са много внимателни при изготвянето на документацията, защото корекции няма да бъдат възможни след затварянето на приема.\r\n\tЗемеделският министър призова общините да участват в разяснителната кампания, която е започнала министерството съвместно с Държавен фонд \"Земеделие\".\r\n\tПредстоят срещи в градовете Враца (2 март 2018 г.), Велико Търново (7 март 2018 г.) и Стара Загора (12 март 2018 г.).\r\n\tКметове казаха, че от особено значение е постоянния диалог и координация на усилията за отстояване на максимално благоприятна за българските общини подкрепа по линия на бъдещата обща селскостопанска политика.\r\n\tОт особена важност е защитата на достатъчен ресурс по втория й стълб и на средствата по подхода на воденото от общностите местно развитие (ВОМР).\r\n\tРумен Порожанов увери кметовете, че индикациите, които се получават по време на българското председателство на съвета на ЕС е, че общата селскостопанска политика ще запази своето адекватно финансиране.\r\n\tПрез настоящия програмен период (2014 – 2020 г.) общата селскостопанска политика е с най-голям бюджет - около 400 милиарда евро, което е 39% от Многогодишната финансова рамка. Еврокомисията предложи три варианта след 2020 г. Първият сценарий е запазване на сегашното ниво на финансиране от около 400 милиарда евро. Вторият е намаляване на подкрепата с 30%. При този сценарий средният приход за ферма може да падне с повече от 10% в редица държави членки, като се усещат по-осезаеми загуби в определени сектори. Такова намаление би представлявало около 120 милиарда евро или 11% от бюджета на ЕС. Третият сценарий е намаляване на подкрепата за ОСП с 15%, което представлява около 60 милиарда евро или 5.5% от бюджета на ЕС.", "date": "2018.03.01", "title": "Общини взимат още 100 милиона евро по селската програма"}
{"url": "http://www.mediapool.bg/ananiev-obeshta-dvoen-byudzhet-za-razplashtane-s-chuzhdite-zdravni-kasi-dogodina-news276210.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ бюджета на здравната каса за следващата година ще бъдат предвидени двойно повече средства за разплащане с чуждите здравни фондове за лечение на българи в ЕС, а до три години задълженията трябва да бъдат изчистени. Това обяви здравният министър Кирил Ананиев в четвъртък пред депутатите от парламентарната здравна комисия.\r\n\tТой обяви, че дълговете на Националната здравноосигурителна каса (НЗОК) към чуждестранните й партньори към края на януари са общо 271.2 млн. лева, от които просрочените задължения над 18 месеца възлизат на 133.1 млн. лева. В същото време касата разполага със 73 млн. лева в бюджета си за тази година по това перо.\r\n\t, каза Ананиев.\r\n\tТой съобщи, че към края на 2018 година просрочените задължения се очаква да достигнат 210 млн. лева.\r\n\t, заяви Ананиев.\n\n\r\n\t, заяви той.\r\n\tВ същото време той коментира, че има допуснати сериозни пропуски в системата за документооборота и в процедурите за обработка на исковете за плащане към нашите чуждестранни партньори по вина на оперативното ръководство на НЗОК.\r\n\t, заяви той.\r\n\tАнаниев съобщи, че на управителя на НЗОК е възложен анализ на разходите за лечение на българи в ЕС, който трябва да е готов до 15 март, след което ще бъде представен.\r\n\t\r\n\tПред депутатите Ананиев загатна и каква е философията на разработвания от него и екипа му нов здравноосигурителен модел.\r\n\t.", "date": "2018.03.01", "title": "Ананиев обеща двоен бюджет за разплащане с чуждите здравни каси догодина"}
{"url": "http://www.mediapool.bg/zadarzhanite-ekskmetove-na-pernik-oshtetili-obshtinata-s-12-mln-lv-tvardi-prokuraturata-news276170.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадържаните преди ден бивши кметове на Перник Иван Иванов и Илинка Никифорова са ощетили общината с над 1.2 млн. лв., обяви в четвъртък говорителят на главния прокурор Румяна Арнаудова.\r\n\tДвамата бяха арестувани при съвместна акция на държавното обвинение и новата антикорупционна комисия в сряда.\r\n\tСпоред разследващите Иванов и Никифорова умишлено са отклонили общинските средства в полза на частна фирма, за която няма доказателства, че изобщо е извършила сметосъбиране в града, за каквото са ѝ платени парите. В същото време друга компания също е била ангажирана с тази дейност.\r\n\tПо думит на Арнаудова временно изпълняващата длъжността на кмет през 2014 г. Илинка Никифорова е свикала кризисен щаб в Перник без да е налице криза или бедствие. Установено е, че дори не е имало опасност от биологично заразяване на населението. Целта е била да бъде облагодетелствана въпросната фирма без да се провежда обществена поръчка.\r\n\t„По този начин без да е налице бедствие са създадени условия да се разплати общината в полза на едно търговско дружество, което според нас не е извършило, каквото и да е действие по сметоизвозване и сметопочистване“, обясни Арнаудова пред БНТ.\n\n\r\n\tТя уточни, че кръгът на обвиняемите по това разследване не е изчерпан, тъй като продължава събирането на доказателства и е възможно да се стигне и до други обвинения. Засега основните доказателства на прокуратурата са доклад на Агенция за държавна финансова инспекция, свидетелски показания, както и иззети от общината документи.\r\n\tЗасега обвиняемите Иван Иванов и Илинка Никифорова оказват да дават обяснения пред разследващите. Те са привлечени към наказателна отговорност за неизгодна сделка, но прокуратурата има съмнения и за документни престъппления.", "date": "2018.03.01", "title": "Задържаните екскметове на Перник ощетили общината с 1.2 млн. лв., твърди прокуратурата"}
{"url": "http://www.mediapool.bg/poreden-shef-na-komunikatsiite-v-beliya-dom-podade-ostavka-news276171.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДиректорката на комуникациите на Белия дом Хоуп Хикс - един от най-отдавнашните и близки съветници на американския президент Доналд Тръмп, внезапно обяви, че възнамерява да се оттегли, разтърсвайки Западното крило, засегнато от вътрешни смутове и разрастващото се разследване за Русия.\r\n\tГоворителката на Белия дом Сара Сандърс заяви, че не е ясно кога точно Хикс ще предаде функциите си. \r\n\tСандърс уточни, че оставката не е свързана с показанията на Хикс пред членове на комисията по разузнаване към Камарата на представителите на Конгреса по разследване за евентуалната намеса на Русия в изборите в САЩ през 2016 г.\r\n\tХикс беше и говорителка на Тръмп по време на предизборната му кампания. Във вторник тя отговори на въпроси за кампанията и за преходния период до встъпването на Тръмп в длъжност през януари 2017 г., но отказа да обсъжда ролята си в управлението.\r\n\tВ. \"Ню Йорк таймс\" съобщи, че Хикс е заявила пред колеги, че е постигнала това, което е смятала за възможно на поста си.\n\n\r\n\t\"Хоуп е фантастична и свърши прекрасна работа\", заяви Тръмп, коментирайки решението й, и добави, че тя ще му липсва.\r\n\t\"Убеден съм, че в бъдеще отново ще работим заедно\", добави държавният глава на САЩ.\r\n\tОт своя страна Хикс заяви, че няма думи, с които да изрази благодарността си към президента, без да коментира причините за оттеглянето си.\r\n\t29-годишната Хикс в бивш модел и започна да работи за Тръмп преди той да обяви кандидатурата си за президент. Тя беше негов доверен човек в продължение на три години, като оформяше имиджа му, управляваше настроенията му и го съветваше по почти всички въпроси, отбелязва \"Вашингтон пост\".\r\n\t \r\n\tС оставката си обаче тя стана и четвъртият човек, заемал поста директор на комуникациите в Белия дом, откакто Тръмп е президент. В началото тя трябваше да заема длъжността, докато екипът на Тръмп търси постоянно назначение.\r\n\t \r\n\tТя имаше значително влияние във Вашингтон, беше изключително предана на своя началник, който се отнасяше към нея почти като към своя дъщеря, и се очакваше да продължи да работи за Тръмп до края на президентството му, а вероятно и след това.\r\n\t \r\n\tНо нейните специални отношения с Тръмп я впримчиха в разследването на специалния прокурор Робърт Мълър за руска намеса в американските избори през 2016 г. и евентуално възпрепятстване на правосъдието от президента. \r\n\t \r\n\tОбявената оставка на Хикс, макар и изненадваща, едва ли може да бъде определена като нещо необичайно за правителството на Тръмп, в което постоянно цари хаос.\r\n\t \r\n\tИ все пак нейното напускане изглежда по-значително от това на някои други хора. То идва в момент, когато Белият дом е обхванат от нов смут.\r\n\t \r\n\tСлед оставката на Хикс, Тръмп ще бъде заобиколен от само неколцина верни хора извън своето семейство. А противоречията около неговия зет Джаред Къшнър, който наскоро загуби достъпа си до строго секретна информация, го поставят в по-слаба позиция да изпълнява задачите си, коментира \"Вашингтон пост\".\r\n\t \r\n\tХикс обяви намерението си да напусне, след като даде показания пред конгресна комисия, по време на които каза, че при работата си в Белия дом понякога от нея се е изисквало да говори безобидни лъжи, но никога не е лъгала за нещо, свързано с разследването за руска намеса в изборите в САЩ през 2016 г., посочва в. \"Ню Йорк таймс\".\r\n\t \r\n\tСътрудници на Белия дом казаха, че решението й да се оттегли не е свързано с явяването й пред комисията. По думите им тя заявила по-рано, че планирала да напусне отчасти защото никога не харесвала Вашингтон.\r\n\t \r\n\tОттеглянето й ще съвпадне с напускането на други хора, близки до семейството на Тръмп в Белия дом. Политическият съветник Рийд Кордиш напуска поста; прессътрудникът Джош Рафел също си тръгва; а Дина Пауъл, която беше заместник-съветник по националната сигурност, се оттегли преди няколко седмици, отбелязва американското издание.\r\n\t \r\n\tКогато Хикс обяви оставката си, беше изтъкнато, че тя е била най-дълго задържалият се на поста директор на комуникациите на Белия дом при управлението на Тръмп. През първата си година като президент Тръмп е имал толкова директори на комуникациите колкото Джордж У. Буш през двата си четиригодишни мандата.\r\n\t \r\n\tАнализ на института \"Брукингс\" показва, че в управленския екип на Тръмп е имало рекорден брой напускания - два пъти повече отколкото в администрацията на Роналд Рейгън, посочва британският в. \"Гардиън\".", "date": "2018.03.01", "title": "Пореден шеф на комуникациите в Белия дом подаде оставка"}
{"url": "http://www.mediapool.bg/vazmozhnostta-si-tszinpin-da-stane-pozhiznen-prezident-bezpokoi-ostanaliya-svyat-news276172.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед няколко дни китайският президент Си Цзинпин ще получи възможността да се задържи на власт до края на живота си. Това е потенциален фактор за безпокойство за останалия свят, въпреки че въздействието върху отношенията със Запада остава трудно предсказуем, смятат анализатори.\r\n\t \r\n\tКитайската комунистическа партия (ККП) тези дни призова да бъде променена конституцията и да се премахне ограничението от два петгодишни президентски мандата. Това би позволило на Си, който стана президент през 2013 г., да се задържи на този пост и след 2023 г.\r\n\t \r\n\t\"Вече разполага с огромна власт, но не е ясно как смята да я използва\", обобщава Кери Браун, директор на института \"Лау Чайна\" към лондонския Кралски колеж.\n\n\r\n\t \r\n\t\"Ако целта е да се отговори на предизвикателствата пред Китай, тогава това е положително. Иначе има риск да е изключително проблемно\", каза той.\r\n\t \r\n\tВъзходът на Пекин понякога поражда тревога заради териториалните му претенции в Южнокитайско море, откриването през 2017 г. на първата му военна база в чужбина (в Джибути) и растящото му влияние на Запад.\r\n\t \r\n\tСи Цзинпин задвижи една от най-големите търговски и инфраструктурни програми в историята: \"Новите пътища на коприната\". Проект на стойност 1000 милиарда долара, който поражда голям интерес, но и подозрение за китайските намерения.\r\n\t \r\n\tВ Китай перспективата за безсрочно президентско управление на Си Цзинпин бе приветствана от официалния печат като гаранция за стабилност.\r\n\t \r\n\t\"Ако той ръководи страната в много дълъг период, отношенията с чужбина ще са стабилни и предсказуеми\", изтъква У Синбо, експерт по американска политика в университета \"Фудан\" в Шанхай.\r\n\t \r\n\t\r\n\t \r\n\tПремахването на ограничението на броя мандати много вероятно ще бъде прието от подчиненото на ККП Общокитайско събрание на народните представители, китайският парламент, чиято годишна сесия започва в понеделник.\r\n\t \r\n\tВ Русия, където президентът Владимир Путин се е закотвил на държавния връх от 17 години, реакциите като цяло са били положителни според експерта от института \"Карнеги\" в Москва Александър Габуев.\r\n\t \r\n\tНякои местни наблюдатели изразиха безпокойство от възможно завръщане на авторитаризма в Китай, но Кремъл смята, че \"задържането на Си на власт след 2023 г. е нещо хубаво\", особено в момент, когато \"отношенията със Запада се влошават все повече с всеки следващ месец\", смята Габуев.\r\n\t \r\n\tОткакто Доналд Тръмп бе избран за президент на САЩ, Пекин се опитва да запълни празнотата, която остави Вашингтон с оттеглянето си от търговски договори и Парижкото споразумение за климата.\r\n\t \r\n\t\"Получаването на разрешение да станеш пожизнен автократ от изцяло подчинен на режима законодателен орган обаче не е нещо, което може да спечели уважението на ръководителите на демократични страни\", смята Орвил Шел от института \"Ейжа съсайъти\" в Ню Йорк.\r\n\t \r\n\tЕдин свръхсилен Си Цзинпин може да бъде приет лошо от Австралия, Нова Зеландия или САЩ, където засилващото се влияние на Пекин вече тревожи мнозина конгресмени.\r\n\t \r\n\t\r\n\t \r\n\tЗапитан по този въпрос, Белият дом се измъкна с думите, че решението \"принадлежи на Китай\".\r\n\t \r\n\tКитайският президент вероятно ще се държи по-твърдо във външната политика, предрича анализаторката Бони Глейзър от Центъра за стратегически и международни изследвания във Вашингтон.\r\n\tОчаква се при тази своя неоспорима власт Си Цзинпин да бъде все по-заобиколен от угодници, които няма да смеят да проявяват инакомислие.\r\n\t \r\n\t\"Малко вероятно е да получи балансирани и обективни мнения и съвети. Може да стане жертва на предоверяване\", безпокои се Глейзър.\r\n\t \r\n\tТова може например да доведе до \"още по-силно\" предявяване на териториалните претенции на Пекин към съседите му в Южнокитайско море (Виетнам, Филипините, Малайзия) и Източнокитайско море (Япония), смята тя.\r\n\t \r\n\tУдължаването на мандата \"поражда още повече тревоги за Китай и намеренията му в чужбина. Всички ще изтълкуват ставащото като превръщането на Си в диктатор. Което прави Китай още по-плашещ\", подчертава Ерик Хъндман, специалист по международни отношения в Нюйоркския университет в Шанхай.", "date": "2018.03.01", "title": "Възможността Си Цзинпин да стане пожизнен президент безпокои останалия свят"}
{"url": "http://www.mediapool.bg/detskoto-otdelenie-na-smolyanskata-bolnitsa-zatvarya-zaradi-lipsa-na-kadri-news276173.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПедиатрично отделение на многопрофилната болница “Д-р Братан Шукеров“ в Смолян ще бъде затворено временно поради невъзможност да осъществява дейност. Причината за създалата се ситуация е липса на лекари и невъзможността да се покрие месечния график, съобщиха от лечебното заведение.\r\n\tЗа ситуацията са уведомени министъра на здравеопазването, регионалната здравна инспекция и районната здравно-осигурителна каса.\r\n\tОт болницата посочват, че наскоро са се пенсионирали началник отделението и още един лекар, другите специалисти са в отпуск по майчинство, във временна нетрудоспособност и в полагаем годишен отпуск.\r\n\t“Известен е проблемът с липсата на педиатри в национален мащаб, като за региона на Смолян в момента той е изключително тежък. През месеците декември, януари и февруари  отделението продължи да работи с лекари от други лечебни заведения.  Възникналата ситуация е обсъждана от Съвета на директорите. Въпреки положените  усилия и водените  разговори с голям брой педиатри, не е възможно да подсигурим достатъчен брой лекари съгласно изискванията  на медицински стандарт по педиатрия“, коментира изпълнителният директор на болницата д-р Марин Даракчиев.\r\n\tЗа спешните случаи приемното спешно отделение продължава да работи и пациентите ще бъдат обслужвани съгласно стандарта. Тези, на които се налага стационарно лечение, ще бъдат насочвани към най-близкото лечебно заведение на територията на област Смолян, с разкрито отделение по педиатрия от първо ниво на компетентност, т.е. болницата в Мадан.\n\n\r\n\tРъководството на болницата се надява с подписването на Новия рамков договор да се приложи текста от чл. 263 на НРД 2018, който дава възможност на общопрактикуващи лекари със специалност, различна от обща медицина да сключват договор с болницата.\r\n\tНа територията на община Смолян и областта  работят много общопрактикуващи лекари със специалист “Педиатрия“ и по този начин би било възможно да се реши проблемът при тяхно съдействие.\r\n\tРъководството на болницата изразява огромното си съжаление за създаденото неудобство за пациентите и продължава да работи за решаване на проблема.", "date": "2018.03.01", "title": "Детското отделение на смолянската болница затваря заради липса на кадри"}
{"url": "http://www.mediapool.bg/rusiya-mozhe-da-prekrati-satrudnichestvoto-s-evropeiskiya-sad-za-pravata-na-choveka-news276174.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия обмисля да излезе от Европейската конвенция за правата на човека и да прекрати сътрудничеството с Европейския съд за правата на човека, съобщи агенция РИА Новости, като се позовава на правителствени източници, съобщи Ройтерс.\r\n\t \r\n\tСпоред неназованите източници причината за това намерение се дължи на факта, че много от решенията на съда са в разрез с интересите на Русия.", "date": "2018.03.01", "title": "Русия може да прекрати сътрудничеството с Европейския съд за правата на човека"}
{"url": "http://www.mediapool.bg/povecheto-amerikantsi-smyatat-che-tramp-e-rasist-news276175.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад половината граждани на САЩ, включително повечето латиноамериканци и афроамериканци, смятат, че президентът Доналд Тръмп е расист, съобщи Асошиейтед прес.\r\n\t \r\n\tПроучването на АП и Националния център за изследване на общественото мнение (NORC) показва, че над половината граждани смятат, че неговата политика е влошила положението на латиноамериканците и мюсюлманите.\r\n\t \r\n\tБлизо половината смятат, че политиката на Тръмп е влошила и положението на афроамериканците.\n\n\r\n\t \r\n\tОбщо 57 на сто от всички възрастни, включително 8 от 10 афроамериканци, три четвърти от латиноамериканците и близо половината от белите, смятат Тръмп за расист. 85 на сто от привържениците на Демократическата партия са съгласни с това твърдение, но само 21 на сто от привържениците на Републиканската партия го приемат.\r\n\t \r\n\tБлизо половината американци, включително две трети от афроамериканците, смятат, че междурасовите отношения в САЩ са се влошили през последната година.", "date": "2018.03.01", "title": "Повечето американци  смятат, че Тръмп  е расист"}
{"url": "http://www.mediapool.bg/rumen-radev-bulgaria-ima-interes-i-neobhodimost-ot-dostavki-na-ruski-gaz-prez-cherno-more-news276176.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tБългария има стратегически интерес да получава руски газ чрез газопровод по дъното на Черно море, който излиза на българска територия, казва българският президент Румен Радев в интервю за ТАСС. \r\n\t\r\n\t\t \r\n\t\r\n\t\tТой посочва, че по време на последното посещение на президента на Сърбия Александър Вучич двамата са обсъдили тази тема и Вучич също е подкрепил идеята за получаване на руски газ през България.\r\n\t\r\n\t\t \r\n\t\r\n\t\t\"Разбира се, ние напълно разбираме желанието на руската страна да има железобетонни гаранции, че българската позиция по този въпрос няма да се променя в течение на няколко години. Но стратегическата необходимост от преки доставки на руски газ в България е налице и моята позиция по този въпрос е еднозначна\", добавя Радев.\n\n\r\n\t\r\n\t\t \r\n\t\r\n\t\tПрезидентът на България отбелязва и други сфери от взаимен интерес, в които сътрудничеството между двата страни се развива активно. Като пример според него могат да се посочат туризмът и търговията с недвижими имоти, но има и огромен неизползван потенциал.\r\n\t\r\n\t\t \r\n\t\r\n\t\tВ интервюто Румен Радев изразява надежда, че българската селскостопанска продукция ще се върне на руския пазар. Президентът отбелязва и големите възможности на българските строителни компании.\r\n\t\r\n\t\t \r\n\t\r\n\t\tТой посочва, че България се утвърждава като един от Ай Ти-секторите в Европа и тук също може да се развива съвместно сътрудничество. Държавният глава изтъква и стратегическото значение на туризма, приходите от който по думите му надхвърлят 10 процента от брутния вътрешен продукт (БВП) на страната.\r\n\t\r\n\t\t \r\n\t\r\n\t\tБългарският президент обръща внимание и на предимствата за руските туристи в България, които според него са предпочитани гости, за което допринася близостта на езиците и духовните връзки между нашите народи.\r\n\t\r\n\t\t \r\n\t\r\n\t\tРазбира се, допълва той, правим всичко възможно на руските туристи да им е по-лесно, когато поискат да пътуват до България. \r\n\t\r\n\t\t \r\n\t\r\n\t\t\"България е много привлекателна туристическа страна, това е вярно, и туристите у нас могат да се наслаждават на широк спектър приключения и впечатления и,разбира се, на пълноценна почивка\", добавя Румен Радев.\r\n\t\r\n\t\t \r\n\r\n\tОтношенията между България и Русия трябва да се развиват и да вървят напред, заявява още българският президент.\r\n\t \r\n\t\"Връзките между нашите народи са живи, особено на чисто човешко, емоционално, културно и религиозно равнище. Но в политически и икономически план тези отношения бяха подкопани по времето на прехода. Мисля, че нашите връзки трябва да се развиват, да се придвижват напред\", казва Радев.\r\n\t \r\n\tПред ТАСС той повтаря старата си теза, че \"еврофилията не означава русофобия\". \r\n\t \r\n\tРадев отбелязва, че \"опитите за политическа изолация на Русия не носят изгоди за нито една от страните\".\r\n\t \r\n\tПо повод предстоящата 140-годишнина от подписването на Санстефанския мирен договор Радев казва, че договорът е \"възкресил България\" в границите, за които са мечтали възрожденците. И добавя, че Берлинският договор и \"целият 20-и век\" са изменили границите на Балканите и сега много хора с българско самосъзнание живеят извън пределите на своята родина. \r\n\t \r\n\t\"За тези 140 години имаше немалко опити за ревизиране на историята, вкл. и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа\", констатира президентът на България. \r\n\t \r\n\tТой напомня, че България е дала на славянските народи писменост и се гордее с това свое постижение. Според него най-силните връзки между българския и руския народ са духовните и затова \"те ще преживеят всяка политическа зима\". \r\n\t \r\n\tРадев вече договори с премиера Бойко Борисов следващият български посланик в Москва да е секретарят му по външна политика Атанас Кръстин.\r\n\t \r\n\tЗадълбочаването на българо-руските отношения бе един от основните приоритети в президентската кампания на Радев. Той многократно се обяви за вдигане на европейските санкции срещу Русия, наложени незаконната анексия на Крим и ролята й в Източна Украйна, но правителството се придържа към общите решения на ЕС по този въпрос. \r\n\t \r\n\tРадев покани и руския президент Владимир Путин да посети България точно по време на ротационното ни председателство на ЕС, но впоследствие обясни, че той няма да може да дойде заради президентските избори в Русия през март. \r\n\t \r\n\tКога ще има визита на Путин – и по-важно, какви договорености ще бъдат постигнати по време на това посещение, все още не е известно, но при всички случаи това ще е една от задачите на президентския пратеник Кръстин.", "date": "2018.03.01", "title": "Румен Радев: България има интерес и необходимост от доставки на руски газ през Черно море"}
{"url": "http://www.mediapool.bg/771-mln-lv-e-izlishakat-v-byudzheta-kam-fevruari-news276198.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзлишъкът в бюджета към края на февруари се очаква да бъде 771 млн. лв., съобщи Министерството на финансите.\r\n\tЗа сравнение, към 31 януари 2018 г. хазната бе на \"плюс\" 1.1 млрд. лв., а към февруари 2017 г. излишъкът възлизаше на 831 млн. лв., тоест с около 60 млн. лв. повече в сравнение с тази година.\r\n\tПриходите и помощите към февруари 2018 г. се очаква да бъдат в размер на 6.2 млрд. лв., като спрямо февруари 2017 г. се отбелязва ръст от 470 млн. лева. Нарастването е при данъчните и неданъчните приходи, които се увеличават със 716 млн. лв. (13.2 %), докато постъпленията от помощи са по-ниски.\r\n\tРазходите на бюджета към февруари 2018 г. са в размер на 5.4 млрд. лв., което е с около 500 млн. лв. повече в сравнение със същия период на миналата година. Увеличението се дължи основно на по-високия размер на здравните и социалните плащания, например разходите за пенсии, а също и по-високите средства за заплати на учителите, военните, полицаите и др.\r\n\tКъм 31 януари 2018 г. данъчно-осигурителните постъпления са с 464 млн. лв. или 16.1% по-високи в сравнение със същия месец на миналата година, сочи още статистиката на МФ. При преките данъци ръстът е огромен – със 123 млн. лв. или 43.6% повече спрямо 2017 г. Постъпленията от ДДС се увеличават със 155 млн. лв. или 12.1 на сто. Приходите от акцизи са в размер на 700 млн. лв., което е с около 57 млн. лв. повече в сравнение с първия месец на 2017 г.\n\n\r\n\tПриходите от осигуровки през първия месец на годината нарастват със 105 млн. лв. или 17.2 на сто спрямо януари 2017 г.\r\n\tБюджетните разходи през януари 2018 г. са били в размер на 2.5 млрд. лв., което е с около 100 млн. лв. повече в сравнение със същия месец на миналата година.\r\n\tРазмерът на фискалния резерв към края на януари 2018 г. е 11.2 млрд. лв., в т. ч. 9.8 млрд. лв. депозити в БНБ и банки и 1.4 млрд. лв. вземания от фондовете на ЕС.", "date": "2018.03.01", "title": "771 млн. лв. е излишъкът в бюджета към февруари"}
{"url": "http://www.mediapool.bg/lichni-lekari-protestiraha-pred-mz-zaradi-loshi-usloviya-na-rabota-news276183.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтолични общопрактикуващи лекари излязоха в четвъртък на протест пред Министерството на здравеопазването с искане за намаляване на административната тежест в работата им и по-добро заплащане.\r\n\tТе настояват да отпадне от основния пакет дейности, гарантирани от бюджета на здравната каса, издаването на медицински извинителни бележки.\r\n\tОсвен това те искат да отпадне и отчитането с описите на касовите бонове при преглед на пациент.\r\n\tДжипитата искат всички групи лица, освободени от потребителка такса, да заплащат пълния й размер, а сумите да им бъдат реинбурсирани от съответните институции. В момента пенсионерите и хронично болните плащат по един лев за посещение при личен лекар, а личните лекари получават от държавата разликата до 2.90. За да си получат разликата, сега джипитата трябва да описват касовите бележки след посещението на пациентите.\r\n\tЛекарите искат това правило да отпадне, защото ги натоварва администтративно и увеличава чакането пред кабинетите им.\n\n\r\n\tТе настояват при всяко посещение при лекаря да се заплаща пълния размер на потребителската такса, която да е в размер на 1% от минимална работна заплата или 5.10 лева вместо сегашните 2.90 лева.\r\n\tОсвен това личните лекари искат да отпадане 24-часовото им разположение.\r\n\t\r\n\tОт здравното министерство обещаха още през тази година административната тежест да бъде намалена след стартирането на информационната здравна система\r\n\t, заяви зам.-министър Жени Начева на среща с представители на столичните семейни лекари.\r\n\tОтносно отчитането на личните лекари към здравните инспекции, здравната каса и други институции, Начева пое ангажимент да се направи анализ на възможностите за облекчаване на процедурите.\r\n\tПо отношение искането да отпадне отчетността чрез касови бележки, на общопрактикуващите лекари е било обяснено, че няма как тепърва на 1 март да се отправят предложения, които имат финансово изражение. Също, заради чисто фискални аспекти, които предполагат актуализация на държавния бюджет, на този етап не може да бъде дискутирано и предложението за промяна в размера на потребителската такса.\r\n\t\r\n\tВ Министерството на здравеопазването е създадена работна група, която да анализира възможностите за отпадане на изискването за 24-часово разположение.\r\n\t, съобщи зам.-здравният министър Бойко Пенков.\r\n\tЛичните лекари и здравното министерство са се споразумели и за отпадането на извинителните бележки от основния пакет, т.е. джипитата ще могат да събират такси за тях.\r\n\tВ същото време ще се водят разговори с Министерството на образованието като извинителен документ да се приема отрязък от амбулаторния лист, тоест да не се издават два отделни документа и по този начин и събирането на такси ще отпадне. Това обаче ще може да влезе в сила от 2019 година.\r\n\t\r\n\tЗа протеста си столичните джипита получиха и подкрепата на Националното сдружение на общопрактикуващите лекари (НСОПЛБ), според което договорените условия в Националния рамков договор с нищо не допринасят за по-добрата първична извънболнична помощ.\r\n\t, се казва в позиция на националното сдружение на джипитата.\r\n\t, смятат личните лекари.\r\n\tСпоред организацията като цяло в НРД е заложена “бомба със закъснител“, за която няма явни гаранции, че е обезвредена - дълговете към чужди фондове.\r\n\t, посочват от сдружението.\r\n\tС декларации в подкрепа на столичните джипита излязоха и техни колеги от Бургас, Пловдив, София-област, Варна и Велико Търново, Русе, Шумен.\r\n\t, заявиха от сдружението на общопрактикуващите лекари в Пловдив.\r\n\t, казват в своя позиция лекарите от Велико Търново.", "date": "2018.03.01", "title": "Лични лекари протестираха пред МЗ заради лоши условия на работа"}
{"url": "http://www.mediapool.bg/vatreshniyat-ministar-sas-srs-pozdrav-za-1-mart-news276177.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВътрешният министър Валентин Радев избра доста нетрадиционен начин да поздрави последователите си във Фейсбук по случай 1 март.\r\n\tДемонстрирайки за пореден път необичайното си чувство за хумор, МВР шефът публикува снимка на мартеници, закачени на цъфнало клонче, към която добави поздравление в стихотворна форма, закачливо напомнящо за оперативно-издирвателния ресурс на силовото ведомство.\r\n\t\"\", написа Радев, прибавяйки емотикони, символизиращи следене, подслушване и смях.\r\n\tШегата на вътрешния министър вероятно звучи безобидно на партийните му съмишленици, но издава притеснителната му нагласа по отношение на работата със специални разузнавателни средства (СРС) на подчинените му.\r\n\tНе е тайна, че съдът най-често отхвърля искания именно от МВР за прилагане на СРС-та заради всевъзможни нарушения, включително и защото някои от тях се правят по разследвания на престъпления, за които законът изобщо не предвижда използване на подобни секретни способи.\r\n\tТази тема за последно  на парламентарните комисии по вътрешна сигурност и за контрол на спецслужбите в края на м.г., когато шефът на Бюрото за контрол на СРС-тата Бойко Рашков изнесе множество данни за нарушения при искането на подслушвания. Тогава присъстваше и самият Радев, който не видя нищо притеснително.\r\n\tОчевидно вътрешният министър предпочита да гледа от забавната страна на въпроса. Дали гражданите попадат под зоркото наблюдение на МВР и през останалата част от годината, от първомартенския поздрав на Валентин Радев обаче не става ясно.", "date": "2018.03.01", "title": "Вътрешният министър със СРС-поздрав за 1 март"}
{"url": "http://www.mediapool.bg/ekoministerstvoto-predupredi-za-risk-ot-navodneniya-news276199.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на околната среда и водите (МОСВ) предупрежди за потенциален риск от наводнения в следващите дни и призова отговорните институции да предприемат мерки, това да не се случи.\r\n\tОт следобедните часове на 2 и 3 март ще започне повишаване на температурите и частично снеготопене в комбинация с валеж от дъжд и сняг се очакват повишения на речните нива. Това гласи прогнозата на Националния институт по метеорология и хидрология (НИМХ – БАН).\r\n\tЩе се повишават нивата на реките южно от река Айтоска, в долните части от водосборите на Тунджа и Марица, във водосборите на река Арда и притока ѝ Върбица, както и в долните части от водосбора на Струма и притока й Струмешница, където има ниска вероятност за поройни наводнения.\r\n\tСистемите за ранно предупреждение прогнозират достигане на нивото на жълтия праг на предупреждение за реките:\r\n\tрека Тунджа при Елхово – в обедните часове на 3 март\r\n\tрека Черна при Смолян – във вечерните часове на 2 март\r\n\tрека Ардинска при Ардино – през нощта на 2 срещу 3 март\r\n\tрека Върбица при Златоград – във вечерните часове на 2 март\r\n\tВ МОСВ всеки ден се анализира постъпващата от НИМХ - БАН прогноза за времето, валежите, предупрежденията за опасни явления и влиянието им върху оттока на реките и язовирите в страната.\r\n\tИнформацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция \"Пожарна безопасност и защита на населението\" и на други заинтересовани ведомства с цел предприемане на превантивни действия и мерки.\r\n\tМОСВ управлява и разпределя водите от комплексните и значими язовири.\r\n\tСумата от наличните в тях завирени обеми към 28 февруари 2018 г. е 4542.3 млн. кубични метра и представлява 70% от сумата на общите им обеми.\r\n\tСпоред основното им предназначение наличните в тях завирени обеми са както следва:\r\n\tпитейно-битово водоснабдяване – 85.5 % от общия им обем\n\n\r\n\tнапояване – 54.9 % от общия им обем\r\n\tенергетика – 78.3 % от общия им обем.\r\n\tСъс запълване над 90% са язовирите \"Йовковци\", \"Камчия\", \"Среченска бара\", \"Ясна поляна\", \"Боровица\", \"Студен кладенец\", \"Пчелина\" и \"Тича\".\r\n\tПредприети са мерки за освобождаване на обеми, с цел поемане на очакван приток чрез работа на ВЕЦ и/или контролирано изпускане, като предвид предстоящия летен сезон и нуждите на населението от питейна вода, ще бъде гарантирано водоснабдяването, обещават от МОСВ.", "date": "2018.03.01", "title": "Екоминистерството предупреди за риск от наводнения"}
{"url": "http://www.mediapool.bg/bsp-obvini-gerb-v-opit-da-fintira-sada-s-nova-naredba-za-transporta-v-sofiya-news276201.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинските съветници от ГЕРБ предлагат нова наредба за градския транспорт в София, за да избегнат евентуално решение на съда срещу цената на билетите от 1.60 лева.\r\n\tТова заподозряха съветниците от БСП седмица, след като проектодокументът беше пуснат за обществено обсъждане. Той въвежда правила за електронно таксуване, за издаването на зелен билет, цена за нощен градски транспорт, предвижда намаляване на високите глоби за гратисчии, както и нови правила за ползване на паркингите към метрото.\r\n\tПри представянето на проекта от ГЕРБ обясниха, че вариантите били новостите да се запишат в съществуващата наредба, или да се направи изцяло нова. Предпочетен бил вториат вариант. Според БСП обаче това е превантивен ход заради неочакван негативен развой на делото, с което беше атакувано миналогодишното увеличение на билетите за градски транспорт.\r\n\tОбщинският съветник от БСП Милка Христова припомни, че Административният съд в София отмени цената от 1.60 лева на единичния билет и 12 лева за талон за десет пътувания. Мотивите на съда бяха, че новите стойности не са икономически обосновани. \"Решението беше обжалвано от общинския съвет и Центъра за градска мобилност и Върховният административен съд насрочи делото за 25 април 2018 г. При потвърждаване на решението на Административния съд следва да бъде върната цената от 1 лев на билета\", обясни Христова.\r\n\tСпоред нея, за да се избегне това, се предлага приемането на изцяло нова наредба, въпреки че предлаганите промени могат да се направят и с поправки на съществуващата. \"По този начин управляващите от ГЕРБ в Столична община си спестяват неудобството да признаят, че опозицията в лицето на БСП, беше права, когато твърдеше, че цената от 1.60 лева е несправедлива, необоснована и няма да насърчи гражданите да ползват градския транспорт, а икономически ще ги стимулира да ползват личните си моторни превозни средства\", коментира Христова.\r\n\tЕдин от вносителите на новата наредба Зафир Зарков (ГЕРБ) отрече подозренията на БСП. Според него е нужно да се направи нова наредба, за да бъде нормативната уредба по-устойчива и да отговаря на закона. Разпоредбата за налагането на 200 лева глоба за свален от превозното средство пътник без билет, противоречи от повече от година на закона.\r\n\t\"Тази нова наредба, която предлагаме, има за цел да отстрани всички разминавания със закона и новите възможности, които се предоставят при използването на новите документи. Изпълняваме това, което е необходимо, да създадем един устойчив документ, който да е в полза на всички, които използват градския транспорт в София\", коментира Зарков, цитиран от \"Фокус\".\r\n\tИ преди се е случвало общината да промени или приеме нова наредба, с което на практика да избегне последствията от решение на съда, което не е в нейна полза.", "date": "2018.03.01", "title": "БСП обвини ГЕРБ в опит да финтира съда с нова наредба за транспорта в София"}
{"url": "http://www.mediapool.bg/mareshki-se-prisaedinyava-kam-lyo-pen-i-alternativa-za-germaniya-news276197.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-председателят на Народното събрание и председател на партията \"Воля\" Веселин Марешки обяви на пресконференция в Европейския парламент сътрудничеството си с групата \"Европа на народите и свободата\" (ЕНС). Тази група в момента е най-малката в ЕП и има 37 евродепутати.\r\n\tТя обединява някои от най-крайнодесните формация в Европа като френския Национален фронт на Марин Льо Пен, италианската Северна лига, Партията на свободата на Австрия, белгийската Фламандски интерес, холандската Партия на свободата и Алтернатива за Германия.\r\n\tПо думите на Марешки ЕНС са разпознали \"Воля\" като истинската патриотична организация. За съжаление има партии в България, които използваха патриотизма с користни цели, заяви Марешки. Той уточни, че преговорите с новите им европейски партньори са продължили близо година.\r\n\tМарешки очаква поне двама представители на неговата политическа организация да бъдат избрани за евродепутати догодина. За вероятен водач на листата на \"Воля\" за изборите за ЕП догодина днес бе представен Антон Дончев.\r\n\tПо думите на Дончев, в България се наблюдават все по-видими признаци на авторитаризъм. Той коментира, че управлението в страната може да достигне режим, по-тежък и от този до 1990 година.\n\n\r\n\tНадяваме се да имаме основна роля в следващото българско правителство, защото само така са възможни радикални реформи, посочи Марешки.\r\n\tЩе подкрепяме добрите идеи на управляващите, но няма да влизаме в сегашното правителство под никаква форма, добави той. България е управлявана през последните години недемократично, не в полза на българския народ, коментира Марешки.", "date": "2018.03.01", "title": "Марешки се присъединява към льо Пен и Алтернатива за Германия"}
{"url": "http://www.mediapool.bg/skandalat-s-chez-radev-pita-za-kogo-rabotyat-sluzhbite-ninova-sabira-podpiska-za-spirane-na-spryanata-sdelka-news276178.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДали службите обслужват държавата или комфорта на управляващите, запита президентът Румен Радев в четвъртък, задавайки пореден въпрос по сделката за българския бизнес на ЧЕЗ.\r\n\t\"Искам само да констатирам, че хаотичните действия на правителството противоречат на собствените му декларации\", коментира той пред журналисти по повод най-новия развой на събитията –  от сделката на \"Инерком\" с ЧЕЗ.\r\n\t\"За мен тревожното е, че службите не сработиха по този казус. И вече витае съвсем нормално въпросът - дали те обслужват държавата или комфорта на управляващите? Тревожно е, че демократичните механизми за контрол също се оказват безсилни. Ето над тези въпроси трябва да се замислим. Очаквам рационални решения в интерес на България, но това не отменя въпросите защо се стигна до тук\", каза Радев, който трайно влезе в ролята на задаващ неудобни въпроси без видимо усилие да предлага отговори.\r\n\tПреди около две седмици президентът попита и дали премиерът Бойко Борисов няма общ бизнес с депутата от ДПС Делян Пеевски и дали не му разпределя обществени поръчки. Борисов и Пеевски отрекоха. Държавният глава има право да изисква информация от спецслужбите и той би могъл да ги пита както за сделката с ЧЕЗ, така и за Пеевски. Ако му бъде отказана информация, или ако установи, че службите не си вършат работа и обслужват нечии частни интереси, държавният глава е длъжен да заяви това публично и да предложи решения – но към момента не го прави.\r\n\tМеждувременно лидерът на БСП Корнелия Нинова се срещна в четвъртък с чешкия посланик, след като по-рано изрази увереност, че  сделката на скромната пазарджика фирма \"Инерком\" с ЧЕЗ.\n\n\r\n\tЗадаваме и въпроси към чешкото правителство с очакване за отговори спазено ли е чешкото законодателство, какви гаранции са дадени, от кои банки, от кои офошорни компании са се ангажирали по сделката. ЧЕЗ изпълнило ли е условията да предупреди българското правителство за сделката, заяви Нинова след срещата.\r\n\tОтговорността за случилото се не е на правителството на Чехия, а на правителството на България и персонално на Борисов. Вчера премиерът беше изобличен в лъжа и от чешкия премиер, което е абсолютно недопустимо, подчерта Нинова, преувеличавайки недоразумението около това кой точно е изпратил на Борисов документите за ЧЕЗ. Министър-председателят каза във вторник, че след телефонен разговор с Бабиш получил документи за финансирането на сделката, които внесе в секретното деловодство на парламента да ги четат депутатите. В сряда обаче Бабиш отрече той да е изпращал каквото и да е на Борисов, а впоследствие се разбра, че това е направил чешки зам.-министър, който е в надзора на ЧЕЗ, където чешкото правителство държи близо 70%.\r\n\tНинова се закани, че БСП ще се обърне към българския или чешкия съд с колективен иск за спиране на сделката, поради което социалистите започвали подписка сред клиентите на ЧЕЗ у нас, които могат да се конституират в дело като трета заинтересована страна.\r\n\tТова е чисто популистки ход, но най-вече ненужен, тъй като сделката вече е така или иначе провалена, след като банки, обещали финансиране по нея, вече са оттеглили писмата си заради политическия скандал.", "date": "2018.03.01", "title": "Скандалът с ЧЕЗ: Радев пита за кого работят службите, Нинова събира подписка за спиране на спряната сделка"}
{"url": "http://www.mediapool.bg/darvena-vakantsiya-za-blizo-polovinata-uchilishta-news276181.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ дървена ваканция са 1219 училища заради лошото време и трудно проходимите пътища, съобщиха от Министерството на образованието и науката. Така на практика в почти половината от 2450 училища в страната няма занятия.\r\n\tНай-много са затворените училища в областите Бургас - 136 и Варна - 122. Занятия няма в 111 училища в област Стара Загора. В област Плевен са затворени 86 училища, а в област Кърджали - 84. Следват област Велико Търново  - 77, и Русе - 70 училища.\r\n\tВсички училища работят само в областите Габрово и София-град.", "date": "2018.03.01", "title": "Дървена ваканция за близо половината училища"}
{"url": "http://www.mediapool.bg/maskiranite-ot-antikoruptsionnata-komisiya-shte-prepodavat-v-unss-news276179.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетът за национално и световно стопанство (УНСС) ще открие специализирана магистърска програма по противодействие на корупцията. Лектори ще са служителите на новата Антикорупционната комисия, които обикновено ходят по акции маскирани.\r\n\t \r\n\tИнформацията дойде от създадената наскоро от управляващите структура за борба с корупцията, която все още не може да се похвали с успехи срещу корупцията и дори няма редовно избрано ръководство.\r\n\t \r\n\tЧленовете на ректорския съвет на УНСС са обявили, че антикорупционната тематика може да стане част от образователната програма на студенти от различни специалности. Лектори могат да бъдат експерти от комисията.\r\n\t\"Това, което работят служителите на КПКОНПИ, не се преподава в никой университет\", коментира временният шеф на комисията Пламен Георгиев, който е фаворит за постоянен шеф.\n\n\r\n\t \r\n\tАнтикорупционните служители в комисията преди Нова година бяха служители на ДАНС, но бяха изместени по силата на промените в законодателството. Те обикновено работят под прикритие и на първите две акции на комисията в Септември и Перник бяха снимани с маски.", "date": "2018.03.01", "title": "Маскираните от Антикорупционната комисия ще преподават в УНСС"}
{"url": "http://www.mediapool.bg/bdzh-izplati-zaema-si-kam-kreditanshtalt-news276180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарските държавни железници са погасили изцяло заема си към германската германската \"Кредитанщалт\" (KfW IPEX Bank), след като през февруари са платени последните дължими 15.9 млн. евро, съобщи холдингът в четвъртък.\r\n\tКредитът бе отпуснат през 2005 г. за финансиране доставката на 25 броя електрически мотриси по сключен договор със \"Сименс” АГ Германия на стойност 123,4 млн. евро.\r\n\tКомпанията посочва, че уреждането на финансовите отношения с още една кредитна институция е резултат от реформите за оздравяване и развитие на дружеството през последните години.\r\n\tВ съобщението се припомня, че в края на 2009 г. БДЖ имаше задължения от 849 млн. лв., а днес те са в размер на 361 млн. лв. Изцяло изплатени са два отделни заема към \"Еврофима”, първият облигационен заем и други два заема към KfW.", "date": "2018.03.01", "title": "БДЖ изплати заема си към \"Кредитанщалт\""}
{"url": "http://www.mediapool.bg/obeshtaniya-za-edin-trilion-evro-kak-partiite-v-italiya-planirat-da-opravyat-darzhavata-news276200.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталия страда от множество проблеми - от изпаднала в стагнация икономика и висока безработица през задушаваща бюрокрация до идващи от Африка имигранти. Основните съперници на парламентарните избори на 4 март имат куп идеи как да се справят с тези недостатъци, но повечето наблюдатели ги смятат за нереалистични.\r\n\t\r\n\tКонсерваторите, оглавявани от бившия премиер Силвио Берлускони, предлагат плосък данък. Берлускони казва, че той ще е равен на 23 процента, а крайнодесните му съюзници от Северната лига искат ставката да бъде 15 процента.\r\n\tДясната коалиция също така предизвиква смут, като обещава да изгони над 600 000 отхвърлени кандидати за убежище и да освободи фирмите, които наемат безработни младежи, от всички данъци за шест години.\r\n\tКоалицията обаче е разделена по други ключови въпроси: например Северната лига иска да отмени пенсионните реформи и да не зачита правилата на ЕС за бюджетна дисциплина, а партията на Берлускони \"Форца Италия\" обещава да ги спазва.\n\n\r\n\t\r\n\tЗнаковата политика на протестната партия е въвеждането на субсидии за минимален доход за бедните домакинства, което би струвало близо 17 милиарда евро на година.\r\n\tНейната програма, към която бяха отправени обвинения в плагиатство, включително от Уикипедия, също така обещава отмяна на 400 \"безполезни закона\", увеличаване на разходите за здравеопазване и пенсии и орязване на облагите на политиците.\r\n\tВ областта на миграцията ДПЗ иска вземането на решения по молбите за убежище да става по-бързо, за да се ускори репатрирането на отхвърлените кандидати.\r\n\tПартията освен това казва, че полицаи под прикритие би трябвало да предлагат подкупи на политици и после да арестуват тези, които приемат парите.\r\n\r\n\r\n\t\r\n\tУправляващата левоцентристка партия казва, че предизборната й програма е най-реалистичната, а лидерът Матео Ренци я определя като \"педантичен, почти скучен списък с постижения и цели за бъдещето\".\r\n\tКлючовите ангажименти включват намаляване на корпоративния данък на 22 процента, по-щедри детски помощи и въвеждане на минимална заплата, чийто размер още не е определен.\r\n\tДП също така обещава шестмесечни безплатни карти за железопътен транспорт за безработните, безплатна телевизия за бедните, 10 000 допълнителни полицаи и пожарникари и данъчни облекчения за младите хора, които се изнесат от домовете на родителите си.\r\n\t\r\n\tВестник \"Стампа\" изчислява, че всичко, обещано на избирателите от всички партии, ще струва 1 трилион евро.\r\n\tПреподавателят по икономика в миланския университет \"Бокони\" Роберто Пероти е направил още изчисления за левоцентристкия всекидневник \"Република\".\r\n\tТой казва, че предложенията на блока на Берлускони биха увеличили дефицита с до 300 милиарда евро, тези на ДПЗ - с 63 милиарда евро, а на ДП - с най-малко 56,4 милиарда евро.\r\n\tИталия едва ли може да си позволи такава щедрост, при положение че съотношението на държавния й дълг към брутния вътрешен продукт, равняващо се на над 130 процента, е четвъртото по големина в света след това на Япония, Ливан и Гърция.\r\n\tПо БТА", "date": "2018.03.01", "title": "Обещания за един трилион евро: как партиите в Италия планират да оправят държавата"}
{"url": "http://www.mediapool.bg/ruski-hakeri-sa-probili-kompyutarnata-mrezha-na-germanskoto-pravitelstvo-news276184.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски хакери са проникнали в компютърната мрежа на германското правителство, включително в системите на министерствата на външните работи и отбраната. Това съобщи агенция ДПА, като се позова на източници от германските специални служби.\r\n\tХакерската атака изглежда е извършена от руската хакерска група АПТ28, известна още като \"Фенси беър\" (на английски Fаncy Bear), за която мнозина експерти по сигурност предполагат, че е свързана с руските власти.\r\n\tГрупата е използвала зловреден софтуер за атака срещу германското министерство на външните работи и отбраната и е откраднала данни, казаха пред ДПА източниците от германските служби за сигурност.\r\n\tСред учрежденията, за чиито компютърни системи също се твърди, че са били компрометирани, са федералното канцлерство и Сметната палата.\r\n\tГерманските служби за сигурност открили кибератаката през декември и опитват да установят докъде в компютърните мрежи е успяла да пробие групата. Проникването вероятно е продължило повече от година.\n\n\r\n\tРазследването водят Федералната служба за информационна сигурност и Федералната служба за защита на конституцията (контраразузнаването) с помощта на външното разузнаване.\r\n\t\"Фенси беър\" беше посочена от германското контраразузнаване като отговорна за атака срещу германския парламент и партията на канцлера Ангела Меркел през 2015 г.\r\n\tГрупата е обвинявана и за кибератаки срещу НАТО, както и срещу Демократическата партия в САЩ в кампанията за президентските избори през 2016 г.\r\n\tГерманските власти потвърдиха чрез говорител на министерството на вътрешните работи, че разследват кибератака, засегнала компютърни мрежи на институции, но посочиха, че ситуацията е под контрол, предаде Ройтерс. Говорителят не коментира съобщенията в германските медии, че атаката е била дело на руската хакерска група АПТ28.\r\n\tВ четвъртък германският министър на икономиката Бригите Циприс заяви, че до момента няма индикации зад кибератаката срещу германски компютърни мрежи да стои Русия.\r\n\tЦиприс каза пред журналисти, че \"би било проблематично\", ако се установи, че Москва е извършила атаката, както твърдят германски медии. \"Към момента обаче такова нещо не се обсъжда. На този етап не можем да кажем нищо\", добави тя.\r\n\tПарламентаристи разкритикуваха днес правителството на канцлера Ангела Меркел, че не ги е уведомило за атаката, посочва Асошиейтед прес. По-късно през деня парламентарна комисия по дигиталните въпроси ще има спешна среща, за да проучи информацията и да поиска подробности от разследването на кибератаката.\r\n\t\"Ако правителството е знаело за това още през декември, фактът, че депутатите, натоварени да упражняват надзор над дигиталните въпроси научиха от медиите, е направо скандален\", заяви пред телевизия Цет Де Еф Анке Домшайт-Берг от партия \"Левите\".\r\n\t\r\n\tПред  Бенжамин Рийд от калифорнийската компания за компютърна сигурност ФайърАй (FireEye) заявява, че АПТ28 очевидно не е група от криминални хакери, заинтересувани от материални придобивки.\r\n\tНо изборът на мишени и методите й на действие ясно показват, че са замесени държавни власти, добавил експертът.\r\n\tСпоред него хакерите може да са атакували и министерства на други европейски държави.\r\n\tРуската хакерска група се е опитала да получи достъп до системите за сигурност на министерствата на външните работи и на отбраната на други европейски държави, казва Рийд. Новата информация била събрана от т.нар. спиър фишинг имейли, която неговата фирма открила в компютърните системи на няколко правителства от ЕС.", "date": "2018.03.01", "title": "Руски хакери са пробили компютърната мрежа на германското правителство"}
{"url": "http://www.mediapool.bg/kompaniyata-na-dzhared-kashnar-e-poluchila-golemi-zaemi-sled-sreshti-v-beliya-dom-news276185.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията на Джаред Къшнър, зет и съветник на президента на САЩ Доналд Тръмп, е получила заеми на обща стойност над половин милиард долара от две финансови организации след срещи на високопоставени техни представители в Белия дом, съобщи в. \"Ню Йорк таймс\", цитиран от Асошиейтед прес.\r\n\t \r\n\tМиналата година Джаред Къшнър се е срещал няколко пъти с Джошуа Харис, един от основателите на фонда \"Аполо глобал мениджмънт\" и е разговарял с него за пост в Белия дом, който той не е получил, съобщава вестникът. През ноември 2017 г. обаче фондът е разрешил отпускането на заем от 184 милиона долара на компанията на Къшнър.\r\n\t \r\n\tЗетят на президента се е срещнал и с главния изпълнителен директор на банката \"Ситигруп\" Майкъл Корбат. Малко след това компанията \"Къшнър\" е получила заем от 325 милиона долара.\r\n\t \r\n\tКристин Тайлър, говорителка на компанията, потвърди заемите, но отхвърли като неоснователни всякакви подозрения, че постът на Къшнър в Белия дом е повлиял на отношенията с финансовите институции. Статии като тази във в. \"Ню Йорк таймс\" се опитват да очернят замесените компании и финансови институции, като намекват за връзки, които не съществуват, добави тя пред Ройтерс.\r\n\t \r\n\tПо-рано снощи беше съобщено, че банковата администрация на щата Ню Йорк е поискала от \"Дойче банк\", \"Сигначър банк\" и \"Ню Йорк къмюнити банк\" информация за заемите, отпускани на компанията за недвижими имоти, собственост на семейството на Джаред Къшнър, припомня АФП.\n\n\r\n\t \r\n\tСлед като Джаред Къшнър загуби достъп до най-високото ниво на класифицирана информация с гриф \"строго секретно\", работата му като дипломатически посредник може да бъде затруднена, предава същевременно Асошиейтед прес.\r\n\t \r\n\tТази седмица достъпът на Къшнър до класифицирана информация беше понижен от \"строго секретно\" на \"секретно\" ниво, което може да се окаже особен проблем в ролята му на представител на администрацията за мирния процес в Близкия изток.\r\n\t \r\n\tДруги преговарящи, които са се занимавали с проблема, заявяват, че достъпа до строго секретни документи е от изключителна важност. Един от тях сравнява положението на Къшнър с \"бой с една ръка, вързана на гърба\". Друг го определя като \"летене насляпо\", съобщава АП.\r\n\t \r\n\tБелият дом подчерта, че Къшнър няма да загуби поста си. Но загубата на достъп повдига въпроса за колко време, отбелязва АП.", "date": "2018.03.01", "title": "Компанията на Джаред Къшнър е получила големи заеми след срещи в Белия дом"}
{"url": "http://www.mediapool.bg/tramp-prizova-senatori-da-priemat-merki-za-kontrol-nad-orazhiyata-news276188.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп призова вчера сенатори да предприемат бързи действия за приемането на серия от мерки за контрол на огнестрелните оръжия, предадоха Ройтерс и ДПА.\r\n\t \r\n\tНа среща на сенатори от двете основни партии Тръмп заяви, че Конгресът на САЩ трябва да вземе мерки, за да сложи край на проблема, олицетворяван от нападението във Флорида този месец, при което загинаха 17 души. Основното предложение на президента миналата седмица беше учителите да бъдат въоръжени със скрити оръжия. Идеята получи подкрепата на влиятелната НРА, Националната асоциация на притежателите на огнестрелно оръжие в САЩ, но вчера Тръмп заяви пред сенаторите, че тя трябва да бъде изключена от закона, иначе \"никога няма да бъде приет\".\r\n\t \r\n\tПрезидентът заяви, че е казал на НРА, че въпреки, че е \"най-големият фен\" на правото да се притежава оръжие, \"е време да спре това безумие\".\r\n\t \r\n\tВчера гимназистите от \"Стоунман Дъглас\" се върнаха в класните стаи при засилена полицейска охрана.\r\n\t \r\n\tВчера веригата магазини за спортни стоки \"Дикс\" съобщи, че вече няма да продава полуавтоматични пушки и пълнители с голям обем. Освен това тя няма да продава огнестрелни оръжия на хора на възраст под 21 години, независимо от законите на щата.\n\n\r\n\t \r\n\tРешението беше последвано и от веригата \"Уолмарт\", която също обяви, че въвежда минимална възраст от 21 години за всички купувачи на огнестрелни оръжия.", "date": "2018.03.01", "title": "Тръмп призова сенатори да приемат мерки за контрол над оръжията"}
{"url": "http://www.mediapool.bg/vss-s-plan-da-uvelichi-zaplatite-na-magistratite-s-12-news276189.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБюджетната прогноза на Висшия съдебен съвет (ВСС) предвижда 12% увеличение на заплатите в съдебната система до 2021 г. Планът беше одобрен в четвъртък на заседанието на Пленума на ВСС. Най-ниската брутна магистратска заплата трябва да стане 2186 лв\r\n\t \r\n\tВсе още не е решен въпроса с допълнителните пари за магистратите в специализираните съдилища и прокуратури. През миналата година парламентът прие скандални поправки в Закона за съдебната власт, които предвидиха спецмагистратите да получават до шест заплати годишно отгоре. Крайната преценка ще бъде извършвана от ВСС.\r\n\t \r\n\tТези поправки бяха атакувани от Върховния касационен съд пред Конституционния съд. Върховните съдии атакуваха и цялата нова концепция за наказателна политика на държавата, която се фокусира върху вкарването на \"корупционните\" дела срещу върховете на властта в спецсъдилищата.\n\n\r\n\t \r\n\tПредставляващия член на ВСС Боян Магдалинчев обясни, че в бюджетната прогноза на институцията са заложени проценти за допълнителни възнаграждения за спецмагистратите, а не шест заплати.", "date": "2018.03.01", "title": "ВСС с план да увеличи заплатите на магистратите с 12%"}
{"url": "http://www.mediapool.bg/yunker-nito-edna-ot-darzhavite-ot-zapadnite-balkani-ne-otgovarya-na-usloviyata-za-vlizane-v-es-news276202.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа този етап нито една от държавите от Западните Балкани не отговаря на всички условия за влизане в ЕС, заяви председателят на Европейската комисия Жан-Клод Юнкер в София. \r\n\t \r\n\t, добави Юнкер.\r\n\t \r\n\tТой посочи, че ЕС остава силно ангажиран с европейските перспективи за страните от Западните Балкани. \r\n\t \r\n\t, добави Юнкер.\r\n\t \r\n\tБългарският премиер Бойко Борисов посочи от своя страна, че Западните Балкани са неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз.\r\n\tБорисов и Юнкер дадоха съвместно изявление след работен обяд с лидерите на страните от региона. Срещата в четвъртък отбелязва края на балканската обиколка на Юнкер, която започна в неделя от Скопие и Тирана. В понеделник той посети Белград, във вторник - Черна гора, а в сряда - Босна и Херцеговина и Косово. Юнкер е придружаван от върховния представител на ЕС по външната политика и сигурността Федерика Могерини и комисаря за политиката за съседството и преговорите за разширяване Йоханес Хан.\r\n\tМинистър-председателят подчерта, че до срещата на върха в София през май всички страни трябва да представят вече ясни и готови проекти за изграждане на приоритетната инфраструктура в страните им.\r\n\t\"По време на срещата в София ще трябва да обсъдим и финансирането на свързаността на региона\", заяви Борисов и посочи, че приоритетни са коридорите 4,8 и 10 и Магистралата на мира, както и взаимодействието между службите. Той допълни, че е много важно да се работи за свързаността на региона в енергийната и газовата сфера.\r\n\tБойко Борисов подчерта, че в момента свързаността на Балканите е \"отвратителна\". По думите му е изключително важно да продължи работата между специалните служби, службите за борба с организираната престъпност, прокуратурите, бързата обмяна на информация.\n\n\r\n\t\"Всеки един от нас има с какво да се похвали със своя принос\", добави премиерът и каза, че е доволен, че днес са били създадени условия в София за провеждането на двустранни и тристранни срещи между страните от Балканите.\r\n\t\"С тази обиколка Юнкер заяви, че ще се чуе повече за страните от Западните Балкани. От всички нас зависи да бъдем активни\", заяви премиерът и добави, че целта е да се постигне мир и стабилност в региона. Той подчерта, че част от поетите ангажименти са вече завършени, визирайки напредъка по Дъблинското споразумение и темата за Западните Балкани.\r\n\tПо повод предстоящата среща на върха в София между държавите от Западните Балкани и ЕС Юнкер посочи, че на нея освен за разширяване и присъединяване трябва да се дискутира и по проблемите на емиграцията, за икономическата ситуация на региона, за свързаността му, за икономическата интеграция.\r\n\tЮнкер отбеляза също, че на предстоящата среща трябва да се обсъди и финансирането на подобряването на свързаността в региона. Трябва да сме много конкретни и поради тази причина искаме от държавите да могат да вземат максимално бързо решенията, които са свързани с перспективата 2027 - 2030. Стартираме определен брой проекти, които ще бъдат решени по време на срещата на върха в София, каза Юнкер.\r\n\tБългария ни впечатлява с качеството на работата си. Българите могат да се гордеят с начина, по който техните лидери водят тяхното председателство, заяви Юнкер, според когото успехите не били забелязвани особено от медиите.", "date": "2018.03.01", "title": "Юнкер: Нито една от държавите от Западните Балкани не отговаря на условията за влизане в ЕС"}
{"url": "http://www.mediapool.bg/obmislya-se-nakazatelna-otgvornost-za-roditeli-na-maloletni-bulki-news276186.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодителите да носят наказателна отговорност, ако малолетните им деца сключат брак или живеят на съпружески начала. Целта е така да намалеят случаите, при които заради ранен брак, деца отпадат от училище.\r\n\tМярката е обсъждана по време на заседание в рамките на Механизма за съвместна работа на институциите по обхващане и задържане в образователната система. По него бяха съставени над 1100 екипа от представители на различни институции, които трябваше да обиколят адресите на отпадналите от училище деца и да убедят родителите да ги върнат обратно в клас.\r\n\t\"Сключването на брак не е основна причина за отпадането от училище, но присъства сред причините. Нужни са по-ясни разпоредби в Наказателния кодекс за такива случаи с малолетни\", каза вицепремиерът Томислав Дончев. Според него ще се търси начин под наказателна отговорност да бъдат подвеждани родителите. Конкретните текстове трябвало да бъдат предложени от Министерството на правосъдието.\r\n\tИначе представителите на властта обявиха механизма за връщане на децата в клас за успешен, ще се превърне в постоянна мярка, а училищата с повече записани такива деца ще получават повече пари. В същото време ще се неправи опит за по-строг контрол и санкции върху родителите, които не пускат децата си в клас.\r\n\tОсвен евентуалната наказателна отговорност за родители, които позволяват на малолетните си деца да сключат брак, ще се засили и контролът върху възрастните, които не пускат децата си на училище. По закон в такива случаи трябва да се налагат глоби от 50 до 150 лева и от 100 до 500 лева, ако нарушението се повтори. Санкциите се налагат от кметовете, но по думите на образователния министър Красимир Вълчев, те рядко го правят.\r\n\tСпоред Вълчев е нужен по-строг контрол. За целта училищата и детските градини периодично ще пращат на кметовете по места информация за непосещаващите училище деца, а областните управители ще следят дали местните власти глобяват родителите. Предвижда се също Националната агенция за приходите да се включи в събирането на санкциите, тъй като много от тях не се плащат. Не е ясно как ще проработи този механизъм при положение, че често се глобяват хора с ниски доходи и минимално имущество.\r\n\tОт над 200 000 деца, включени в списъка с отпаднали в началото на учебната година, 22 000 са върнати в клас към края на януари. От тях 1200 са спрели отново да ходят на училище. Най-честите причини за отпадане от образователната система са заминаване в чужбина, неглижиране на образованието от страна на родителите, ранните бракове и здравословни проблеми, обясни Вълчев. Той припомни, че всяка година от училище отпадат по 4500 деца.\r\n\t\"Усилията не са кампанийни, има резултат и ще продължат. Това е рядък добър пример за това как различни ведомства работят заедно\", коментира вицепремиерът Дончев. Според него България трябва да настоява за създаването на подобен паневропейски механизъм за обхващане на децата в образованието. Трябвало да се създаде и система на ниво ЕС, която да позволява да се проследи дали едно дете, заминало с родители си от България за Германия, например, ходи на училище и в другата държава.\r\n\tКакто и досега, участниците в екипите, които издирват отпадналите ученици, няма да получават допълнително заплащане за това. Обяснението е, че това е част от работата им. Ще се поемат обаче разходите им за транспорт, може да получават и командировъчни.\r\n\tЗа сметка на това е възможно да бъдат натоварени с допълнителни изисквания като това да събират статистическа информация за гетата. Те ги обикалят, тъй като голяма част от отпадналите ученици живеят в такива квартали. В същото време, за тези места липсва официална статистика, тъй като там къщите са незаконни, няма адреси и съответно официална адресна регистрация в жилищата.\r\n\tДопълнителни финансови стимули обаче се предвиждат за училищата и детските градини, които запишат повече отпаднали ученици. Първо, така броят на децата в дадената образователна институция се увеличава и бюджетът става по-голям.\r\n\tВторо, голяма част от тези деца са от уязвими групи, а според новите правила за финансиране за обучението на такива ученици се дават повече пари, обясни министърът на образованието.", "date": "2018.03.01", "title": "Обмисля се наказателна отгворност за родители на малолетни булки"}
{"url": "http://www.mediapool.bg/doide-mesetsat-na-martenitsite-i-na-nai-izvestnata-baba-news276190.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ първия ден на март българите разменят мартеници за здраве и късмет. Празникът Баба Марта е символ на пролетта и носи пожелания за здраве и плодородие в началото на новия цикъл в природата.\r\n\tНай-разпространените мартеници представляват усукани бял и червен конец, често вълнени. Цветовете са символни: червеното символизира кръв и живот, а бялото – чистота и щастие.\r\n\tМартениците се носят до появата на първото цъфнало дърво или на първата прелетна птица, тоест до настъпването на пролетта. Могат да се носят до 9 март - църковния празник на Свети 40 мъченици или до Благовещение, в самия край на месеца.\r\n\tТози обичай е характерен за Балканския полуостров и се е превърнал в балканска традиция. Той присъства в Румъния и Молдова. С мартеници се закичват и в българските етнически територии, останали в пределите на съседните страни – Западните покрайнини, Република Македония (нарича се ), Северна Гърция () и областите Голо Бърдо и Преспа в Албания ().\r\n\tСплетените мартенски конци са познати в по-голямата част от Балканите, но българите са успели да превърнат Баба Марта в устойчива традиция и да й придадат самобитен образ.", "date": "2018.03.01", "title": "Дойде месецът на мартениците и на най-известната баба"}
{"url": "http://www.mediapool.bg/mario-monti-za-berluskoni-italiantsite-imat-kasa-pamet-news276191.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолитическото завръщане на Силвио Берлускони показва, че италианците имат къса памет, заяви бившият премиер Марио Монти, в интервю за германския в. \"Цайт\", цитирано от ДПА.\r\n\t \r\n\tБерлускони оглавява консервативния блок, който води в проучванията на общественото мнение. Самият той не може да стане премиер поради наложената му присъда, но може да настани на поста свой близък съюзник.\r\n\t \r\n\tВ интервюто Монти го определя като \"бащата на всички популисти\", но отбеляза, че пазарите не се притесняват от щедрите му предизборни обещания, защото никой не очаква те да бъдат спазени. Той добави, че очаква след изборите да бъде създадена широка коалиция между лявоцентристката Демократическа партия, блока на Берлускони и, може би, крайнодясната партия Лигата.\r\n\t \r\n\tБерлускони посочи като бъдещ премиер председателя на Европарламента Антонио Таяни. Вчера той се срещна в Брюксел с уволнени италиански работници и обеща да се намеси във въпроса за очакваното затваряне на завода за хладилници на \"Уърлпул\" в Торино, съобщава АП.", "date": "2018.03.01", "title": "Марио Монти за Берлускони: Италианците имат къса памет"}
{"url": "http://www.mediapool.bg/bsp-svarza-podmyanata-na-kasovite-aparati-s-predsrochni-izbori-news276192.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредстоящата  до края на 2018 г. или края на 2019 г. с цел увеличаване на събираемостта на приходите се превърна в поредния повод левицата да заговори за предсрочни избори.\r\n\t\"Не е нормално управляващите под натиск да прокарват поредния лобистки и корупционен закон. Това показва техния начин на работа, който да е на тъмно, без да има дебати в зала и без да се търси истината. Истината е една - че с тези промени, вкарани на тъмно, единствено и само да се гледат на второ четене, държавата в лицето на ГЕРБ ще рекетира малкия и среден бизнес, който е гръбнакът на българската икономика с приблизително 250 млн. лв.\", обяви в четвъртък депутатът от БСП Драгомир Стойнев по повод гласуването на промени в Закона за митниците.\r\n\tВ средата на февруари се разбра, че до края на 2018 г. предстои подмяна на касовите апарати заради ново изискване, според което всяка касова бележка вече ще трябва да се отчита в Националната агенция за приходите (НАП) в реално време. Освен това от догодина фискалните бонове ще отпечатват и специален QR код, чрез който гражданите ще могат да проверяват дали съответната продажба е отчетена в данъчната агенция.\r\n\tПървоначално обявлението бе, че измененията ще изискват  у нас, което ще струва на бизнеса около 120 млн. лв., но впоследствие стана ясно, че мерките ще засегнат , защото останалите ще могат да бъдат пренастроени софтуерно.\r\n\t\"Това са техните обещания, с които уж спечелиха изборите с цел намаляване на административната тежест. Да, намалява се административната тежест за чиновниците, но не и за тези, които едвам свързват двата края и трябва да подновят и заплатят своите устройства за тяхна сметка. , нека българските предприемачи хубаво да се замислят за кого да гласуват\", заяви Стойнев.\n\n\r\n\t\"Не е нормално управляващите под натиск да прокарват \", заяви Драгомир Стойнев. По думите му натискът идва от определени фирми. \"Вече се говори, че се знаят и фирмите, тези три-четири фирми, които ще произведат тези апарати и ще разработят софтуера и връзката с останалите системи\", каза Стойнев.\r\n\tСпоред депутата е недопустимо с промени в Закона за митниците да се изменят седем закона на едно четене.\r\n\tПо думите му новите изисквания ще засегнат и , които трябва да подновят фискалните устройства в кабинетите си. Председателят на бюджетната комисия Менда Стоянова от ГЕРБ потвърди, че действително личният лекар трябва да има касов апарат, на който да маркира всяка потребителска такса, която се плаща от неговия пациент. \"Проверките на НАП показват, че има лични лекари, които за над 50% от проведените прегледи за месеца няма отчетена такса\", отбеляза тя.\r\n\tДепутатите от ГЕРБ разясниха, че , защото в момента има възможност от софтуера да изчезват данни за продажбите.\r\n\tСпоред председателя на бюджетната комисия в парламента Менда Стоянова от ГЕРБ изказванията на БСП целят \"поредна атака, манипулация или може би става въпрос за засегнати интереси\".\r\n\t\", а това пък за близки до ГЕРБ е върхът, защото това са глупости, даже не ги знам тези фирми и не желая да ги знам\", каза тя и добави, че са водени разговори с асоциациите на тези фирми в бюджетната комисия.\r\n\tСтоянова обясни, че касовите апарати се произвеждат от няколко български фирми и няма лицензиране на тази дейност.\r\n\t\", защото тези, закупени през последните три години, са от по-нов клас и при тях само ще има обновяване на фискалната памет\", обясни тя. Стоянова посочи, че ще трябва да бъдат подменени само по-старите устройства, закупени в последните десет години. \"Цифрите, които БСП казаха в залата, започнаха от 120 млн., след това станаха 280 млн., накрая 350 млн. лв.\", посочи тя, говорейки за разходите за бизнеса заради промяната.\r\n\t\"Един касов апарат струва между 100 и 150 лева. От 2011 г. досега аз мога да попитам всеки от вас колко пъти си е сменил телефона и колко струва един телефон\", попита Стоянова.\r\n\t\"Технологиите вървят напред, нормално е един апарат с технология на фискалната си памет от 2011 г., в 2018 г. или в 2019 г., когато всъщност ще се случи това, да трябва да се обнови неговия софтуер или, ако той е много стар, да се закупи нов касов апарат\", обясни тя.\r\n\t около текста, който предвижда задължението всички търговски обекти и електронни магазини да публикуват версия на софтуер за управление на продажбите, която да е одобрена от Националната агенция по приходите.\r\n\tСпоред Драгомир Стойнев ГЕРБ са прекъснали дебата само и само да не може да се изкаже опозицията. С това обяснение депутатите от левицата напуснаха залата.\r\n\t\"Вие преследвате две цели. Едната е популизмът, че защитавате малкия и среден бизнес, а ние лошите от ГЕРБ не го правим. Втората - може би ви боли някъде от скрити обороти\", каза още шефката на бюджетната комисия.\r\n\tСпоред Стоянова . \"Не може от една страна да искаш допълнителни разходи, а от друга да заставаш на подобна позиция, когато се прави стъпка за изсветляване на икономиката. Голяма част от бизнеса ще бъде доволна от тези промени, защото тези, които искат да бъдат на светло и да работят по правилата, не могат да го направят поради нелоялната конкуренция на тези, които манипулират софтуерите си\", смята председателят на бюджетна комисия.", "date": "2018.03.01", "title": "БСП свърза подмяната на касовите апарати с предсрочни избори"}
{"url": "http://www.mediapool.bg/dopalnitelni-evropari-za-obshtinite-otlichnitsi-po-regioni-v-rastezh-news276193.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщините \"отличници\" ще получат допълнителни пари от оперативна програма \"Региони в растеж\" (ОПРР). Средствата ще дойдат от местните власти, които не успеят да изпълнят заложените цели до края на 2018 г. Това съобщи министърът на регионалното развитие Николай Нанков по време на общото събрание на Националното сдружение на общините в Република България (НСОРБ) в сряда вечерта.\r\n\tКъм момента само шест общини са изпълнили заложените междинни цели за разплатените средства по европрограмата. Други 13 имат възможност да ги постигнат. Сред \"отличниците\" са Бургас, Хасково, Казанлък, Кюстендил, Димитровград, Свищов, Габрово и Панагюрище, посочи министър Нанков.\r\n\tТова означава, че само за 18 от общо 67-те общини, които получават средства от ОПРР, към момента няма риск да загубят резерва, който ще им бъде отпуснат след постигане на заложената цел до края на годината.\r\n\tАко останалите 49 не успеят да постигнат междинната цел, то техния резерв ще бъде разпределен между тези, които са я постигнали. Общо резервът за 67-те общини, който ще се разпределя от 2019 г., е около 100 млн. лв.\r\n\tЗа 20 общини задачата изглежда невъзможна, защото са с нулево изпълнение към момента. Регионалният министър не ги посочи поименно.\r\n\tСред общините в риск са редица големи градове като София, Пловдив и Варна. Столицата разполага с най-големия бюджет от над 238 млн. лв., като до края на годината трябва да е разплатила 47.6 млн. лв. От Столична община коментираха пред Mediapool, че ще направят всичко възможно до края на годината междинната цел да бъде изпълнена. Надяват се да дръпнат с усвояването на европарите, след като наскоро бяха подписани няколко големи проекта, сред които за обновяване на градския транспорт (фаза ІІ) и за централната градска част, за общо 173.5 млн. лв.\r\n\tМинистър Нанков призова местните власти за максимална мобилизация за изпълнение на проектите и разплащане на средствата по тях. Той изрази убеденост, че забавянето на проектите е по обективни причини, но предупреди, че това ще доведе до редуциране на инвестиционните програми.\r\n\tВ изпълнение са 401 договора с общини. Те са за модернизация на градския транспорт, подобряване на градската среда, енергийна ефективност, обновяване на образователната, социалната и пътната инфраструктура, каза още министърът. Важно е проектите да бъдат изпълнени качествено, в интерес на хората, защото ключовият бенефициент са жителите на общините, призова Нанков.\r\n\tСрокът за отчитане на междинните индикатори по ОПРР от страна на общините да бъде краят на септември 2018 г., каза Нанков.\r\n\tПри преразпределянето на парите през следващата година между общините \"отличници\" \"спестените\" средства от другите местни власти ще се използват за еднотипни дейности. Например, ако една община закъснее с изпълнението на процедурата за образователна инфраструктура, предвиденият ресурс ще бъдат насочен към други общини за същия тип проекти, обясни Нанков.\r\n\tКъм момента са догорени 72% от общия бюджет на програма \"Региони в растеж\", като 1.18 млрд. лв. от тях са насочени към общините, каза регионалният министър. Общият бюджет на ОПРР е над 2.8 млрд. лв. Нанков очаква до средата на годината да бъдат договорени всички средства по програмата.\r\n\tТой обясни, че за да се постигне тази цел и оперативна програма \"Региони в растеж\" да стане първата с изцяло договорени средства, предстои да бъдат обявени още три процедури. Едната е втора фаза на процедурата за енергийна ефективност в периферните райони. Другата е за деинституционализация на социалните услуги за възрастни и хора с увреждания. И последната е за развитие на регионалния туризъм, която към момента е в забава, но се цели да бъде обявена в средата на годината, каза Нанков.\r\n\tНационалното сдружение на общините иска държавата да отпусне още средства по Националната програма за обновяване на многофамилните жилищни сгради. Тяхното предложение е да бъдат осигурени средства за всички молби подадени в Българската банка за развитие (ББР) до края на 2016 г.\r\n\tТова означава да се намерят пари за нови 2000 сгради, показва регистърът на заявените искания за финансиране в ББР. Ако се съди от досегашния опит, за тяхното обновяване ще са нужни около 2 млрд. лв.\r\n\tПрограмата за саниране беше временно замразена, докато се изпълнят 2022 договора за общо около 2 млрд. лв.\r\n\tРегионалният министър Николай Нанков каза, че инициативата има бъдеще и трябва да продължи, но с по-строг контрол, включително и от страна на ДНСК. Той не се ангажира дали държавата ще отпусне нови средства и кога.\r\n\tКметове обаче прогнозират, че това ще стане с обсъждането на бюджета за следващата година, когато има възможност да бъдат поети нови ангажименти.", "date": "2018.03.01", "title": "Допълнителни европари за общините \"отличници\" по \"Региони в растеж\""}
{"url": "http://www.mediapool.bg/novi-pravila-prevrashtat-predstoyashtite-izbori-v-italiya-v-nepoznata-teritoriya-news276194.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Италия на 4 март се произвеждат избори по нова избирателна система, която смесва пропорционалното представителство с гласуването на принципа \"първият печели всичко\".\r\n\tЗа разлика от предишната избирателна система, новият закон не дава каквото и да било преимущество на заелата първо място партия или коалиция, пише в четвъртък Ройтерс.\r\n\t \r\n\tСоциолозите изчисляват, че този път победителят ще се нуждае от около 40 процента от гласовете, за да управлява, но може да успее и с по-малко, ако спечели местата, разпределяни на принципа \"първият печели всичко\".\r\n\t \r\n\tНито една партия или коалиция не е имала подкрепа от 40 процента в социологическо проучване от месеци.\r\n\t \r\n\tЕто някои от най-вероятните сценарии след гласуването:Победа за десноцентристите\r\n\t\r\n\tБлокът на бившия министър-председател Силвио Берлускони, в който влизат десноцентристи и крайнодесни, набра сила в началото на годината, но след това, изглежда, постепенно отслабна, макар че продължава да поддържа голяма преднина. Според последните проучвания, преди на 16 февруари да влезе в сила забраната за предизборни анкети, подкрепата за него беше 35-38 процента.\n\n\r\n\t \r\n\tИма големи очаквания блокът да се представи добре в надпреварите, при които първият печели всичко, но нито едно проучване не показва, че той може да спечели абсолютно мнозинство в двете камари на парламента.\r\n\t \r\n\tАко те измъкнат изненадваща победа, Берлускони се е споразумял с най-големия си съюзник, Северната лига, че партията, която спечели най-много места, ще реши кой да бъде министър-председател.\r\n\t \r\n\t\"Форца Италия\" на Берлускони има преднина от 2 до 6 пункта спрямо Северната лига. Берлускони, който има забрана за заемане на обществена длъжност заради присъда за данъчна измама, намеква, че ще предложи председателя на Европейския парламент Антонио Таяни.Голяма коалиция\r\n\t\r\n\tРазновидност на този сценарий може да бъде споразумение между десноцентристките и левоцентристките партии от основното течение, оглавявани съответно от Берлускони и бившия министър-председател Матео Ренци, за съставяне на нещо като \"голяма коалиция\", каквато се заформя в Германия.\r\n\t \r\n\tИ двете партии в момента изключват такъв съюз, въпреки че успяха да работят заедно за кратко след националните избори през 2013 г., на които никоя политическа сила не постигна категорична победа.\r\n\t \r\n\tАнкетите напоследък обаче предполагат, че те няма да имат достатъчно места, за да управляват, което означава, че може да се наложи да опитат да привлекат други групи.Правителство на президента\r\n\t\r\n\tПрезидентът Серджо Матарела е върховният арбитър в италианската политика и ще играе главна роля, ако изборите доведат до безизходица.\r\n\t \r\n\tЕдин сценарий предвижда той да се опита да уреди широка междупартийна сделка за съставяне на кабинет с ясно определена политическа програма. Подобно правителство може да бъде оглавено от технократ.\r\n\t \r\n\tДвижение \"Пет звезди\"\r\n\tАнтисистемното Движение \"Пет Звезди\" вероятно ще стане най-голямата отделна партия в Италия - проучванията му дават около 28 процента. То отстъпва от отдавнашния си отказ за изграждане на съюзи с други партии и сега казва, че е готово да преговаря с тях за политиката.\r\n\t \r\n\tАко нито една партия или коалиция няма работещо мнозинство, Матарела може да реши, че би трябвало да възложи първо на Движението \"Пет звезди\" да се опита да състави правителство въз основа на тези преговори.\r\n\t \r\n\tИли той може да не иска да изключи най-голямата партия от широко коалиционно правителство.Бързи нови избори\r\n\t\r\n\tАко не може да бъде съставено работещо правителство след 4 март, някои политици предлагат левоцентристкият кабинет на министър-председателя Паоло Джентилони да остане на власт до произвеждането на нови избори, както стана в Испания, където два пъти имаше избори в разстояние на шест месеца между 2015 и 2016 г.\r\n\t \r\n\tНякои анализатори предполагат, че партиите могат да дадат на Джентилони ограничен мандат за преработване на избирателните закони, но едва ли ще бъде постигнато съгласие по въпроса в скоро време.", "date": "2018.03.01", "title": "Нови правила превръщат предстоящите избори в Италия в непозната територия"}
{"url": "http://www.mediapool.bg/v-polsha-vleze-v-sila-zakon-kriminalizirasht-opredeleni-izkazvaniya-za-holokosta-news276195.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Полша в четвъртък влезе в сила закон, който криминализира обвиняването на полския народ или полската държава за престъпления, извършени от нацистка Германия, предаде Асошиейтед прес.\r\n\t\r\n\tЗаконът предизвика криза в отношенията с Израел, където се тревожат, че неговата истинска цел е да възпре проучването на поляци, убивали евреи през Втората световна война. Полски представители отричат подобно нещо.\r\n\t \r\n\tИзраелски и полски представители се събраха в Ерусалим на първа работна среща за уреждане на кризата.\r\n\t \r\n\tПолският президент Анджей Дуда подписа закона миналия месец, но също така го изпрати за преглед в Конституционния съд. Полски служители казват, че няма да бъдат повдигани наказателни обвинения, докато съдът не постанови своето решение, което се очаква след няколко седмици.\r\n\t \r\n\tПрокуратурата обаче вече проучва случаи, при които Полша е оклеветявана заради нейни военновременни действия.\n\n\r\n\t \r\n\tЗаконът беше критикуван и от САЩ, които се опасяват, че той ще потисне правото на изразяване и научните изследвания. Вашингтон предупреди Варшава, че ако бъде прокаран, законът ще засегне стратегическите отношения на Полша със Съединените щати и Израел.\r\n\t \r\n\tОсъзнавайки опасенията в САЩ, полското правителство прати тази седмица във Вашингтон Марек Магеровски, помощник-държавен министър в полското външно министерство, за срещи с представители на администрацията, законодатели и еврейски групи в опит да разсее страховете им. Вчера Магеровски каза, че правителството на Полша е било изненадано от шума около закона, и призна, че Варшава не е била добре \"подготвена\" да обясни неговите цели и въздействие. Същевременно, каза той, медийни публикации и коментари на чуждестранни политици правеха \"грубо неверни интерпретации\" на закона и целите му, което е наложило неговата визита.\r\n\t \r\n\tМагеровски заяви, че Полша никога не е \"избелвала\" своята история и факта, че някои поляци са извършвали \"позорни действия\" по време на Втората световна война. По думите му обаче законът дава на правителството средства да отвръща, когато страната е обвинявана в съучастие в холокоста. Досегашните опити да се отвръща на ударите с протести срещу използването на израза \"полски лагери на смъртта\" бяха неуспешни, каза той. \"Тези опити бяха безрезултатни\", каза той и добави, че новият закон е необходим \"законов инструмент, който да ни позволи да предотвратим говоренето за полско съучастие\".", "date": "2018.03.01", "title": "В Полша влезе в сила закон, криминализиращ определени изказвания за Холокоста"}
{"url": "http://www.mediapool.bg/seul-zayavi-che-vaprosat-za-zhenite-za-raztuha-ne-e-priklyuchen-news276196.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпония не е в положение да обявява за уреден въпроса за \"жените за разтуха\", заяви в четвъртък южнокорейският президент Мун Дже-ин в реч по повод официален празник, отбелязващ корейската съпротива срещу японската окупация, предаде Ройтерс.\r\n\t \r\n\t\"Жените за разтуха\" е евфемизъм за жените, принуждавани да работят в публични домове за японски военни по време на Втората световна война. Много от тях са корейки, отбелязва Ройтерс.\r\n\t \r\n\tАгенциаята припомня, че Япония се извини на тези жени и през 2015 г. осигури фонд за подпомагането им на стойност 1 милиард йени (9,4 милиона долара). Неотдавна обаче Южна Корея се опита да повдигне отново въпроса.\r\n\t \r\n\t\"За да разреши въпроса за \"жените за разтуха\", японското правителство, което е извършителят, не трябва да казва, че въпросът е приключен\", заяви Мун. \"Въпросът за извършено във военно време престъпление срещу човечеството не може да бъде приключен само с една дума. Истинската развръзка на злощастна история е да бъде запомнена и да се извади поука от нея\", добави той.\r\n\t \r\n\tГенералният секретар на японското правителство Йошихиде Суга незабавно реагира на редовна пресконференция, че думите на южнокорейския президент са \"достойни за съжаление\". Суга призова за сътрудничество между Токио и Сеул за справяне със заплахата от Пхенян.", "date": "2018.03.01", "title": "Сеул заяви, че въпросът за \"жените за разтуха\" не е приключен"}
{"url": "http://www.mediapool.bg/putin-predstavi-novi-superorazhiya-i-predupredi-zapada-che-sega-shte-tryabva-da-slusha-rusiya-news276182.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Владимир Путин обяви, че Русия е изпробвала нови ядрени оръжия, сред които задвижвани с атомна енергия крилати ракети и подводен дрон, които не може да бъдат прехванати от противника, предаде Асошиейтед прес.\r\n\t \r\n\tПутин отправи годишното си обръщение към парламента в четвъртък, малко преди президентските избори на 18 март, при които се очаква той да спечели четвърти мандат.\r\n\t \r\n\tТой каза, че тестваните миналата есен ракети са с неограничен обсег и висока скорост, като са в състояние да проникнат през всяка противоракетна отбрана.\r\n\t \n\n\r\n\tПо думите високоскоростният подводен дрон може да пренася ядрен боен заряд и да поразява самолетоносачи и крайбрежни обекти.\r\n\t \r\n\tРуският президент каза още, че в страната му е изпробвала нова тежка междуконтинентална балистична ракета \"Сармат\" с обсег и брой на бойните глави, надхвърлящи тези на предходното поколение ракети.\r\n\t \r\n\tРусия има хиперзвуково оръжие, обяви Путин, цитиран от ТАСС. Руският президент отбеляза, че всички страни с високо равнище на развитие \"активно разработват хиперзвуково оръжие\". \"Русия вече има такова\", подчерта той.\r\n\t \r\n\tРуският президент каза, че изпитваната \"нисколетяща и слабозабележима\" летяща ракета с ядрен боен заряд разполага с \"практически неограничен обхват, непредсказуема траектория на полета и възможност за обход на границите за прехващане\", с което става \"неуязвима за всички съществуващи и и бъдещи системи за противоракетна и противовъздушна отбрана\".\r\n\t \r\n\tХиперзвукова ракета ще поразява като метеорит\r\n\t \r\n\tСъщевременно Путин съобщи, че по границите на Руската федерация е създадено \"непрекъснато радиолокационно поле от системи за предупреждение за ракетно нападение\".\r\n\t \r\n\tТой съобщи за започналото серийно производство на ново оръжие с името \"Авангард\" - междуконтинентална хиперзвукова ракета, която ще лети към целта със скорост 20 пъти по-голяма от звуковата и ще поразява \"като метеорит\". Путин спомена друга оръжейна система, наречена \"Кинжал\", която вече била дислоцирана в Южния военен окръг на Русия. По думите му това също е хиперзвукова ракета, носена от самолет, която може да поразява мишени на 2000 километра.\r\n\t \r\n\tВ Русия е разработена и \"малогабаритна свръхмощна ядрена енергетична установка\", която може да се инсталира на крилата ракета от типа на новата руска \"Х-101\" или американската \"Томахок\". Този атомен двигател ще осигурява десетократно увеличение на обхвата на полета, която на практика ще бъде неограничена, каза още Путин.\r\n\t \r\n\tРуският президент се похвали, че страната му е направила \"стремителна, голяма крачка\" в създаването на нови стратегически оръжия, които \"изобщо не използват балистични траектории на полета в движението си към целта\", а това според него означава, че системите за ПРО са \"безполезни и просто безсмислени\" в борбата с тях.\r\n\t \r\n\tНовите руски оръжия правят безполезна противоракетната отбрана на НАТО и на практика слагат край на усилията на Запада да вкара в безизходица развитието на Русия, увери Путин, цитиран от Асошиейтед прес.\r\n\t \r\n\t\"Искам да кажа на онези, които разпалваха надпревара във въоръжаването през последните 15 години, стремяха се да спечелят едностранно превъзходство над Русия, налагаха незаконни санкции, целящи да възпрат развитието на нашата страна . . . Не съумяхте да спрете Русия\", заяви Путин.\r\n\t \r\n\tНа фона на разработките по света на безпилотни оръжейни системи в Русия се разработват безпилотни подводни апарати, каза още руският президент в обръщението си към парламента.\r\n\t \r\n\tПутин изтъкна, че тези апарати ще се движат на голяма дълбочина с междуконтинентален обхват и \"неколкократно ще превишават скоростта на подводници, най-съвременни торпеда и всички видове скоростни надводни кораби\".\r\n\t \r\n\tПредставяйки новите оръжия, Путин предупреди Запада, че сега ще трябва да слуша Русия, предаде Франс прес.\r\n\t \r\n\t\"Нашите планове никога не са били тайна. . . Дори е изненадващо, че въпреки всички проблеми Русия остана първа ядрена сила. Никой не искаше да говори с нас, никой не искаше да ни слуша. Слушайте ни сега!\", каза руският президент, цитиран от Франс прес.\r\n\t \r\n\tАгенцията посочва, че докато Путин е говорил - в реч, излъчвана пряко по телевизията - за новите оръжия, те са били показвани на два гигантски екрана, като на кадрите съвсем не са липсвали и експлозии.\r\n\t \r\n\tРуският президент обяви технологичен пробив, който може да увеличи драматично военния капацитет на страната му, да укрепи глобалните позиции на Кремъл и да засили опасенията на Запада от потенциална нова надпревара във въоръжаването през 21-и век, отбелязва Асошиейтед прес.\r\n\t \r\n\tРойтерс определя речта на руския президент като една от най-войнствените от години.\r\n\t \r\n\tСъщевременно Путин заяви, че Русия не възнамерява да напада никоя страна и че укрепването на руския отбранителен потенциал се извършва при спазване на \"действащите споразумения за контрол на оръжията.\r\n\t \r\n\t\"Нарастващата военна мощ на Русия не заплашва никого, не сме имали и нямаме планове за използване на този потенциал за нападателни, камо ли за агресивни цели\", подчерта той.\r\n\t \r\n\tОт друга страна руският президент даде да се разбере, че страната му ще възприеме ядрена атака срещу нейни съюзници като ядрена атака срещу самата нея, предаде Ройтерс.\r\n\t\"(Нашият) отговор ще е незабавен\", предупреди той.", "date": "2018.03.01", "title": "Путин представи нови супероръжия и предупреди Запада, че сега ще трябва да слуша Русия"}
{"url": "http://www.mediapool.bg/pravitelstvoto-iska-kontrolen-dyal-v-chez-varbakova-skloni-news276169.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е поискал държавата да получи контролен дял от активите, които ЧЕЗ продава в България, а купувачът Гинка Върбакова е склонила, но крайното решение зависи от чешката \"ЧЕЗ груп\". Най-новото развитие около злополучната сделка настъпи в четвъртък сутринта на среща между Борисов и Върбакова в Министерския съвет, след като предната вечер се разбра, че сделката върви към провал. По информация на Mediapool  на банки за финансиране на покупко-продажбата заради политическия трус, който тя предизвика в България.\r\n\tПо-късно същия ден от ЧЕЗ съобщиха, че нямат никаква информация за намерението на България да получи контролен дял от активите. Говорител на компанията каза, че ще чакат да чуят \"Инерком\", но уточни, че договорът вече е сключен и е получена безусловна и неотменима банкова гаранция в размер на 5 млн. евро, че ще бъде платена договорената сума.\r\n\tФинансовата страна на сделката обаче остава в мъгла. Върбакова отрича да е договаряла финансиране от български банки, а само от международни, макар че документ, предоставен на премиера Борисов от чешкото правителство, което държи около 70% в ЧЕЗ, сочат обратното.\r\n\t\r\n\tФинансовият министър Горанов, който присъства на срещата при Борисов заедно с вицепремиера Томислав Дончев, отбеляза, че разговорите били на, но на българското дружество да допусне държавата в сделката била налице.\n\n\r\n\tПо неофициална информация на Mediapool Върбакова е декларирала пред Борисов готовност да отстъпи на държавата контролния дял в сделката, но да си запази останалата част, каквото било настояването на ДПС, чийто интереси представлявала \"Инерком\".\r\n\tПремиерът настоява да има \"пълен контрол\" над сделката за ЧЕЗ, обяви Върбакова след срещата, в присъствието на Горанов и Дончев.\r\n\tЧасове по-късно при нейно и на службите изслушване в парламента тя каза, че  в бъдеще. Тя не пожела да уточни дали това означава, че държавата ще влезе само в това дружество, но не и в останалите шест, които са част от пакетната сделка.\r\n\tНа практика Върбакова ще притежава в електроразпределителното дружество 67 на сто, които все още са собственост на ЧЕЗ. По-голямата част от останалите са собственост на фондовете на пенсионната компания \"Доверие\" и на \"ЦКБ-Сила\". Ако държавата вземе контролните 34%, фактически тя ще стане мажоритарният собственик и при това положения нейно трябва да е търговото предложение към останалите акционери в публичното дружество.\r\n\t\r\n\tДали държавата ще влезе директно в \"ЧЕЗ Разпределение\", зависи от ЧЕЗ, чийто надзорен съвет точно преди седмица одобри \"Инерком\" за купувач на българските активи.\r\n\tОбявено бе, че са проверени всички предоставени документи от страна на кандидат-купувача, които обаче в четвъртък бяха определени от шефа на Българската банка за развитие Стоян Мавродиев като \"едно голямо правно нищо\", след като най-накрая той призна, че държавната банка е дала на Върбакова писмо, че ако \"Инерком\" кандидатства за заем, заявлението й ще бъде разгледано по всички нормативни правила.\r\n\tСкандалът в България избухна заради подозренията, че сравнително малката \"Инерком\" е само фасада, прикриваща реалния купувач, както и около финансирането на покупко-продажбата.\r\n\tПравителството първоначално твърдеше, че няма никаква намеса и не може да влияе, но чешки вестник, контролиран от Бабиш, разкри писмен ангажимент на държавната Българска банка за развитие, чийто принципал е икономическото министерство. След това Борисов обяви, че сделката на ЧЕЗ била \"планирана операция\" за свалянето му от власт, а най-накрая поиска и контролен дял на държавата.\r\n\t коментира финансовият министър и допълни, че ако продавачите се съгласят, \"\r\n\t, коментира Горанов, с уточнението, че правителството цели да придобие  от българския филиал на ЧЕЗ.\r\n\tСлед срещата с премиера Върбакова каза, че веднага заминава за Прага, за да обсъди какви са възможностите държавата практически да замести компанията ѝ \"Инерком\", с която ЧЕЗ вече подписа договор.\r\n\tПреди това обаче Върбакова отиде на съвместното заседание на две парламентарни комисии, които изслушаха регулаторите и службите по казуса с ЧЕЗ.\r\n\tТя информира депутатите, че преговорите са водени по чешкото законодателство, а договорът е сключен по английското право. Върбакова потвърди, че има желание да допусне държавата в тази сделка.\r\n\t, каза собственичката на \"Инерком\" в МС, запитана дали ще се изявява в Чехия като лобист на българското правителство.\r\n\tГинка Върбакова обяви и в четвъртък, че сделката ще бъде финансирана от международни банки,  , повтори тя.\r\n\tСпоред информацията, предоставена от чешките власти на българския премиер, за обещани кредити от две офшорни фирми на руско-грузински бизнесмен, както и от \"Уникредит Булбанк\", Първа инвестиционна банка и готовност за рефинансиране от Българската банка за развитие на заем на ЧЕЗ към ЕБВР.\r\n\t\r\n\tВ парламента представителят на една от консултантските компании по сделката – Веселин Захариев от \"Мейн Кепитал\", обаче заяви, че реално парите по сделката все още не са осигурени. Досега \"Инерком\" само е платила 5 млн. евро при подписването на договора като неотменима гаранция по сделката. Не било решено и каква част от финансирането ще е от собствени средства., каза Захариев. Той обясни, че още се водят и преговорите за синдикиран заем – от няколко банки с водеща финансова институция, за които Върбакова каза, че били големи международни. Обезпечението по синдикирания кредит ще са паричните потоци на купувания бизнес и акциите на дружествата от групата на \"Инерком\".\r\n\tВърбакова отрече пред депутатите да има офшорки и такива да участват в структурата на финансирането на сделката с ЧЕЗ, както е видно от предоставената преди два дни информация от кабинета на чешкия премиер.\r\n\t\r\n\tМеждувременно Борисов е провел в сряда вечерта нов телефонен разговор с чешкия си колега Андрей Бабиш, за да поиска съдействие за евентуалното влизане на българската държава в сделката, съобщи правителствената информационна служба. Чешката държава притежава около 70% от ЧЕЗ, но по-рано тази седмица Бабиш даде да се разбере, че не може да влияе, тъй като ЧЕЗ била \"държава в държавата\".\r\n\tБабиш е подчертал пред Борисов, че вече има подписан договор между ЧЕЗ и \"Инерком\". Освен това е посочил, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията.\r\n\tВ тази връзка Надзорният съвет на \"ЧЕЗ Груп\" е изискал от Съвета на директорите информация за \"Инерком\". Съветът на директорите е потвърдил, че е извършил множество проверки на потенциалния купувач и източниците му на финансиране и те не са показали проблеми за осъществяването на продажбата.\r\n\tСпоред Борисов пък изнесената от чешки и български медии информация за източниците на финансиране на купувача са подхранили съмненията му, че сделката е проблемна. Двамата премиери са отбелязали, че са дали публичност на съмненията си за неспазване на добрите практики при осъществяване на сделката, както и че ще следят внимателно за довеждане до край на проверките от компетентните органи на двете държави.\r\n\t\r\n\tСтранните обрати около сделката и критиките на чешкия премиер срещу нея могат да се обяснят с конфликта между Бабиш и представителите на чешкото финансово министерство в надзора на ЧЕЗ. Според източници на Mediapool очакванията на Бабиш били ЧЕЗ да продаде българския си бизнес на частната чешка енергийна компания \"Енерго-Про\", доставчик на ток в Североизточна България, която бе кандидат за сделката, спечелена от \"Инерком\". Намеренията на \"Енерго-Про\" са били впоследствие да се оттегли от сегашното си ЕРП, тъй като в противен случай ще стане монополист в електроснабдяването и електроразпределението. Дадената от тях цена обаче била 250 млн. евро, а офертата на Върбакова по-висока, а след това и допълнително вдигната, стана ясно от обясненията на шефовете на държавните агенции за национална сигурност и за разузнаване.\r\n\tИменно с това се обясняват и критиките на \"Енерго-Про\" за непрозрачно проведения търг от страна на ЧЕЗ.\r\n\tСлед като \"Инерком\" (или който стои зад нея) измъкна сделката на \"Енерго -Про\", чешкият в. \"Лидове новини\", който е част от бизнес групата на премиера Бабиш, разнищи финансовата схема и изобличи наличието на , както и ангажимент от страната на ББР, какъвто банката отрича.\r\n\tВследствие на провокирания от \"Лидове новини\" скандал, премиерът Бойко Борисов  на заговор от страна на ЧЕЗ, които са го свалили от власт през 2013 г., визирайки протестите срещу поскъпването тока и бунта срещу всички ЕРП-та. Той дори се зарече да гони докрай тези \"гадове\", без да назовава точно кои.\r\n\tСкандалът в България и разсъхването на сделката пък са политически коз в ръцете на Бабиш в битката му за овладяване на контрола върху ЧЕЗ, какъвто той към момента очевидно няма.", "date": "2018.03.01", "title": "Правителството иска контролен дял в ЧЕЗ, Върбакова склони"}
{"url": "http://www.mediapool.bg/sedem-zadarzhani-v-slovakiya-za-ubiystvoto-na-zhurnalista-yan-kutsiak-news276168.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицията в Словакия задържа седем души във връзка с убийството на разследващия журналист Ян Куциак и неговата годеница, съобщи полицейският началник Тибор Гашпар, цитиран от словашки медии.\r\n\tСред задържаните има италиански бизнесмени, чиито имена се споменават в разследваща публикация на Куциак за корупция по високите етажи. Куциак ги е подозирал във връзки с мафията, посочва Ройтерс.\r\n\tТази операция \"съвсем очевидно бе извършена във връзка със случая (убийството на журналиста) и с хора, споменати няколко пъти в пресата, включително в последната статия на Ян Куциак. Да, можем да наречем това италианска следа\", заяви Гашпар, цитиран от Франс прес.\r\n\tСпоред местни медии са задържани италианският бизнесмен Антонио Вадала и членове на неговото семейство, които Куциак е подозирал във връзки с базираната в Калабрия организирана престъпна групировка ндрангета.\r\n\tУбитият 27-годишен журналист работеше за сайта aktuality.sk, собственост на германската медийна група \"Аксел Шпрингер\" и на швейцарската издателска компания \"Рингиер\".\n\n\r\n\tСпоред италианския прокурор от град Катандзаро - Никола Гратери, \"вероятно зад убийството стоят калабрийски семейства. Очевидно ндрангета е способна да прави такива неща\".\r\n\t\"Ндрангета не е просто проникнала, а е вкоренена в цяла Италия, но също така и в други европейски страни като Германия, Швейцария\", каза той. Според Гратери тя има присъствие и в Източна Европа, като освен в Словакия, тя действа България и Румъния, посочва АФП.\r\n\t\"Ндрангета се разширява в момента на Изток. Тя отива там, където има власт и пари за управление и възможности за ограбване\", допълни днес прокурорът в интервю за италианско радио.\r\n\tНовината за убийството на Куциак шокира Словакия и отново изведе на дневен ред въпроса за корупцията, който през юни доведе до протести на млади хора, искащи оставки на министри от лявото правителство на премиера Роберт Фицо. През следващите дни се готвят нови протести.\r\n\tВ незавършена, но публикувана след убийството на Куциак статия в сайта aktuality.sk, журналистът говори за случай с данъчни измами.\r\n\tКуциак пише за италиански бизнесмени, вероятно работещи с калабрийската мафия с цел извършване на данъчни измами и източване на европейски средства. Според статията, цитирана от ДПА, италианците са изградили мрежа от политически връзки в Словакия, стигаща чак до министър-председателя.\r\n\tИмето на личната асистентка на Фицо, Мария Трошкова, се появява в публикацията. Твърди се, че тя е бивша бизнес партньорка и любовница на Антонио Вадала, смятан за мозък на италианската мафия в Словакия. Трошкова и още един близък помощник на Фицо бяха отстранени от длъжност до приключването на случая.\r\n\tМинистърът на културата Марек Мадярич подаде вчера оставка и заяви пред журналисти, че след убийството не може просто да си се представи \"седнал спокойно на министерското кресло\".\r\n\tЕвропейската комисия съобщи, че е поискала в четвъртък от властите в Словакия разяснения за изразходването на средства от бюджета на ЕС за земеделие. Това действие е свързано със съмненията, породени от разследване, водено от журналиста Ян Куциак.\r\n\tКомисията е отправила въпроси към службата, която извършва разплащанията по земеделските фондове в Словакия. В отговор на въпрос дали с темата не би трябвало да се заеме и европейската служба за борба с измамите ОЛАФ, говорител на ЕК посочи, че това е независима институция, която предприема действията си самостоятелно.\r\n\tЕвропейски медии цитират черновата на последния материал на убития журналист, според която представители на италианската мафия, заселили се в Словакия, са развивали земеделие. По този начин те взели осем милиона евро в последните години, изплатени от европейските фондове.", "date": "2018.03.01", "title": "Седем задържани в Словакия за убийството на журналиста Ян Куциак"}
