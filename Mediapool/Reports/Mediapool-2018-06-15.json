{"url": "https://www.mediapool.bg/urugvai-s-trudna-minimalna-pobeda-sreshtu-egipet-news280375.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСмятаният за фаворит в група \"А\" отбор на Уругвай постигна много трудна победа с гол в края на мача срещу Египет в петък. В другия мач от деня Иран успя да победи Мароко с автогол отново в последните минути на срещата и оглавви временно класирането в група \"B\". \r\n\tВ състава на \"фараоните\" липсваша мегазвездата и голмайстор на Висшата лига Мохамед Салах, когото треньорът Ектор Купер очевидно предпочете да запази за следващите мачаове.\r\n\tЕдинственото попадение бе дело на централния защитник на южноамериканците Хосе Хименес в 89-ата минута. Преди това Луис Суарес и Едисон Кавани пропуснаха няколко положения, докато Египет предимно се защитаваше.\r\n\tПървите положения за \"урусите\" дойдоха чак в 23-ата минута на срещата, когато първо Кавани отправи силен удар от двайсетина метра, след който топката се насочи към левия ъгъл на вратата на Ел Шенави. В последния момент обаче бранител подложи главата си и изчисти в корнер.\r\n\tСлед центрирането от него капитанът Диего Годин отклони с глава към далечната греда, където Суарес направи фрапантен пропуск и от малкото наказателно поле не успя да оцели вратата. Това бяха и най-интересните моменти през първото полувреме.\n\n\r\n\tОще в началото на втората част нападателят на Барселона направи втори пропуск. Оставайки очи в очи с египетския вратар Ел Шенави, Суарес стреля отблизо в крака му.\r\n\tВ 73-ата Суарес пропиля трета стопроцентова възможност. Бившият голмайстор на Ливърпул отново получи страхотно извеждащо подаване от Кавани, след което излезе сам срещу Ел Шенави. Този път Суарес опита да мине покрай вратаря, който протегна ръка и прибра топката от краката на съперника.\r\n\tВ 84-ата минута Суарес свали с глава към Кавани, който нанесе страхотен удар от въздуха от границата на наказателното поле, но Ел Шенави прояви котешки рефлекс и успя да избие топката с една ръка.\r\n\tВ 88-ата минута страхотен удар на Кавани от фаул срещна гредата, след което никой от четиримата играчи на Уругвай, оказали се в близост, не успя да я довкара.\r\n\tВ следващата минута южноамериканците все пак стигнаха до победното попадение. Санчес центрира от свободен удар отдясно на наказателното поле, а Хосе Хименес засече с глава и прати топката в десния ъгъл на вратата.\r\n\tТака, Уругвай се изравни по точки с домакина Русия, който заема първото място в група А благодарение на головата си разлика след разгрома на откриващия мач срещу Саудитска Арабия с 5:0.\r\n\tВ другия мач Иран победи Мароко с автогол в последната минута, въпреки че африканците бяха по-добрият отбор почти през целия мач.\r\n\tОще във втората минута мароканците можеха да излязат напред в резултата, но Амин Арит не уцели вратата от воле. След още две минути те стигнаха до нов шанс, но топката беше избита в корнер.\r\n\t \r\n\tПостепенно темпото падна и така дойде почивката. \r\n\t \r\n\tПрез втото полувреме играта се изнерви, но мароканците отново имаха предимство. Въпреки това те не успяха да го материализират и мачът отиваше към равенство. В добавеното време обаче Азиз Бухадуз с плонж си вкара неспасяем автогол. Топката бе центрирана отляво от фаул, мароканецът изпревари всички, но отклони топката във вратата на собствения си отбор, \r\n\t \r\n\tТака Иран оглави класирането в група \"B\", в която са още отборите на Португалия и Испания, които играят помежду си в късни петъчен мач.", "date": "2018.06.15", "title": "Уругвай с трудна минимална победа срещу Египет"}
{"url": "https://www.mediapool.bg/liderat-na-pakistanskite-talibani-e-likvidiran-pri-vazdushen-udar-news280357.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на пакистанските талибани молла Фазлула е бил ликвидиран вчера при американски въздушен удар близо до границата с Афганистан, предаде Ройтерс като се позова на високопоставен представител на афганистанското министерство на отбраната.\r\n\t\r\n\tАмериканските военни съобщиха вчера, че са нанесли удар срещу висш командир на бунтовниците в провинция Кунар и че вероятно мишената е бил Фазлула - лидер на пакистанската радикална групировка \"Техрик и талибан Пакистан\" (\"Движение на пакистанските талибани\").\r\n\t\r\n\tГоворителят на министерството на отбраната в Кабул Мохамад Радманеш потвърди, че сред убитите при въздушния удар е и Фазлула, предаде Франс прес. Той добави, че в Кунар е била проведена съвместна американско-афганистанска операция.\r\n\t\r\n\tПо-рано в петък телевизионният канал \"Толо нюз\" съобщи като се позова на осведомени източници, че молла Фазлула е бил ликвидиран при удар на американски дрон в Източен Афганистан. По информация на медията, ударът е нанесен в сряда в граничната с Пакистан провинция Кунар. Заедно с Фазлула са убити още четирима полеви командири.\r\n\t\r\n\tНа 9 март Държавният департамент на САЩ обеща 5 млн. долара награда за информация за талибанския главатар.\n\n\r\n\t\r\n\tГрупировката \"Техрик и талибан Пакистан\" е тясно свързана с терористичната мрежа \"Ал Кайда\". Тя има обща идеология с афганистанските талибани, но действа самостоятелно.\r\n\t\r\n\tМолла Фазлула е най-издирваният в Пакистан бунтовник, добил зловеща слава заради множество нападения, сред които атаката срещу училище в Пешавар през 2014 г., в която загинаха 132 деца, и опита за убийство на ученичката Малала Юсуфзаи, която по-късно получи Нобелова награда за мир.\r\n\t \r\n\tФазлула е свързан и с опита за атентат с кола бомба на Таймс скуеър в Ню Йорк през 2010 г., припомня Франс прес.", "date": "2018.06.15", "title": "Лидерът на пакистанските талибани е ликвидиран при въздушен удар"}
{"url": "https://www.mediapool.bg/marokanets-napadnal-s-nozh-minuvachi-v-turku-poluchi-dozhivotna-prisada-news280358.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинландски съд даде доживотна присъда на мароканеца Абдул Рахман Буанан, който миналата година уби с нож две жени и рани още осем души при първото терористично нападение в скандинавската страна, предаде Ройтерс.\r\n\t\r\n\tБуанан, който към момента на престъплението бил на 22 години, нападна с нож минувачи на площад в град Турку на 18 август миналата година. Полицията го спря, като го простреля в крака.\r\n\t\r\n\t\"Областният съд във Варсинайс-Суоми /Югозападна Финландия/ осъди Абдул Рахман Буанан на доживотен затвор за две убийства с терористични мотиви и осем опита за убийство с терористични мотиви\", посочи в изявление съдът.\r\n\t\r\n\tМароканецът кандидатствал за убежище във Финландия, но получил отказ. Той се призна за виновен за деянието, но отрече да е извършил терористичен акт, както твърдят прокурорите. Според тях той действал, воден от омраза след ожесточените бомбардировки на западния алианс в сирийския град Ракка. Буанан каза, че се е възприемал като войник на \"Ислямски държава\". Групировката обаче не пое отговорност за атаката.\r\n\t\r\n\tДоживотната присъда във Финландия трае средно между 12 и 20 години.", "date": "2018.06.15", "title": "Мароканец, нападнал с нож минувачи в Турку, получи доживотна присъда"}
{"url": "https://www.mediapool.bg/protsedurata-sreshtu-polsha-za-narushavane-na-varhovenstvoto-na-zakona-napredva-news280351.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия потвърди, че е предложила да бъде предприета следващата стъпка по наказателната процедура срещу Полша за нарушения на върховенството на закона. Процедурата предвижда възможност Полша да бъде лишена от право на глас в Съвета на ЕС. Подобна мярка в ЕС досега не е прилагана.\r\n\t\r\n\tСъветът на ЕС е заложил в програмата на заседанието си за 26 юни в Люксембург да пристъпи към изслушване на становището на Полша. Предвижда се изслушването да премине в няколко части, като на посоченото заседание е насрочена първата част. След това ЕК ще обсъди на седмичното си заседание този въпрос.\r\n\t\r\n\tПрез декември ЕК издаде препоръки на Варшава и изрази готовност да прекрати процедурата, ако те бъдат изпълнени в следващите три месеца. След като до днес комисията остава неудовлетворена от отговорите и действията на полските власти, тя е предложила на Съвета на ЕС да бъде предприета следващата стъпка с изслушването на Варшава.\r\n\t\r\n\tДосега чл. 7 от договора за ЕС, задействан срещу Полша, никога не е бил прилаган. Този текст от договора бе приет, след като през 2000 г. в управляващата коалиция в Австрия влязоха крайнодесните сили, участващи и в днешното австрийско правителство. Заради липсата на подобен текст преди 18 години, държавите от ЕС едностранно замразиха отношенията си с Виена за девет месеца.\r\n\t\r\n\tПолша ще продължи с осъществяването на съдебната реформа въпреки критиките на Европейската комисия. Това заяви днес полският министър на външните работи Яцек Чапутович пред националното радио.\n\n\r\n\t\r\n\t\"Нашата позиция се свежда до това, че ние сме суверенна държава, а организацията на съдебната система е от компетенциите на държавата. Ние реализираме своите права, не виждаме никакви заплахи за върховенството на закона в Полша и няма да променим своята позиция. Ще доведем докрай реформата на съдебната система\", каза министърът.", "date": "2018.06.15", "title": "Процедурата срещу Полша за нарушаване на върховенството на закона напредва"}
{"url": "https://www.mediapool.bg/poredno-znakovoto-delo-se-srina-pred-spetssada-news280353.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпецсъдът прекрати делото срещу кмета на Пловдив Иван Тотев, който е обвиняем за злоупотреби по проекта за изграждането на пловдивския зоокът. Освен Тотев, прокуратурата привлече към наказателна отговорност заместника му Димитър Кацарски и кмета на район \"Западен\" Димитър Колев. Специализираният наказателен съд прие, че обвинителният акт е неясен, нелогичен и неподкрепен с факти.\r\n\t\"Прокуратурата не е изпълнила задължението си да представи пълно и състоятелно логично правно заключение\", обяви съдията по делото Даниела Костова, която преди по-малко от година бе част от магистратите, които подкрепяха неотлъчно главния прокурор Сотир Цацаров във Висшия съдебен съвет.\r\n\tСъдия Костова обясни, че обвинителният акт за зоокъта е написан достатъчно неясно, че да не се разбере с кои точно действия подсъдимите са извършили престъплението, за което са обвинени. Тя допълва, че не става ясно дали има някакво реално плащане по въпросната обществена поръчка, което би довело до нанесена щета на общината.\r\n\tПрез ноември миналата година влязоха в сила спорните промени в Наказателно-процесуалния кодекс, който възложиха на спецсъда да гледа всички дела за корупция по върховете на властта. Главният прокурор бе един от най-големите застъпници за тази т.нар. реформа. Основният аргумент бе, че Софийският градски съд твърде често прекратява знаковите дела и така бламира прокуратурата в борбата срещу корупцията.\r\n\tМеханичното прехвърляне на делата от градския съд в спецсъда очевидно не решава този проблем. Само за няколко месеца спецсъдът прекрати редица знакови дела, включително това срещу бившата съдийка Румяна Ченалова, делото \"Дянков, Трайков, Прокопиев\" за ЕВН, делото срещу Румен Овчаров, делото срещу бившия шеф на Фонда за лечение на деца в чужбина Павел Александров и др.\n\n\r\n\tТова води до извод, че или прокуратурата е неспособна да работи професионално по повечето знакови дела, или че значителна част от тях започват с единствена цел да се ударят определени публични фигури. Не е изключено да става дума и за двете.\r\n\tПо делото срещу Иван Тотев наблюдаващият прокурор Димитър Петров коментира, че ще протестира решението на съда. Според него съдия Даниела Костова е преписала определението за прекратяването на делото на Окръжния съд в Пловдив. Това е съдът, в който Сотир Цацаров ръководеше преди да стане главен прокурор. Окръжният съд прекрати делото в края на септември 2017 г. и процесът бе прехвърлен в спецсъда в София заради промените в НПК.\r\n\tПо делото за зоопарка прокуратурата твърди, че Иван Тотев е нарушил служебните си задължения, сключвайки договор след пряко договаряне с изпълнителя \"Запрянови 03\". Твърди се, че това е станало в нарушение на Закона за обществените поръчки. Процедура е проведена, без да е одобрен идеен инвестиционен проект. Липсвала и стойностна сметка за проекта. За зоокъта не е бил изготвен комплексен доклад за оценка на съответствието на инвестиционния проект със съществуващите изисквания на строежите и не е било издадено разрешение за строеж.\r\n\tЗаконовите изисквания не са били изпълнени и към момента на сключването на договора с фирмата. Прокуратурата смята, че Иван Тотев е допуснал всички тези нарушения, за да осигури облага за \"Запрянови 03\" ООД в размер на близо 690 хиляди лева.\r\n\tДимитър Кацарски и Димитър Колев са предадени на съд като помагачи на кмета.\r\n\tОбвинението твърди, че те са улеснили Тотев при извършване на престъплението.\r\n\tЗаместник-кметът Димитър Кацарски е бил назначен от Иван Тотев за председател на комисията за провеждане на процедурите за избор на строителя на зоопарка. Именно Кацарски е предложил на Тотев откритата процедура по Закона за обществените поръчки да бъде прекратена и да се премине към пряко договаряне без обявление.\r\n\tДимитър Колев ще отговаря пред съда, защото е сключил договор с консултант и строителен надзор по проекта без район \"Западен\" да е възложител на поръчката. Така районният кмет е дал възможност на Иван Тотев да даде началото на строителството.\r\n\tЗаради повдигнатото му обвинение кметът бе за кратко отстранен от поста си с решение на Пловдивския окръжен съд, но после бе върнат от апелативните магистрати. След поредното прекратяване на процеса Иван Тотев отказа да коментира.", "date": "2018.06.15", "title": "Поредно знаковото дело се срина пред спецсъда"}
{"url": "https://www.mediapool.bg/foks-se-izvini-za-sredniya-prast-na-robi-uilyams-news280359.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканската телевизионна корпорация \"Фокс\" се извини на зрителите за средния пръст, който британският певец Роби Уилямс показа на церемонията по откриването на Световното първенство по футбол в Русия.\r\n\t\"Бяхме в живо предаване и нямаше как да знаем (какво ще се случи) по време на изпълнението (на Роби Уилямс) и се извиняваме\", казва \"Фокс\" за инцидента пред \"The Hollywood reporter\".\r\n\tДосега нито Уилямс, нито неговите представители, са обяснили на какво или кого е посветен средният пръст, показан на церемонията. ББС съобщава, че жестът не е бил видян на живо от зрителите във Великобритания, но е широко обсъждан в социалните мрежи.\r\n\tПевецът показа среден пръст точно пред камерата, докато изпълняваше парчето си \"Rock Dj\". Той изпя думите \"Направих това безплатно\" (But I did this for free) и изстреля \"поздрава\" с пръст.\r\n\tПодобен жест направи и певицата M.I.A. по време на \"Супер боул\" през 2012 г., докато изпълняваше парче заедно с Мадона.\n\n\r\n\tПреди скандала Уилямс бе заявил, че е много въодушевен от своето завръщане в Русия, за да пее на церемонията по откриване на първенството. Той призна пред \"Ройтерс\", че е бил помолен да не изпълнява парчето си \"Купонясвай като руснак\" (Party like a russian) от 2016 г., с което се иронизират някои особени навици на руските олигарси.\r\n\tТова парче предизвика сериозен отзив в Русия, а някои местни издания дори призоваха държавата да забрани на Уилямс да пее в страната.\r\n\tНа церемонията британецът наистина не изпълни въпросното парче, но пък избухна със среден пръст. Той изпя хитовете си \"Нека те забавлявам\" (Let me entertain you), \"Чувствай (Feel) и \"Ангели\" (Angels). Последната песен бе изпълнена в дует с руското сопрано Аида Гарифулина.", "date": "2018.06.15", "title": "\"Фокс\" се извини за средния пръст на Роби Уилямс"}
{"url": "https://www.mediapool.bg/tereza-mei-se-opitva-da-specheli-proevropeiskite-buntari-v-konservativnata-partiya-news280354.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУилям Джеймс, Ройтерс\r\n\tБританският премиер Тереза Мей вчера не успя да спечели на своя страна проевропейски настроените депутати в нейната партия по въпроса за ролята на парламента в процеса за Брекзит, повишавайки риска от поражение при гласуването в долната камара следващата седмица.\r\n\t\r\n\tМей се бори да обедини Консервативната партия около плана си за напускане на ЕС, опитвайки се да балансира между исканията на онези желаещи възможно най-близки отношения с блока и други, които искат категоричен развод.\r\n\t\r\n\tРазделенията изглежда само се задълбочават.\r\n\t\r\n\tСпорът се концентрира върху това, каква роля ще има парламентът в каквато и да било окончателна сделка за Брекзит, договорена с Брюксел. Някои депутати искат повече власт, отколкото им бе предлагана досега, за да направляват преговорна стратегия на правителството.\n\n\r\n\t\r\n\tПо-рано тази седмица Мей се съгласи да търси компромис с непокорните консервативни депутати, избягвайки поражение в Камарата на общините по окончателната формулировка на законопроекта за (излизане от) Европейския съюз, който ще скъса връзките на Великобритания с ЕС.\r\n\t\r\n\tНейното правителство на малцинството все още се нуждае от подкрепата на разколниците, за да прокара този законопроект и да спечели бъдещите гласувания на повече от 10 отделни законодателни акта, необходими за подготовката на Брекзит.\r\n\t\r\n\tВчера стана ясно, че тази подкрепа не се очертава в близко бъдеще.\r\n\t\r\n\tКонсервативният депутат Доминик Грийв, който води групата на отцепниците, каза през Би Би Си, че формулировката на сделката с Мей е била променена и че окончателният вариант е неприемлив.\r\n\t\r\n\t\"Сега планът трябва да бъде да се опитаме да поправим нещата\", каза по-късно Грийв пред Ройтерс.\r\n\t\r\n\tЗаконопроектът ще бъде обсъден в понеделник от горната Камара на лордовете и ако не се постигне компромис, Мей може да претърпи позорно поражение, когато той се върне в долната камара в сряда.\r\n\t\r\n\t\"Тези, които подкрепиха премиера във вторник вечерта, могат сега наистина да се почувстват силно разочаровани и да предпочетат да не подкрепят тази действително доста нелепа поправка, предложена от правителството\", каза за Би Би Си проевропейската депутатка Ана Субри.\r\n\t\r\n\tМинистерството за Брекзит заяви, че е уверено в постигането на сделка, която парламентът би приел, но изложи в изявление трите сценария, които биха предизвикали вот в двете камари на парламента.\r\n\t\r\n\tТе са: \"а) ако парламентът отхвърли сделката на правителството с ЕС, б) ако не се постигне никакво споразумение, или в) ако не се постигне сделка до 21 януари 2019 г.\"\r\n\t\r\n\t\"Това гарантира, че при всички обстоятелства парламентът може да държи правителството отговорно, едновременно позволявайки му да изпълни волята на британския народ, изразена чрез референдум\", каза говорител на Министерството за Брекзит.\r\n\t\r\n\tПри все това същината на разногласията с разколниците изглежда е по въпроса, каква форма трябва да приемат тези гласувания. Първоначално Грийв предложи вот за търсене на парламентарна подкрепа, но правителството предлагаше по-скоро символичен вот.\r\n\t\r\n\t\"Не съм лъгал, разбира се, че не съм\", каза за \"Скай нюз\" заместник-главният прокурор Робърт Бъкланд, който съветва правителството по законодателни въпроси. Той каза, че окончателното решение за формулировката е взето от Мей.\r\n\t\r\n\t\"Съжалявам, ако са разочаровани от окончателната терминология, наистина съжалявам\", заключи той.", "date": "2018.06.15", "title": "Тереза Мей се опитва да спечели проевропейските бунтари в Консервативната партия"}
{"url": "https://www.mediapool.bg/mrezha-za-trafik-na-hora-s-industrialni-mashtabi-news280355.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсъденият в Унгария шеф на група трафиканти организирал прехвърлянето на над 1000 мигранти към Германия\r\n\tАфганистанецът Самсур Лаху, който вчера беше осъден заедно с трима българи в унгарския град Кечкемет на 25 години затвор за смъртта на 71 мигранти в хладилен камион през 2015 г., е ръководил мрежа с почти индустриални мащаби за трафик на хора към Западна Европа в разгара на бежанската вълна, и то с пълно презрение към човешкия живот, съобщава Франс прес като се позовава на данни, събрани по време на унгарското разследване.\r\n\t\r\n\tЛаху е използвал десетки превозни средства, ръководил е съучастници в няколко държави и е имал усъвършенствана логистика. Този 31-годишен мъж с фино лице е организирал превозването на най-малко 1106 мигранти, от всеки от които са били искани по 3500 евро, за да преминат в Австрия или Германия.\r\n\t\r\n\tПристигнал незаконно в Унгария през 2013 г., където създава един от оперативните си центрове, говорещ добре английски, арабски, пущу, сръбски и унгарски, Лаху започва дейността си скромно през февруари 2015 г.\r\n\t\r\n\tТрафикът му бързо се разраства, когато тунизиец му предлага да организира \"редовен транспорт\" между Унгария и Германия, срещу 1000 евро на човек, твърди унгарското разследване.\n\n\r\n\t\r\n\tПрез юли 2015 г., когато миграционният натиск нараства поради конфликтите в Сирия, Ирак и Афганистан, Лаху структурира професионално мрежата си, от Сърбия до Германия.\r\n\t\r\n\tС помощта на българин, когото прави свой заместник и който вчера също получи 25 години затвор, Лаху създава стройна организация с отделни отговорници за финансите, работната сила, логистиката и закупуването на превозни средства, за които изисква да са в добро състояние.\r\n\t\r\n\tНа най-ниското стъпало в организацията на афганистанеца са шофьорите, предимно българи. Получаващи между 500 и 2000 евро на курс, те са изложени на най-голям риск при пътни проверки и са бити, ако отказват да работят. Няколко от тях бяха арестувани от германската полиция в региона на Пасау, сред тях двама със съответно 26 и 36 мигранти в превозните им средства.\r\n\t\r\n\tМрежата, която разполага с леки автомобили за предупреждаване и следване, се сдобива с все по-големи превозни средства. Натъпканите в тях мигранти, сред които има жени и деца, са транспортирани във все по-ужасяващи условия, без паузи за ходене до тоалетна и почти без кислород.\r\n\t\r\n\tИма случаи, когато са били транспортирани до 81 души в 17 кв. метра, посочи прокуратурата, която изтъкна \"физическите и психически страдания\", причинявани на мигрантите, отбелязва агенцията.\r\n\t\r\n\tТревожните сигнали се множат: мнозина припадат, а през лятото на 2015 г. жена умира от задушаване.\r\n\t\r\n\tТова обаче не променя начина на действие на Самсур Лаху. Точно обратното, той се насочва към хладилни камиони, които не бият толкова на очи. Така се стига до трагедията на 26 август 2016 година. Натъпкани в 14 кв.м, 71 мигранти, сред които четири деца, умират мъчително в херметически затвореното хладилно отделение.\r\n\t\r\n\tКогато подчинените на Лаху му се обаждат и му казват, че хората се задушават и викат за помощ, той строго забранява да се отвори хладилното помещение, сочат записи от телефонните разговори, представени от прокуратурата. \"Да ги остави по-скоро да умрат. Това е заповед\", казва той на заместника си, който го пита какво да нареди на шофьора.\r\n\t\r\n\tДен след драмата, с пълно съзнание за станалото в хладилния му камион, Лаху организира нов транспорт при сходни условия, но този път 67-те мигранти се спасяват, защото успяват да разбият вратата на хладилното отделение.\r\n\t\r\n\tУнгарската прокуратура изтъкна \"ужасяващото безразличие и безгранична алчност\" на Лаху, който е спечелил от трафик на хора най-малко 300 000 евро.\r\n\t\r\n\tПри произнасянето на присъдата му вчера афганистанецът остана безучастен. Веднага след това прокурорът Габор Шмид, който беше поискал за Лаху и двама от съучастниците му доживотен затвор без право на замяна, обяви, че ще протестира наказанието на по-горната инстанция, защото \"присъдата не отразява в достатъчна степен условията на престъплението\".\r\n\t \r\n\tВеднага след него Лаху заяви, че ще обжалва, защото не бил отговорен за смъртта на мигрантите.", "date": "2018.06.15", "title": "Мрежа за трафик на хора с индустриални мащаби"}
{"url": "https://www.mediapool.bg/spored-shef-na-germanskoto-razuznavane-arestat-v-kyoln-veroyatno-e-predotvratil-atentat-news280350.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрестът тази седмица на тунизиец, заподозрян в създаването на биологични оръжия вероятно е предотвратил терористична атака, съобщи ръководителят на германската Федерална служба за защита на конституцията Ханс-Георг Маасен, цитиран от ДПА.\r\n\t\r\n\tДвадесет и деветгодишният тунизиец идентифициран като Сиеф Аллах Х. беше арестуван в западния град Кьолн след като по време на обиск в апартамента му във вторник беше намерено отровното вещество рицин.\r\n\t\r\n\tРазследването по случая още не е завършило, но \"цялостната картина от намерените досега улики показва с висока вероятност, че е бил осуетен терористичен акт\", каза шефът на вътрешното разузнаване за днешното издание на в.\"Райнише пост\".\r\n\t\r\n\tМъжът е имал достатъчно материал в апартамента си, за да произведе между 250 и 1000 силно токсични дози рицин, в зависимост от начина на използване, пише \"Райнише пост\".\r\n\t\r\n\tСпоред вчерашно изявление на прокуратурата обаче няма данни мъжът да е имал конкретен план за терористично нападение или да е бил член на терористична организация.\n\n\r\n\t\r\n\tПравоохранителните органи насочиха вниманието си към неговите действия, когато той поръчал 1000 шишенца със семена, съдържащи рицин и електрическа кафемелачка по Интернет.\r\n\t\r\n\tВ началото на юни мъжът успешно съумял да произведе рицин - отрова, която може да е смъртоносна дори в малки дози.", "date": "2018.06.15", "title": "Според шеф на германското разузнаване арестът в Кьолн вероятно е предотвратил атентат"}
{"url": "https://www.mediapool.bg/zaradi-ptichiya-grip-mz-prizovava-da-ne-se-konsumirat-polusurovi-yaytsa-i-meso-news280360.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради зачестили случаи на птичи грип сред домашни птици в страната, Министерството на здравеопазването препоръчва да не се консумират сурови или полусурови птиче месо и яйца. Другите правила за безопасност, които трябва да се спазват, са при приготвяне на храната продуктите от птичи произход да се обработват добре термично, суровото месо да се съхранява отделно от сготвеното.\r\n\tЗаради усложнената обстановка с птичия грип, министърът на земеделието Румен Порожанов се срещна с ръководствата на Агенцията по безопасност на храните и на областните дирекции. Засилени са проверките за биосигурността на фермите за птици в цялата страна.\r\n\tСлучаите на птичи грип в България все повече зачестяват. В област Добрич, например, само за последните месеци, бяха открити 4 огнища на заболяването. През октомври месец миналата година в патеферма в село Стефаново бяха унищожени 11 000 птици. В началото на март тази година във фермата за кокошки носачки в Генерал Тошево бяха умъртвени 140 000 животни, преди по-малко от месец отново в същия патарник в село Стефаново се появи птичи грип, вследствие на който бяха убити 57 000 птици.\r\n\tЗагубите за собствениците са огромни и не могат да бъдат покрити нито чрез обезщетението на държавата, нито от застраховката. Тази седмица се появи птичи грип и в най-голямата птицеферма в България \"Яйца и птици - Зора“, село Дончево, в която се отглеждат повече от 500 000 кокошки, а работниците са над 200 души. \r\n\tПо отношение на Африканската чума по свинете, от началото на юни заболяването стигна на 160 км от границите на България, в румънската област Тулча. Предприемат се превантивни мерки като намаляване на популацията от диви прасета, засилен контрол и изследвания на проби.", "date": "2018.06.15", "title": "Заради птичия грип МЗ призовава да не се консумират полусурови яйца и месо"}
{"url": "https://www.mediapool.bg/lyastovitsi-v-dzhunglata---bivshiyat-migrantski-lager-v-kale-e-stanal-priroden-park-news280352.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзчезнали са палатките, няма ги и паянтовите постройки - наоколо се виждат само храсти и изкуствени скали, където гнездят прелетни птици. След няколко месеца строителни работи някогашната \"Джунгла\" край северния френски град Кале, обитавана от близо 9000 мигранти, се е превърнала в същинско природно пространство, съобщава Франс прес.\r\n\t\r\n\tОт дъсчената наблюдателница се открива гледка към спокойните води - човек трудно си представя как между шест и девет хиляди мигранти, главно от Судан, Еритрея и Афганистан, са живели тук месеци наред, скупчени в контейнери и колиби, точно срещу бленувания английски бряг.\r\n\t\r\n\tПръснат на трийсетина хектара по склона край пристанищния път, тук израсна през пролетта на 2015 г. най-големият мигрантски лагер във Франция - малък град в града със собствена църква, джамия и училища, чието пълно разрушаване през октомври 2016 г. предизвика множество пожари.\r\n\t\r\n\t\"Това е място с бурна история, по-специално покрай мигрантския наплив. Но вече отново принадлежи на хората от Кале и ще се нареди сред многото забележителности на региона\", заяви пред АФП префектът на департамента Па дьо Кале Фабиен Сюдри на тържеството за откриване на обекта, реновиран с инвестиции от 1,7 милиона евро.\r\n\t\r\n\tСамо няколко щриха напомнят за едновремешната \"Джунгла\" - пътни указатели за дневния бежански център \"Жул Фери\", приемал жени и деца, а впоследствие изчистен от азбеста и съборен; графити \"love\", изписано с червено на електрически стълб; решетките и четириметровият зид, изградени през 2015 и 2016 г. край пристанищния път, за да не скачат мигранти в минаващите камиони.\n\n\r\n\t\r\n\tЗа любителите на разходки пеш са построени две мостчета. Едното води към върха на бункер от времето на Втората световна война, в чието подножие са плажът, местната колония тюлени и самият Ламанш. Другото - към наблюдателница, от която се виждат дюните и водните пространства, привличащи пропъдените преди време прелетни птици: саблеклюни, дъждосвирци и брегови лястовици.\r\n\t\r\n\t\"Дошли сме от Германия специално, за да видим подземните укрития, защото чичото на съпруга ми е служил в Кале през войната\", разказва за АФП Ингрид Мюлх, туристка с фотоапарат на шията.\r\n\t\r\n\tОтдавнашен крайбрежен жител, Бернар Флюе вече е кръстосал с колелото си нашир и длъж обновената местност. \"Уютно е тук. Не е като край заводите, дето пушат наоколо\", казва той. Тревожи го обаче бъдещото съжителство на парка с околните ловни зони.\r\n\t\"Идеята бе да възстановим природната среда, влажните зони, в които да се завърнат лястовиците, за да използваме отново увредените в известен смисъл пространства и да посрещаме туристи\", обясни за АФП Одил Готие, оглавяваща Крайбрежния природозащитен център - собственик на обекта. Оттам се вижда как работят булдозерите, използвани за планираното разширяване на пристанище Кале до 2020 г.\r\n\t\r\n\tПървите пешеходни алеи са проектирани още през 80-те, но започналото възстановяване и обогатяване на природните пространства, целящо да компенсира ефекта от разширяването на пристанището върху околната среда, бе прекъснато с израстването на бордеите в някогашната Пуста земя - официалното име на \"Джунглата\".\r\n\t\r\n\t\"Завръщат се вече някои от изчезналите защитени видове, също и някои растения като белия смил\", уверява Еманюел Левьогл, която управлява фирмата \"Еден 62\", стопанисваща обекта. Теренът е бил разчистен (събрани са 16 тона отпадъци), разкопан, терасиран, обезлесен, а бреговете - моделирани наново с технически средства.\r\n\t\r\n\tДо края на 2019 г. е предвидено освен това в съседство да бъде създаден паркинг и други пешеходни зони, които ще се разпрострат чак до Фор Вер - горски насаждения и земеделски земи на площ от около 300 хектара между общините Кале и Марк, в които по изчисления на природозащитния център живеят близо 250 вида птици. За целта ще бъдат отпуснати 520 000 евро.\r\n\t\r\n\tПревръщането на бившата \"Джунгла\" в природен парк \"днес е глътка въздух за околната среда, но раните все още не са превързани, нито излекувани\", изтъква пред АФП кметът Наташа Бушар. \"Лагерът е разтурен, но още не сме обърнали страницата\", добавя тя.\r\n\t\r\n\tПо данни на префектурата тук и там из Кале живеят и до днес 350 или 400 мигранти - в условия, редовно критикувани от правозащитните сдружения . . . На неколкостотин метра от природния парк.", "date": "2018.06.15", "title": "Лястовици в \"Джунглата\" - бившият мигрантски лагер в Кале е станал природен парк"}
{"url": "https://www.mediapool.bg/hss-potvardi-sayuza-s-merkel-sled-falshiva-informatsiya-v-tuitar-news280356.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХристиянсоциалният съюз (ХСС) побърза да отрече в петък, че планира да сложи край на десетилетния си съюз с християндемократите на германския канцлер Ангела Меркел, след като подобна информация се появи във фалшив профил в Туитър, предаде Ройтерс.\r\n\t\r\n\tЗаместник-председателят на парламентарната група на ХСС Ханс Михелбах определи информацията като \"глупости\" и подчерта, че партията иска да запази съюза си с християндемократите и да съхрани коалицията.\r\n\t\r\n\tПо-рано в профил в Туитър, претендиращ, че принадлежи на германската медия \"Хесишер рундфунк\", беше публикувана информация, че вътрешният министър и лидер на ХСС Хорст Зеехофер е обявил край на съюза във вътрешно съобщение. Информацията бе цитирана и от Ройтерс. Малко по-късно медията потвърди, че профилът е фалшив, а Ройтерс анулира новината си.\r\n\t\r\n\tНякои медии в Германия за кратко се хванаха на информацията, публикувана във фалшивия профил, според която премиерът на провинция Хесен Фолкер Буфие от Християндемократическия съюз (ХДС) заявил във вътрешен имейл, че Зеехофер слагал край на съюза между ХСС и консерваторите на Меркел, посочва Асошиейтед прес.\r\n\t\r\n\tСпоред говорителя на Меркел Щефен Зайберт има признаци, че съобщението в Туитър всъщност е дошло от автор от сатиричното списание \"Титаник\".\n\n\r\n\t\r\n\tПодразделението на ХДС в Хесен също потвърди, че информацията е фалшива.\r\n\t\r\n\tМеркел продължава да е убедена, че е необходимо европейско решение по бежанския въпрос, който разделя нейните консерватори, заяви правителствен говорител, цитиран от Ройтерс.\r\n\t\r\n\tРазногласието между нейните християндемократи и баварските им съюзници от ХСС заплашва бъдещето на управляващата ѝ коалиция в момент, когато разделението в Европа по въпроса с мигрантите също достига връхна точка.\r\n\tМеркел е против идеята Германия едностранно да реформира политиката за убежището, тъй като се страхува, че това може да подкопае солидарността в Европейския съюз. Канцлерката иска да намери решение на европейско ниво по въпроса за незаконната имиграция на среща на върха в Брюксел на 28-29 юни.\r\n\tСоциалдемократите подкрепят Меркел\r\n\t\r\n\tМеждувременно лидерката на германските социалдемократи Андреа Налес подкрепи канцлерката Ангела Меркел в задълбочаващия се спор в правителството по въпроса за миграцията, предаде ДПА.\r\n\t\r\n\tНалес, чиято партия е коалиционен партньор на Меркел, разкритикува ХСС, който, както се съобщава, заплашва да не се подчини на канцлерката и да овласти полицията да започне да отпраща кандидати за убежище на германската граница, които са регистрирани в други европейски страни.\r\n\t\r\n\tНалес разкритикува германския вътрешен министър и лидер на ХСС Хорст Зеехофер заради заплахата му да не се подчини на Меркел, ако двамата не успеят да постигнат споразумение до понеделник. Лидерката на социалдемократите каза, че \"е почти немислимо да може да бъде намерено решение\", ако той действа на своя глава.\r\n\t\r\n\tЗеехофер е отявлен критик на решението на Меркел да отвори границите на Германия за стотици хиляди кандидати за убежище през 2015 г.\r\n\t\r\n\tНалес заяви, че премиерът на Бавария Маркус Зьодер от ХСС действа като \"умалена версия на (американския президент Доналд) Тръмп\".\r\n\t\r\n\tСпоред нея евентуално едностранно решение на Германия да върне някои бежанци в съседни държави би създало опасност от разцепление в ЕС.\r\n\t\r\n\tТя обвини Зьодер и Зеехофер, че \"вземат за заложници цяла Германия и Европа\", като предлагат да изпратят полицията на границата, за да отпрати мигрантите, регистрирани като бежанци в други европейски страни.\r\n\tМнозинството германци искат по-твърда позиция за имиграцията\r\n\tМнозинството германци искат по-твърда позиция по въпроса за имиграцията от тази на канцлера Ангела Меркел, сочи проучване за обществената телевизия АРД, цитирано от ДПА.\r\n\t\r\n\tСпоред изследването \"Дойчландтренд\" на института \"Инфратест димап\" 62 процента от запитаните смятат, че мигрантите без документи за самоличност трябва да бъдат отхвърляни още на границата.\r\n\t\r\n\tШейсет и един процента изразяват подкрепа за спорния план на Зеехофер по границите да бъдат изградени центрове за настаняване на мигранти, където те да остават от пристигането до евентуалната си депортация.\r\n\t\r\n\tВнушителни 86 процента от запитаните заявяват, че са за по-ефективна система за депортиране на хора с отхвърлени молби за убежище.", "date": "2018.06.15", "title": "ХСС потвърди съюза с Меркел след фалшива информация в Туитър"}
{"url": "https://www.mediapool.bg/otnovo-se-razgarya-sporat-tryabva-li-ep-da-raboti-i-v-strasburg-news280361.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБезкрайната битка за това къде да е базиран Европейският парламент, разделен между Страсбург и Брюксел, се поднови с атаки на европейски лидери, между които Ангела Меркел, срещу столицата на Елзас (Източна Франция) и принуждава френския елит да отстоява интересите си.\r\n\t \r\n\tЗа пръв път в историята на европейското изграждане германски лидер се отказа да защитава Франция за Страсбург: \"Мисля, че Европейският парламент трябва да съсредоточи работата си на едно място\", обяви наскоро канцлерката Меркел, по време на среща на Европейската народна партия (дясна партия, която има мнозинство в Европарламента) в Мюнхен (Южна Германия).\r\n\t \r\n\t\"Зная какви проблеми създавам на Франция и на Люксембург (където се намират административните служби на парламента), но мисля, че в дългосрочен план това няма да укрепи капацитета му за действие\", обясни тя. Тази пледоария беше направена и от австрийския ѝ колега Себастиан Курц, също консерватор, на същата среща.\n\n\r\n\t \r\n\t\"Такива позиции изискват твърд отговор от Франция, пропорционален на атаките, които понася\", отвърна евродепутатката от Елзас Ан Сандер в писмо, изпратено в сряда до Еманюел Макрон.\r\n\t \r\n\tСандер призовава френския президент да направи \"декларация без отстъпки, за да потвърди привързаността на Франция към централата на Европейския парламент и категоричното си противопоставяне на всякакво предоговаряне на договорите\".\r\n\t \r\n\t\"Твърда и недвусмислена декларация\" на Елисейския дворец е смятана за наложитена и от Робер Ерман - председателя социалист на Еврометрополис Страсбург (едно от 37-е европейски обединения за териториално сътрудничество), \"изумен\" от това \"брутално изявление\" на германската канцлерка.\r\n\t \r\n\t\"Отслабването на Страсбург означава отслабване на цялата европейска конструкция\", написа в Туитър Фабиен Келер, сенаторка от партия \"Републиканците\" и бивш кмет на Страсбург.\r\n\t \r\n\tПривърженик на само една централа на Европарламента, но в Страсбург, сегашният кмет социалист на града Ролан Рис, предпочита да говори за \"непохватна комуникация\" на Меркел и настоява за запазване на \"спокойствие и увереност\".\r\n\t \r\n\t\"Разбира се, задава се предизборна кампания за Европарламент, но цялата тази възбуда и инструментализирането на въпроса за мястото на парламента в дебата на потенциалните кандидати само отслабва позицията на Страсбург\", написа той със съжаление в свое изявление.\r\n\t \r\n\tЕлисейският дворец още не е реагирал, но френският министър по европейските въпроси Натали Лоазо потвърди, че \"канцлерката никога не е засягала този въпрос с президента по време на многобройните си разговори с него\".\r\n\t \r\n\t\"Нашата позиция е добре известна: статутът на Страсбург като парламентарна столица е от съществено значение\", каза Лоазо в изявление за АФП, подчертавайки, че \"статутът на Страсбург на европейска столица е неприкосновен и не подлежи на договаряне\".\r\n\t \r\n\tСлед забавяне от шест часа в понеделник, в резултат на прекъсване на електрозахранването на високоскоростния влак от Брюксел, в който пътуваха за Елзаз евродепутати и длъжностни лица, битката за мястото на парламента отново излезе на дневен ред.\r\n\t \r\n\tСъгласно европейските договори, институцията е базирана в Страсбург, където се провеждат 12 пленарни сесии от по три дни и половина годишно. През останалото време евродепутатите работят в Брюксел, където са организирани мини сесии и където заседават специализираните комисии.\r\n\t \r\n\tПривържениците на една единствена централа на ЕП в Брюксел неуморно критикуват финансовата и екологическата цена на това колективно преместване на около 2500 души и факта, че огромният комплекс в Страсбург се използва само 4 дни месечно.\r\n\t \r\n\tВодени от шведската евродепутатка Ана Мария Кораца Билд (ЕНП), която смята за \"много положителна\" декларацията на Ангела Меркел, движението \"Сингъл сийт\" (\"Една централа\") твърди, че 76 процента от евродепутатите са против тези совалки Брюксел-Страсбург, които струват 180 млн. евро годишно и водят до отделянето на 19 000 тона въглероден двуокис.\r\n\t \r\n\tНо промяна на мястото на Европарламента ще изисква промяна в договорите и единодушно решение на 28-е страни членки.\r\n\t \r\n\tВ името на спазването на договорите, Съдът на ЕС в Люксембург в края на 2012 г. отхвърли инициатива на активистите \"антиСтрасбург\" за намаляване на броя на сесиите в столицата на Елзас.\r\n\t \r\n\tЗапитан от АФП, председателят на групата на ЕНП, германецът Манфред Вебер, пледира също \"в дългосрочен план да има едно място, където Европарламентът да заседава\". \"Но това трябва да реши самият парламент\", а не правителствата.", "date": "2018.06.15", "title": "Отново се разгаря спорът трябва ли ЕП да работи и в Страсбург"}
{"url": "https://www.mediapool.bg/po-skap-gaz-s-108-ot-yuli-izchisli-regulatorat-news280363.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриродният газ да поскъпне за вътрешния пазар с 10.8 на сто вместо с поисканите от \"Булгаргаз\" 18.05 процента, предлага Комисията за енергийно и водно регулиране в , който ще бъде обсъден публично на 25 юни.\r\n\tДържавният газов доставчик искаше цената на газа да се повиши от сегашните 361.82 лв. за 1000 куб. м до 427.12 лв., но изчисленията на регулатора сочат, \"Булгаргаз\" трябва да продава на топлофикациите и предприятията на цена от 400.95 лв. за 1000 куб. м без ДДС и с включена такса за доставка.\r\n\tМотивът на комисията за ореже предлаганото от дружеството увеличение е в събраните в повече приходи от предходните определени цени на тока спрямо заложените в цената, които сега се отразяват.\r\n\tКато аргумент за повишението с малко над 18 процента на цената през третото тримесечие \"Бу,лгаргаз\" посочват поскъпналите с над 11 процента алтернативни горива на световните пазари и увеличението с 3.32% на курса на щатския долар спрямо българския лев.\r\n\tТака на входа на българската мрежа доставяното от \"Газпром\" синьо гориво струва  418.64\r\n\tлв. за 1000 куб. м. Към тази цена се прибавя стойността на компонентата за дейността \"обществена доставка”, която за III тримесечие на 2018 г. е 7.11 лв. за 1000 куб. м или 1.6973% от цената на природния газ на входа на системата ни. Отделно влиза и тарифата \"задължение към обществото\" от 1.37 лв. за 1000 куб. м.\n\n\r\n\tРеално се формира цена на газа от 427.12 лв. - точно колкото е поискало дружеството \"Булгаргаз\". Доставчикът обаче с цените си през първото тримесечие на 2018 г. е\r\n\tполучил с 29.395 млн. лв. повече, отколкото реално е изхарчил за закупуване и доставка на суровината. От КЕВР уточняват, че близо 5.3 млн. лв. от формирания по този начин надвзет приход през 2017 г. вече е бил отразен в цената за изтичащото сега второ тримесечие на годината, но има още 13 млн. лв., получени в повече от \"Булгаргаз\" през миналата година, които досега не са отразявани в цената чрез намаляването ѝ.\r\n\tИменно тези 13 млн. лв. приход през 2017 г. заради определени по-високи от реалните цени на газа сега ще доведат до намаляването на поскъпването и регулаторът е пресметнал, че тези средства, разпределени на планираните близо 497 млн. куб. м  природен газ в следващите три месеца означават намаление на реалната цена за вътрешния пазар с 26.17 лв. на 1000 куб. м  и така регулаторът е стигнал до цената от 400.95 лв. от юли.\r\n\tПредстои да се види какви ще са реакциите на обществения доставчик по време на обсъждането на определените от регулатора тарифи, който ще вземе окончателното си решение в края на юни.", "date": "2018.06.15", "title": "По-скъп газ с 10.8% от юли изчисли регулаторът"}
{"url": "https://www.mediapool.bg/chastichno-elektronni-obshtestveni-porachki-ot-esenta-news280365.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕлектронното подаване на заявления за участие и оферти за обществени поръчки трябва да е възможно до 18 октомври тази година. Това трябва да стане с въвеждането на електронната платформа за е-търгове, разработвана по проект на Агенцията за обществени поръчки. Всички функционалности на системата като възможност за електронно фактуриране и разплащане, трябва да са факт от началото на 2021 г.\r\n\tСроковете са разписани в пореден проект за промяна на Закона за обществените поръчки, публикуван за обществено обсъждане.\r\n\t\"Приоритетът за кабинета е в рамките на една година да тръгнат електронните обществени поръчки. Стане ли това, ще се решат много от проблемите, които имаме\", заяви в петък вицепремиерът Томислав Дончев по време на конференция по темата, в която участва и еврокомисаря по вътрешен пазар Елжбета Биенковска.\r\n\t\r\n\tСпоред текстовете за промяна на закона електронните поръчки стават задължителни. Подаването на оферти на хартия в огромни пликове и кашони ще се прави само в изключителни случаи - при предоставяне на мостри, специфични технически изисквания за оформянето на офертите или пък ако документите по поръчката съдържат класифицирана информация.\n\n\r\n\tВ масовия случай всички формуляри ще се попълват онлайн от фирмите. И те, и държавните ведомства ще ползват безплатно наличните на платформата образци за изготвяне на документите за участие в процедурата. Това трябва да улесни както подготовката на поръчките, така и на офертите, пише в мотивите към законопроекта.\r\n\tЗадаването на въпроси и разясненията по документацията ще става по-бързо и оперативно, тъй като ще се прави онлайн. Според авторите на законопроекта това ще съкрати времето и разходите за подготовката на търговете, както за възложителите, така и за кандидат-изпълнителите. Затова и сроковете по поръчките са съкратени с по 5 дни.\r\n\t\r\n\tЗаконопроектът предвижда до 18 април 2019 г. платформата за е-търгове вече да дава възможност и за електронно фактуриране на свършената по поръчките работа. Този срок важи за министерства и агенции на централно ниво. Местните власти ще имат още година, за да използват е-фактури.\r\n\tНа последния етап от развитието на платформата ще е задължително през нея да се прави и оценяването на офертите, сключването на договорите, подаването на заявките по договорите. Освен това тя трябва да бъде свързана и със система за електронни разплащания. Крайният срок за това е 1 януари 2021 г.\r\n\tСпоред промените в закона съществуващите в момента профили на купувача, които всяко ведомство поддържа на сайта си, също ще са част от общата платформа. Те съдържат цялата информация за дадена поръчка - от обявата, през разясненията, протоколите по оценяване на офертите и класирането на участниците, данните за обжалванията, до текстовете на сключените договори и информация за платените накрая суми. Според промените освен договорите с изпълнителите трябва да се публикуват и тези с подизпълнителите на поръчките, когато има такива. Трябва да има и данни дали и защо някой подизпълнител е сменен в хода на работата.\r\n\t\r\n\tПредлага се и увеличение на праговете, над които е задължително да се обявяват обществени поръчки, за да се избере кой да свърши дадена дейност. Предвижда се за строителство сумата да нарасне двойно от 5 млн. лева на 10 млн. лева. За услуги минималната сума се увеличава от 264 000 лева на 280 000 лева. Повишението на праговете е свързано с промени в европейските правила за определянето им.\r\n\tЗаконът за обществените поръчки беше променен само преди няколко седмици. В края на май парламентът гласува поправки, които трябва да ограничат неоснователното обжалване на търговете от фирми, които на практика нямат интерес от него. Това обаче бави поръчките понякога с години.\r\n\t\r\n\tПроблемът беше засегнат отново от вицепремиера Дончев в петък. \"Важен въпрос, който стои на дневен ред е как да се прецизират конкурсните процедури и да се намали масовото обжалване на обществени поръчки\", обясни той. Като пример отново посочи поръчката за изграждане на тол системата, която била обжалвана от търговец на зеленчуци и малка фирма за производство на чорапи. \"От тези, в много случаи ненужни обжалвания, държавата регистрира щети за по 1 млрд. лева\", коментира Дончев, имайки предвид пропуснатите приходи от по-ранното въвеждане на тол системата.\r\n\tВицепремиерът посочи още, че цел на кабинета е да е се подобри системата така, че да се толерират кандидатите с иновативни идеи, независимо че в конкурсните условия не са заложени конкретни параметри. \"Трябва да си признаем, че понякога финансираме далеч по-лоши проекти пред други, само защото нещо конкретно не е заложено в конкурсните условия\", отбеляза Дончев.\r\n\t\"Обществените поръчки са мощен инструмент, от който зависи бизнеса на много хора. Много от възложителите, не само в България, а и в ЕС, залагат приоритетно на кандидатите, предложили най-ниска цена. Нека да е ясно, че правилата на общността не задължават никого, че трябва да избере цената пред качеството\", каза и еврокомисар Биенковска. Затова се предвиждала широка разяснителна кампания. Разработвала се и онлайн платформа за обмен на най-добри практики в ЕС.\r\n\tБиенковска също засегна въпроса с необоснованото жалене на поръчки. \"Важно е да се гарантира, че проектите не се забавят в резултат от злоупотреби при подадени съдебни искове\", коментира тя.", "date": "2018.06.15", "title": "Частично електронни обществени поръчки от есента"}
{"url": "https://www.mediapool.bg/ispanskiyat-premier-kritikuva-natsionalniya-egoizam-na-darzhavite-v-es-news280362.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският премиер Педро Санчес призова да се работи \"за една нова Европа, в която националният егоизъм няма да надделява\", предаде Франс прес.\r\n\t\r\n\tИзказването на Санчес е във връзка с разделението на държавите от Европейския съюз по отношение на миграционната политика. То е част от публикация на премиера в Туитър в отговор на поздравленията на изпълняващия длъжността генерален секретар на италианската Демократическа партия Маурицио Мартина за \"благородния жест\" по приемането на 600-те спасени с кораба \"Акуариус\" мигранти.\r\n\t\r\n\t\"Скъпи Маурицио, ние сме готови да работим заедно за една нова Европа, в която националният егоизъм няма да надделява\", написа Санчес, който смени на премиерския пост в Испания консерватора Мариано Рахой след вота на недоверие срещу правителството на 1 юни.\r\n\t\r\n\tИталия, управлявана от коалиционното правителство на Движение \"Пет звезди\" и крайнодясната \"Лига\", не разреши на \"Акуариус\" да акостира на нейния бряг - проява, която раздели държавите членки на ЕС, в много от които ксенофобията се засилва.\r\n\t\r\n\tУнгария и Словакия, които провеждат политика срещу имиграцията, изразиха подкрепата си за правителството на Джузепе Конте и неговия вътрешен министър Матео Салвини.\n\n\r\n\t\r\n\tФренският президент Еманюел Макрон силно разкритикува италианското ръководство, порицавайки неговия \"цинизъм и безотговорност\", но впоследствие в телефонен разговор с италианския министър-председател заяви, че не е имал за цел да обижда Италия и италианския народ.\r\n\t\r\n\tМигрантският въпрос създаде разделение и в германското правителство, противопоставяйки Ангела Меркел и нейния вътрешен министър Хорст Зеехофер.\r\n\t\r\n\tПо данни на Международната организация по миграцията от началото на годината 44 570 души са влезли нелегално в Европейския съюз по земя и море.", "date": "2018.06.15", "title": "Испанският премиер критикува \"националния егоизъм\" на държавите в ЕС"}
{"url": "https://www.mediapool.bg/chetirima-ubiti-i-osem-raneni-pri-napadenie-sreshtu-privarzhenitsi-na-partiyata-na-erdogan-news280324.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко четирима души бяха убити, а други осем са ранени при нападение срещу поддръжници на управляващата Партия на справедливостта и развитието (ПСР) в югоизточната част на Турция, съобщиха информационните агенции.\r\n\tНападението е извършено от въоръжена група в град Суруч, окръг Шанлъурфа.\r\n\t \r\n\tТо е станало по време на посещение на депутата Ибрахим Халил Йълдъз, както и други членове на ПСР. Политиците провеждали в региона агитационна кампания преди предсрочните президентски и парламентарни избори, насрочени за 24 юни.\r\n\t \r\n\t\r\n\t\tПрезидентът Реджеп Ердоган заяви, че зад убийствата стоят поддръжници на ПКК, а вътрешният министър Сюлейман Сойлу каза, че атаката е била подготвена преди посещението на делегацията от управляващата партия на местния пазар.", "date": "2018.06.15", "title": "Четирима убити и осем ранени при нападение срещу привърженици на партията на Ердоган"}
{"url": "https://www.mediapool.bg/nyu-york-sadi-fondatsiyata-na-donald-tramp-zaradi-samnitelni-sdelki-news280325.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор на щата Ню Йорк заведе дело срещу Доналд Тръмп, три от децата му и фондацията му , съобщиха световните агенции.\r\n\tГлавният прокурор Барбара Ъндърууд обвини фондацията на Тръмп и нейните директори,че са  работили за личните и бизнес интереси на сегашния американски президент в продължение на повече от десет години. \r\n\t \r\n\tСпоред обвинението \"Фондация Доналд Дж. Тръмп\" е позволила на служителите си да улесняват незаконни сделки на организацията със себе си.\r\n\t \r\n\t”Фондацията е ползвана за плащания на господин Тръмп, които нямат нищо общо с благотворителността. Тя не е била нищо повече от тетрадка за отбелязване на плащанията от г-н Тръмп или неговите компании към организации с нестопанска цел, независимо от тяхната законност\", посочи Ъндърууд в изявление.\r\n\t \r\n\t\"Не е това начинът, по който трябва да функционират частните фондации”, добави тя.\r\n\t \r\n\tДецата на Тръмп - Доналд младши, Ерик и Иванка, също са обвинени.\r\n\t \r\n\tНю Йорк настоява за възстановяване на 2.8 млн. долара плюс глоби, 10-годишна забрана за Тръмп да изпълнява ролята на директор на организация с нестопанска цел в Ню Йорк, както и едногодишна забрана за децата му.\r\n\t \r\n\t\r\n\t\r\n\t\r\n\t\n\n\r\n\t\r\n\t\r\n\r\n\t \r\n\tТръмп очаквано отхвърли обвиненията в характерния си стил.\r\n\t \r\n\t\"Нелепите демократи в Ню Йорк правят всичко възможно, за да ме съдят за фондация, която спечели 18 милиона и 800 хиляди долара и даде за благотворителност повече пари, отколкото спечели – 19 милиона и 200 хиляди долара\", коментира той в Туитър.", "date": "2018.06.15", "title": "Ню Йорк съди фондацията на Доналд Тръмп заради съмнителни сделки"}
{"url": "https://www.mediapool.bg/skandal-i-lipsa-na-kvorum-osuetiha-osvobozhdavaneto-na-shefa-na-zdravnata-kasa-news280333.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПетъчното заседание на парламента се провали след скандал между управляващите и опозицията за вкараната в последния момент точка за предсрочното освобождаване на управителя на Националната здравноосигурителна каса (НЗОК) проф. Камен Плочев. Словесните престрелки бяха последвани от напускането на БСП и поименна проверка на кворума, след която стана ясно, че кворум няма и заседанието се проваля.\r\n\tТака парламентът не успя да вземе решение за предсрочното освобождаване на Плочев, което от ГЕРБ искат да стане възможно най-бързо, за да бъде задействана едномесечна процедура по избор на нов управител, която да приключи преди лятната ваканция на парламента.\r\n\t.\r\n\t, коментира тя.\r\n\tОще в самото начало на петъчното пленарно заседание от БСП се обявиха против вкарана в последния момент точка за предсрочното освобождаване на Плочев, който от февруари е в болничен, отказва да подаде оставка, но законът дава възможност да бъде освободен, тъй като не може да изпълнява задълженията си за срок по-дълъг от 3 месеца.\n\n\r\n\tДепутатът от БСП Георги Свиленски заяви, че няма как в петък, в последния ден на седмицата да се предлагат нови точки в дневния ред. Секретарят парламентарната група на левицата Филип Попов коментира, че БСП възразява остро по начина на работа на Народното събрание. , възмути се той.\r\n\tВ знак на протест от левицата напусната зала.\r\n\t, коментира Драгомир Стойнев.\r\n\tОт ДПС също изразиха своето несъгласие с промяната на дневния ред. , заяви зам.-председателят на парламентарната група на ДПС Йордан Цонев. Той допълни, че колегите му няма да имат възможност да вземат отношение по теми, по които ДПС има ясна и категорична позиция.\r\n\tПредседателят на парламента Цвета Караянчева припомни, че досега опозицията е твърдяла, че програмата на депутатите не е добре запълнена.\r\n\tСлед още препирни по процедурата на водене и поименна проверка на депутатите стана ясно, че парламентът няма кворум, като първоначално Караянчева обяви, че ще се проведе само парламентарен контрол. В последствие обаче стана ясно, че ѝ парламентарният контрол пропада, тъй като повечето въпроси към министрите са зададени от БСП, а депутатите на левицата ги няма в зала.\r\n\tПредседателят на правната комисия в НС и депутат от ГЕРБ Данаил Кирилов заяви, че процедурата за поименна проверка е била поискана незаконно. , коментира той. Кирилов призова да се продължи работа по дебата по законодателната част, но да не се провежда гласуване. \r\n\tВ крайна сметка обаче председателят на парламента Цвета Каранчева прекрати заседанието.", "date": "2018.06.15", "title": "Скандал и липса на кворум осуетиха освобождаването на шефа на здравната каса"}
{"url": "https://www.mediapool.bg/yunker-spodeli-che-tramp-go-narekal-brutalen-ubiets-news280327.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер сподели, че президентът на САЩ Доналд Тръмп го е нарекъл \"брутален убиец\" на срещата на Г-7 в Канада в края на миналата седмица, предаде Ройтерс. \r\n\tВчера в реч в областния парламент на Бавария Юнкер, който също участва в разговорите на Г-7, разказа за срещата си с Тръмп.\r\n\t \r\n\t\"Миналата седмица Тръмп ми каза: Жан-Клод, Вие сте брутален убиец\", заяви Юнкер, който е бивш премиер на Люксембург. \r\n\t \r\n\t\"За пръв път Люксембург се превръща в такава опасност за САЩ. Мисля, че го е казал като комплимент, но не съм сигурен\", добави той.\r\n\t \r\n\tСрещата на Г-7 не доведе до преодоляване на увеличаващата се пропаст между САЩ и другите сили, много от които Тръмп обвинява във водене на търговска политика, третираща несправедливо страната му.\r\n\t \r\n\tИзточници от ЕС съобщиха, че страните членки единодушно подкрепили план за вносни мита на стойност 2.8 милиарда евро за американски продукти в отговор на митата на САЩ върху вноса на стомана и алуминий от съюза.\r\n\t \r\n\t\"Не може да оставим митата без отговор. Не съм настроен за война, но не приемам да ни диктуват отнякъде другаде какво да правим в Европа. Това е назависим континент. За това са се борили немалко хора\", заяви Юнкер.", "date": "2018.06.15", "title": "Юнкер сподели, че Тръмп го нарекъл \"брутален убиец”"}
{"url": "https://www.mediapool.bg/simeon-dyankov-ako-ne-iskame-shefovete-na-bnb-da-peyat-s-bankeri-po-barovete-tryabva-da-vlezem-v-bankoviya-sayuz-news280321.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tСмятам, че БНБ са прави, но не толкова защото това крие рискове, а защото подобно условие не е част от разписаните ясно правила за влизане в еврозоната, тоест Маастрихтските критерии. ЕК и ЕЦБ поставят на България условие, което не е законно, не е написано никъде и от тази гледна точка аз смятам, че нашето правителство трябваше да е много по-твърдо и много по-ясно да каже – макар че влизането ни в банковия съюз е нещо, към което така или иначе България се стреми, това не може да е условие за влизане в \"чакалнята\" за еврозоната. Следователно, ние трябва първо да кандидатстваме за \"чакалнята\" за еврозоната и чак тогава, а може и едновременно с това, да влезем и в банковия съюз.\r\n\tСамо по себе си влизането в банковия съюз е правилна стъпка и трябваше да стане още в края на 2012 г., когато имахме възможност да го направим. През 2012 г. ние тръгнахме да го правим, но тогава БНБ се възпротиви, не искаше да влезем и затова се случи КТБ. Но в момента ЕЦБ да ни поставя такива условия, които не са законни и ги няма никъде в договорите за ЕС, според мен е чиста дискриминация.\r\n\t\n\n\r\n\tВ края на 2012 г. беше взето решението за създаването на банковия съюз от тогавашните премиери и финансови министри на страните членки и имаше възможност България да влезе доброволно в него. Тогава бях финансов министър и с тогавашния и сегашен министър-председател Бойко Борисов решихме, че искаме да вървим напред, но тогавашният управител на БНБ Иван Искров се противопостави. И тъй като подобно решение трябваше да се вземе със съгласието на БНБ, не можахме да постъпим правилно.\r\n\t\r\n\tНе смятам, че това е важно. Трябва да влезем в банковия съюз колкото се може по-бързо, но поставянето на това като условие от страна на ЕК е просто незаконно.\r\n\t\r\n\tТова не е така. В процедурите за влизане в банковия съюз няма подобна разпоредба. Разбира се, в момента, в който България влезе в банковия съюз, надзорът върху големите банки, които са пет в България, ще премине към ЕЦБ и също всички банки, които с български собственици или със собственици от държави извън ЕС, ще преминат директно под надзора на ЕЦБ. На тези банки, които към момента нямат \"майки\" в еврозоната, а не на всички банки, ще трябва да се правят допълнителни проверки и анализи на портфейлите.\r\n\t\r\n\tНе. За големите банки, които вече имат \"майки\" в ЕС, няма допълнителни условия, когато влезем в банковия съюз, защото те вече са част от банкови групи в ЕС. Допълнителните изисквания са към пет банки, които са в български ръце или в момента са в ръце извън рамките на ЕС, например в турски ръце.\r\n\t\r\n\tДопълнителна информация по този въпрос няма, но в момента пазарите са доста по-благоприятни, отколкото бяха преди години. Според мен сега портфейлите им са много по-стабилни, отколкото бяха при падането на КТБ, но все пак според мен е важно тези банки да минат под надзора на ЕЦБ. Това е правилната стъпка, както беше правилно и през 2012 г.\r\n\t\r\n\tОт гледна точка на \"Банков надзор\" - едва ли, но от гледна точка на европейския надзор би имало ефект предписанието от предишния преглед на активите, когато бе установено за тази банка, че капиталът е недостатъчен и трябва да се допълни. Така че се надявам, че това вече е факт, но би се проверило обстойно, когато влезем в банковия съюз.\r\n\t\r\n\tНе, българското общество не разбра причините, по които това се случи. И все пак явно банката не се е управлявала както трябва, за което отговорност трябва да носи както управлението на КТБ, така и тогавашното управление на БНБ, защото банковият надзор трябваше да го види. Аз обаче се съмнявам, че когато и да било ще научим истината, но все пак е добре това да се случи, преди да влезем в банковия съюз.\r\n\t\r\n\tНе смятам така, защото като стане такъв голям провал, вече всички реагират, макар и със закъснение. Убеден съм, че сегашното ръководство на БНБ е много по-отговорно и се отнася по-отговорно към банковия надзор, отколкото преди няколко години.\r\n\t\r\n\tСмятам, че банковата система в момента се управлява по-добре след такъв огромен провал на БНБ, какъвто беше КТБ. Но за мен единственият изход е влизане в банковия съюз, когато банковият надзор ще премине към Франкфурт. Тогава няма да имаме притеснения, че шефове на БНБ танцуват с шефове на големи банки \"Назад, назад, моме Калино\"  Според мен това е пътят напред.\r\n\t\r\n\tВ момента, макар че българската икономика върви добре, все пак годишният икономически ръст е по-слаб, отколкото във всички държави в Източна Европа, които преди нас са влезли в еврозоната. По-бавно се развиваме от Словакия, Естония, Латвия, Литва, Словения, както растем по-бавно дори от нашите съседи Румъния и дори Сърбия. Това означава, че макар икономическите времена в Европа да са добри, България трябва да се справя още по-добре в сравнение със сегашния темп.\r\n\tОт тази гледна точка, влизането в еврозоната ще помогне, защото първо ще се повиши кредитният рейтинг на България. \"Стандарт енд пуърс\" в последното си изследване казаха точно това – даваме ви положителна прогноза, но ако влезете в чакалнята на еврозоната, ще ви увеличим кредитния рейтинг. Това веднага ще поевтини кредитите, което ще даде тласък на бизнеса. Затова за мен влизането в еврозоната е положителна стъпка.\r\n\t\r\n\tНе ни пускат, защото виждат, че нямаме амбиция и ние самите се чудим, и в този случай винаги могат да излязат с доводи защо това трябва да се забави. Идеята, че сега не можем, а след година ще можем, няма да се осъществи, защото след година са европейските избори за нов европарламент и нова Европейска комисия. Така че, аз съм убеден, че следващата година няма да стане влизането в \"чакалнята\", защото те ще кажат да изчакаме новата Европейска комисия и ще ни прехвърлят за 2020 г. Според мен би било голяма грешка, ако изчакаме още една година. Но защо ни бавят? Защото виждат, че ние се двоумим. Преди години, когато Словакия, Естония, Латвия, Литва кандидатстваха за чакалнята, без изключение на тези четири държави също им беше казано да изчакат да им се закрепи икономиката и че не е сега моментът. Но техните политически лидери не изчакваха и казаха, че изпълняват всички критерии и ще вървят напред. Според мен и ние трябва да направим същото. Българското правителство не трябва да чака, а да подаде заявката веднага, като заяви, че ще кандидатства и за банковия съюз, но отделно от заявката за \"чакалнята\" за еврото.\r\n\t\r\n\tЛогика няма. Този път и аз съм удивен, че това се получава. От една страна, правителството казва, че иска да е на първа скорост в Европа и говори за влизане в еврозоната, която е в ядрото на ЕС. От друга страна, представете си как със същите тези хора в Брюксел и във Франкфурт обясняваме за размразяване на \"АЕЦ Белене\". Казваме им буквално, че със съветска технология, даже не руска, и с държавна китайска компания ние искаме да вървим напред към Европа. Това как може да стане? Изключвам финансовите въпроси. Размразяването на \"АЕЦ Белене\" е толкова абсурдно, че не смятам, че ще се стигне до финансови теми. Но просто си помислете, че отиваме в Брюксел и казваме, че със съветска техника и с държавна китайска компания, която на два пъти не е допускана на европейския енергиен пазар – в Словакия и в Унгария, ние вървим напред. Просто няма как да стане.\r\n\t\r\n\tТова е абсолютно празен ход, който само губи обществено и политическо време за други задачи като например реформа в здравеопазването. За пореден път ще правим ходове, които отново ще ни развалят отношенията с Русия и с ЕС, защото и двете страни ще се чувстват излъгани. Сега ЕС се чуди какво прави българското правителство, а след няколко месеца руското правителство ще се чуди същото.\r\n\t\r\n\tСмятам, че както в България темата \"АЕЦ Белене\" се раздухва, но реално нищо няма да се случи, по същия начин американският президент раздухва темата \"търговска война\", от която реално ще отстъпи. Това е по-скоро политическа крачка за вдигане на процентите тук, в САЩ. Не смятам, че реално ще стане нещо, но ако стане, то ще има голям ефект върху българската икономика. Защото много от потенциалните американски мита са върху стомана и коли, главно автомобили, които се произвеждат в Германия, а нашето производство, особено в пловдивската бизнес зона, но също в Шумен, в Хасково, ще бъде пряко засегнато с големи негативни ефекти. Става дума за загуба на потенциална търговия в рамките на 1-1.5 млрд. евро за България. Но пак казвам – това е по-скоро популистко говорене и според мен САЩ няма да тръгнат към него.", "date": "2018.06.15", "title": "Симеон Дянков: Ако не искаме шефовете на БНБ да пеят с банкери по баровете, трябва да влезем в банковия съюз"}
{"url": "https://www.mediapool.bg/kritiki-sreshtu-forsiranoto-osvobozhdavane-na-energiyniya-pazar-i-tsenite-za-bita-news280332.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКритики срещу управляващите заради прекалено бързо протичащата  и провеждана на парче, без сериозни анализи и в симбиоза между подотраслите, либерализация на енергийния пазар и срещу начина за образуване на цената на електроенергията за регулирания пазар, отправиха от неправителствения Институт за енергиен мениджмънт (ЕМИ), в който членуват най-големите енергийни компании у нас, и от оттеглящата се от българския пазар ЧЕЗ.\r\n\tНай-сериозно изразеното притеснение от регионалния мениджър на компания Карел Крал и от члена на управата на ЕМИ Иванка Диловска е свързано с приетото в края на април и влизащо в сила от 1 юли законово изискване всички електроразпределителни дружества да си купуват необходимата им за работата енергия – т.нар. технологични разходи, от борсата за ток. В същото време обаче Комисията за енергийно и водно регулиране (КЕВР) при определянето на цената на тока на ЧЕЗ за домакинствата и малките фирми, която ще действа от 1 юли 2018 до 30 юни 2019 г., е признала разходи, базирани върху приета предварително референтна пазарна цена на тока. Регулаторът е изчислил, че за едногодишния период цената на електроенергията на борсата ще е близо 77 лв/МВтч, но тя вече надхвърля 85 лв., посочи Карел Крал пред журналисти.\r\n\tОсвен това опасенията на мрежовия оператор са, че тази цена тепърва ще нараства, независимо че от 1 юли на борсата за ток трябва да излязат допълнително производители на енергия, след като управляващите решиха на извадят на свободния пазар всички държавни електроцентрали, както и заводски, топлофикации и възобновяеми енергийни източници с инсталирана мощност над 4 МВ. Причината е, че централите предлагат енергията в каквито им хрумне периоди и обеми, което пречи на компаниите да си намерят необходимите количества в точното време и това вдига цената.\r\n\t\"Българският борсов пазар все още е много млад, няма достатъчно история и ликвидността му е много малка, за да може по неговите цени да се формира референтна такава за регулирания пазара\", посочи Крал. \r\n\tРегулаторът е приел, че при отклонения в определената от него прогнозна пазарна тарифа за следващите 12 месеца и реално постигнатата на борсата, които да са в рамките на 5 процента, ще се дават компенсации постфактум на електроразпределителните дружества. Според Карел Крал обаче този подход във формирането на цената на тока за бита ще остави мрежовите оператори без текущи оборотни средства, тъй като те ще са принудени да харчат повече за закупуването на технологичните разходи, отколкото успяват да си възстановят от цената за бита.\n\n\r\n\tТова преобразуване на пазара в България ще доведе до изпитания и сътресения пред бизнеса, смята той и посочи, че проблемът с подсигуряването на работата на ЕРП-тата не е само в тази референтна пазарна цена, а и в това, че регулаторът от години изисква от дружествата да прилагат мерки за енергийна ефективност, но не признава направените за това инвестиции в цената на тока. Зорница Генова, отговаряща за регулациите в ЧЕЗ, допълни, че задълбочаващ се проблем са и нормативно определените от КЕВР загуби на мрежовите оператори при разпределянето на енергията. КЕВР ги е фиксирала на 8 процента, но реално за ЧЕЗ те са 10.3 на сто. Това означава, че по това перо дружеството също получава по-малко от необходимите му средства. Отделно регулаторът въобще не е съобразил нарастващите харчове заради въведения през май европейски регламент на защита на личните данни GDPR.\r\n\tОт ЧЕЗ посочиха, че от платена от потребителите им сметка за 100 лв. 73.64 лв. отиват в електроцентралите и в държавния преносен оператор, 16.67 лв. влизат в данъчната агенция, а 9.69 лв. остават за електроразпределителното и електроснабдителното дружества на ЧЕЗ.\r\n\tСпоред Крал е необходимо да се повишат най-малко с 50 процента цените на мрежовите оператори, за да могат те отговарят на новите предизвикателства в енергетиката – присъединяване на все повече възобновяеми източници, заради европейската цел техният дял в потреблението до 2030 г. да стигне 27 на сто; разрастването на електромобилната индустрия и необходимостта от инвестиции в развитието на електроразпределителната мрежа, за да може да се изграждат зарядни станции за тези коли, както и за инсталирането на умни електромери, което е първата стъпка към създаването на умна мрежа. Друг аспект е инсталирането на батерии за съхранение на произведената от възобновяеми източници енергия например в пикови моменти, което няма да налага изключването на въглищни централи, което струва много скъпо и е бавно, посочи Иванка Диловска\r\n\tИменно умните мрежи, които позволяват лесно управление на възобновяемите източници и балансирането на производството и потреблението, са бъдещето на енергетиката, защото те позволяват също така намаляването на цените на енергията, макар че в момента на българския пазар тежестта на чистата енергия в тарифата да е само 40 процента, коментира Диловска. Точно поради тази причина и едно намаляване на цената на чистата енергия на борсата от 10 на сто се отразява като свиване само с 3.6 процента на крайната цена за потребителите, сочат анализите на ЕМИ.\r\n\tАко правителството и енергийният регулатор започнат да прилагат модерни подходи в управлението на сектора от веригата на производството през преноса, разпределението и доставката на ток, може да се постигне сериозна ефективност и дори да се компенсира неминуемото в бъдеще извеждане на мощности от експлоатация заради европейските екоизисквания, смятат в Института за енергиен мениджмънт. Диловска даде пример как въвеждането на услуги за гъвкавост, сред които например индустриалните и дори битовите потребите при по-сериозен товар в мрежата да получават възнаграждения за това, че спират своето потребление, може да балансира сериозно енергийната система. Така могат да бъдат спестени над 2 млрд. киловатчаса годишно, което се равнява на производството на ТЕЦ \"Бобов дол\", коментира тя.\r\n\t\"Защо аз като потребител да не си спра бойлера от 17 до 20 часа, за да се подпомогне системата, ако знам, че ще получа пари за това\", посочи Диловска.\r\n\tСпоред друг представител на ЕМИ – Анжела Тонева, която бе шеф на КЕВР преди години, регулаторът трябва да започне да прилага по-модерни методи за определяне на цените на тока за бита, докато все още има влияние върху този сегмент от пазара, тъй като намеренията на правителството са до 5 години най-много всички потребители да излязат на свободния пазар.", "date": "2018.06.15", "title": "Критики срещу форсираното освобождаване на енергийния пазар и цените за бита"}
{"url": "https://www.mediapool.bg/temperaturite-na-planetata-shte-se-povishat-s-15c-kam-2040-g-news280326.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлобалното затопляне може да доведе да повишаване на средните температури на планетата с над 1,5 градуса Целзий, като значими климатични промени могат да настъпят още към 2040 г. \r\n\t \r\n\tТова се казва в доклад на Междуправителствената експертна група по изменение на климата, цитиран от ТАСС.\r\n\t \r\n\tАко емисиите въглероден диоксид продължат със същите темпове, предизвиканото от човешката дейност покачване на температурите ще надхвърли 1.5 градуса Целзий към 2040 г., се отбелязва в доклада.\n\n\r\n\t \r\n\tДа се избегне покачването на температурите е възможно единствено, ако държавите внесат бързи и всеобхватни промени в световната икономика, смятат от Междуправителствената експертна група.\r\n\t \r\n\tПарижкото споразумение за климата бе прието на 12 декември 2015 г. Сто деветдесет и седемте участници във форума се съгласиха да не допуснат повишаване на средните температури на планетата до 2100 г. с повече от 2 градуса Целзий в сравнение с прединдустриалната епоха. Учените смятат, че по-голямо покачване на температурите може да доведе до необратими последствия за околната среда.", "date": "2018.06.15", "title": "Температурите на планетата ще се повишат с 1.5°C към 2040 г."}
{"url": "https://www.mediapool.bg/dvizhenie-reformi-v-kulturata-zapochva-seriya-ot-forumi-za-kulturnite-politiki-news280229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчреденото миналия месец Движение „Реформи в културата“ кани на своя Първи форуми за критически мониторинг на културните политики в България.\r\n\tСъбитието ще се проведе тази събота, 16 юни, в зала „Лимаком“ в Пловдив (бул. „Марица“ № 154).\r\n\tТова е първото от поредица събития, които имат за цел да поставят на обсъждане политиките в областта на културата и, с помощта на експерти, да изготвят предложения за развитие на отделните ресори.\r\n\tНа 24 май група съмишленици – известни и утвърдени имена с принос в различните сфери на българската култура –  създаването на гражданско движение за реформи в културата.\r\n\tОбединява ги убеждението, че такива реформи са наложителни и амбицията да помогнат за разработването на стратегическа визия за ролята на културата, да очертаят спешни стъпки към законодателни инициативи и национална стратегия.\n\n\r\n\tТехният първи форум ще бъде открит в събота в 10 часа от п", "date": "2018.06.15", "title": "Движение \"Реформи в културата“ започва серия от форуми за културните политики"}
{"url": "https://www.mediapool.bg/merkel-germaniya-ne-tryabva-da-se-bori-sama-s-nezakonnata-migratsiya-news280329.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел заяви, че е важно да се ограничи и контролира незаконната миграция, но подчерта, че Германия не трябва да прави това сама, съобщиха световните агенции.\r\n\t \r\n\t\"Лично смятам, че незаконната миграция е едно от големите предизвикателства за ЕС и поради това не мисля, че трябва да действаме едностранно, несъгласувано и в ущърб на трети страни\", заяви Меркел след среща с премиер-министрите на германските провинции, изказвайки отново несъгласието си с предложението на вътрешния министър Хорст Зеехофер мигрантите да бъдат спирани на германската граница.\r\n\t \r\n\tМеркел и нейният Християндемократически съюз искат общоевропейско решение в борбата с незаконната миграция. \n\n\r\n\t \r\n\tБаварският ѝ съюзник Християнсоциалният съюз, чийто лидер е Зеехофер, обаче настоява мигрантите без документи или на които вече е отказано убежище в Германия да бъдат връщани направо от германската граница.", "date": "2018.06.15", "title": "Меркел: Германия не трябва да се бори сама с незаконната миграция"}
{"url": "https://www.mediapool.bg/zaginalite-voenni-piloti-byaha-povisheni-posmartno-news280328.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвамата загинали военни пилоти - майор Пламен Пантилеев и майор Стоян Неделчев, при катастрофата с хеликоптер Ми-17  в началото на седмицата са посмъртно повишени в звание, съобщиха от пресслужбата на Министерството на  отбраната. \r\n\t \r\n\tПилотите загинаха в понеделник при трагичен инцидент с хеликоптер, в района на авиобаза \"Крумово\". \r\n\t \r\n\tДвамата бяха погребани в петък с пълен военен церемониал на Централните гробища в Пловдив.\n\n\r\n\t \r\n\t\"Безсилни сме да изразим болката си от загубата на двамата безупречни колеги и добри приятели. За летците небето е дом, а животът им е възход нагоре към висините. Ние скърбим заедно с вас, скъпи семейства, и даваме обет да пазим спомена за двамата майори и да подкрепяме семействата\", каза командирът на Военновъздушните сили генерал-майор Цанко Стойков.\r\n\t \r\n\tСтотици военнослужещи и цивилни служители от Българската армия днес сведоха глави пред офицерите от Военновъздушните сили, загинали при изпълнение на служебния си дълг. Съболезнователни адреси до семействата на загиналите са получени от президента на Република България и върховен главнокомандващ Въоръжените сили, от държавни институции, от военни формирования и частни фирми.\r\n\t \r\n\tЗаупокойна молитва за загиналите български военни пилоти беше отслужена от пловдивския митрополит Николай.", "date": "2018.06.15", "title": "Загиналите военни пилоти бяха повишени посмъртно"}
{"url": "https://www.mediapool.bg/proektat-belene-poveche-vreden-otkolkoto-skap-news280334.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t, Алберт Айнщайн.\r\n\tА вероятно и алчността. Проектът АЕЦ \"Белене\" е енергийно зомби, което възкръсва винаги когато задуха североизточният вятър с мирис на лесни пари. На разговор между зомбита напомня и дискусията в правителството и парламента за неговия рестарт:\r\n\t– Дайте да дадем!\r\n\t– Дали да не дадем повече?\r\n\t– Важното е да дадем!\r\n\t– Давайте да даваме…\r\n\t(172 гласа \"За\" даването – квалифицирано ядрено мнозинство в Народното събрание)\r\n\tНикакъв анализ, никакъв знак за грамотност. Размерът на този проект е толкова голям, че може да загроби не само сегашното поколение, но и усилията на няколко поколения напред.\n\n\r\n\tЗащо \"Белене“ е абсурден проект?\r\n\t\r\n\tВ световната енергетика протича революция, гигантска трансформация. В началото тя беше катализирана от опасността от климатичните промени, политически споразумения и мерки на правителствата. В момента е изцяло движена от пазарни сили, иновации и революционни нови технологии. Енергетиката на бъдещето ще бъде децентрализирана, източниците на енергия ще са разпределени близо да потребителите. Всеки потребител ще бъде същевременно и производител, и място за съхранение.\r\n\tЕнергийните мрежи на бъдещето ще са умни, гъвкави, с модули за управление на търсенето и предлагането на енергия в реално време. Самата енергия ще е главно електрическа, която поетапно ще измести остарелите въглищни, дизелови и газови технологии. Звучи като фантастика? Подобни енергийни общности вече съществуват в Калифорния, Дания, Австралия, Чили и на много други места. В процес на възникване са дори и в България.\r\n\tВ същата посока е и политиката на ЕС, формулирана в пакета \"Чиста енергия за всички европейци“. В него се създават стимули за пазарно развитие на чистите източници на енергия, на енергийната ефективност и се въвеждат пазарни механизми за ограничаване работата на въглищните централи след 2030-та година.\r\n\tПо данни на Bloomberg New Energy Finance (BNEF) през миналата година във възобновяеми източници (слънце, вятър, вода, биомаса, теотермални) в света са инвестирани над 410 млрд долара, над 60% от всички нови инвестиции. В атомни централи инвестираната сума е десетократно по-малка – 42 млрд долара и то за довършване на започнати проекти.\r\n\tПричината е проста – атомната енергия е много по-скъпа и неудобна за управление в новите гъвкави мрежи. Много често в Северна Европа, заради огромните инвестиции във вятърни мощности, цените на енергията стават отрицателни през нощта. Т.е. производителите или спират или са принудени да плащат, за това че произвеждат. Проблемът на АЕЦ е, че не може да спре. Произвежда едно и също количество базова енергия през цялата година, без възможност да се балансира през нощта, когато потреблението е слабо.\r\n\tНищо от развитието на вътрешния пазар на електроенергия едро в България – нито трендове в търсенето, нито ценовите нива, нито профила и развитието на икономиката, предполага нужда от такава гигантска 2 - гигаватова централа. Напротив, има нужда от развитие на пазарните инструменти, интеграция със съседите и много, малки, разпръснати мощности, близо до потреблението.\r\n\tНай-същественият проблем на атомната енергия е, че е много скъпа. Новопостроените централи с различни форми на държавна подкрепа (гаранции, договори за изкупуване, заеми или застраховки) завършени през последните години продават енергията си на гарантирани цени между 100 и 120 евро за мегаватчас.\r\n\t\r\n\tНапример, фиксираната цена за строящата се атомна централа в Англия Hinkley Point C през 2013-та година е договорена на 92.5 паунда за мегаватчас или около 105 евро. Предвидено е тази цена да се изплаща по договор за разлика над пазарната цена. Първоначално се смяташе, че британските потребители ще трябва да доплатят около 6 млрд. паунда по договора за разлика. С рязкото спадане на цените на енергията от всички други източници, през 2017-та година тази сума набъбна до 50 млрд. паунда над пазарната стойност за срок от 35 години. В Лондон избухна гигантски скандал и в момента проектът се разследва от властите, парламентарна комисия, британската сметната палата и Европейската комисия. Жалба срещу Великобритания за недопустима държавна помощ е подала и Австрия, която е особено чувствителна по темата атомна енергия.\r\n\tИсторията е доста показателна за рисковете, ако АЕЦ \"Белене“ все пак бъде построена.\r\n\tВ същото време на търговете за големи соларни централи в Близкия изток и Мексико бяха постигнати цени под 30 евро за мегаватчас. За Европа в момента се приема, че соларната енергия е конкурентоспособна при нива от 45 евро на мегаватчас. Цените на големите офшорните вятърни паркове са устойчиво под 40 евро за мегаватчас. Инсталациите солари или вятърни перки плюс батерии за складиране на енергията са конкурентни на нива между 70 и 80 евро на мегаватчас. Цените на всички нови ВЕИ технологии продължават стремглаво да спадат.\r\n\t\r\n\tДруги важни енергийни аргументи срещу строежа на Белене са допълнителните инвестиции в старомодна централизирана инфраструктура и складиране на отработеното гориво. Ключов аргумент е и ядреният риск, защото той практически не може да бъде измерен. След трагедията във Фукушима през 2012 г. практически е невъзможно да се застрахова ядрен риск на пазарен принцип. Подобен риск могат да поемат само държавите, ако го желаят.\r\n\t\r\n\tПо тази причина и заради силното обществено мнение срещу атомните централи, водещите технологични световни икономики като Германия и Япония обявиха, че слагат край на ядрената си енергетика, защото рисковете дългосрочно са много повече от ползите.\r\n\t\r\n\tПреди върху БАН да бъде оказан политически натиск, изводът в доклада за АЕЦ \"Белене“ беше, че проектът не е финансово жизнеспособен. При последвалите дискусии, в които изводите от доклада бяха подменени, видимо липсва разбиране за две ключови финансови концепции.\r\n\t. Стойност създават тези, чиято норма на възвръщаемост е по-голяма от среднопретеглената цена на капитала (WACC), с който се финансират. В изследване на среднопретеглената цена на капитала в различните държави в ЕС на германския тинк-танк Agora за енергийни проекти в България е посочена стойност от 10%. С данните на Agora работи цялата инвестиционна общност. Ако тази стойност за България изглежда сравнително висока, тя е такава заради регулаторната несигурност, корупцията и политическия риск.\r\n\tЗа да може \"Белене“ да постигне такава норма на възвръщаемост, дори и отчитайки само инвестициите отсега нататък – 10 млрд евро, които с оскъпяването по време на строителството ще нараснат поне до 12 млрд. евро – би трябвало цените на електроенергията на пазара на едро за живота на проекта да са в интервала между 130-150 евро на мегаватчас.\r\n\tТова е напълно нереално – повече от два пъти над прогнозите на специализираните агенции и на БАН за развитие на търсенето и пазара на едро. Т.е. теоретично няма как Белене да създава стойност, ако бъде построен на пазарна основа.\r\n\t2. Българските управляващи (се правят, че) не разбират е понятието sunk cost – невъзвратими разходи..\r\n\tДоколкото никой друг в света не иска да строи ядрени централи по стара руска технология, дори и самата Русия, стойността на вече направените разходи е нула или в най-добрия случай стойността на метала в оборудването, ако отиде на скрап. Затова аргументът, че тъй като вече сме изхарчили 3 милиарда лева, затова трябва да изхарчим още 24 млрд. лева (12 млрд евро), е напълно несъстоятелен.\r\n\t\r\n\tТака стигаме до третата група аргументи – обществените. След като \"Белене“ е очевидно ненужен и скъп от енергийна гледна точка, губещ от финансова гледна точка, то той няма бъдеще като пазарен проект. Тогава рестартът означава, че някъде има трик и че вероятно българското правителство и парламент се готвят да предоставят държавна подкрепа под някаква скрита форма, разчитайки на ненформираността на обществото. Между другото, никъде досега в света не е построена ядрена централа без някаква държавна субсидия.\r\n\tАко ще се дават 12 млрд. евро публични средства, основателно възниква въпросът: \"Има ли по-смислени инициативи в които да бъдат инвестирани те?“ (Сумата се равнява на около 25% от БВП и би увеличила държавният дълг над два пъти.)\r\n\t\r\n\t1. С подобна сума могат едновременно да се решат проблемите на образованието, здравеопазването и престъпността в България. За да се задържи и развива човешкият капитал на страната.\r\n\t2. Всяко от четирите милиона български домакинства може да получи от държавата соларна или вятърна инсталация с батерии и в следващите 40 години да се задоволи напълно нуждата от енергия за битово потребление. Вместо АЕЦ \"Белене“ - 40 години без сметки за ток за всички български граждани.\r\n\t3. С подобна сума може да се реши напълно демографския проблем – с агресивна финансова подкрепа, жилища и качествено образование за младите семейства с деца.\r\n\t4. Ако правитеството и парламентът смятат, че българската енергетика има нужда от нови мощности, нека да обявят условията и да проведат търг между всичките технологии.\r\n\tАко горните аргументи не са достатъчни, има и една последна идея, на отчаянието:\r\n\t5. Държавата да изтегли 12 млрд. евро заем, а правителството и ядреното мнозинство в парламента, легитимно избрани от българските данъкоплатци, да си ги разпределят според \"заслугите“ и да НЕ строят АЕЦ \"Белене“.\r\n\tКакто и при КТБ, дългосрочните вреди, които подобен проект ще нанесе на енергетиката, икономиката, регулаторите и на общество като цяло, са много повече от тези 12 млрд. евро. Видно от примерът с Hinkley Point C, за обществото ще е по-евтино да плати и този sunk cost, но да няма ядрена централа \"Белене“.", "date": "2018.06.15", "title": "Проектът \"Белене\" – повече вреден, отколкото скъп"}
{"url": "https://www.mediapool.bg/prokuraturata-podozira-koruptsionen-element-v-deinostta-na-meditsinskiya-odit-news280330.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ дейността на Изпълнителната агенция \"Медицински одит\" (ИАМО), която е обект на разследване от прокуратурата, има данни за \"класическо претъпление по служба с корупционен елемент\".\r\n\tТова обяви говорителят на главния прокурор Румяна Арнаудова в петък пред бТВ, въпреки че само ден по-рано съобщи, че засега колегите ѝ нямат данни, че служителите на агенцията да са получавали някакви облаги, за да \"имитират\" проверки.\r\n\t\"Не бих използвала думата \"чадър\", но е факт прикриването на случаи от органите на разследване\", коментира още Арнаудова по повод информацията, че от одита не са сигнализирали прокуратурата за общо 11 смъртни случая, въпреки съмненията за лекарски грешки.\r\n\tВ момента те са обект на проверка от съответните Окръжни прокуратури, където са се случили, но от държавното обвинение не искат да уточняват конкретните болнични заведения, за да не попречат на проверката.\r\n\t\"Изпълнителната агенция е била длъжна да уведоми прокуратурата, защото се касае за лекарски грешки, в резултат на които е настъпила смърт. Не само, че не е уведомена прокуратурата, но тези случаи са приключвани по незаконосъобразна процедура и, реално неспазвайки закона и наредбата, по която работи тази агенция, са нарушени правата на българските граждани\", обобщи Арнаудова.\n\n\r\n\tТя потвърди неофициалната информация, че първоначалният сигнал за порочната практика в ИАМО е дошъл от бившия главен секретар на агенцията Димитър Евлогиев. Както Mediapool вече писа, той е започнал да изпраща различни сигнали в прокуратурата след конфликт с шефката на агенцията Златица Петрова, която вчера бе отстранена от длъжност от здравния министър Кирил Ананиев.\r\n\tПо думите на говорителя на главния прокурор обаче, щом по случая са установени данни за престъпление, мотивите на подателя сигнала нямат значение.\r\n\t\"Със Златица Петрова не сме разговаряли. Прокуратурата не разговаря с хората, разпитва ги. Все още не е разпитана, в зависимост от доказателствата ще има различно процесуално качество\", лаконична беше Арнаудова.\r\n\tПодобно на пресконференцията си в четвъртък, тя призова всички граждани, които са подавали сигнали до медицинския одит, но случаите им не са били разгледани обстойно и адекватно, да се свържат с прокуратурата, за да дадат показания.\r\n\t\"На практика е имитирана дейност, а не е осъществявана такава, за каквато е създадена тази агенция по препоръка на ЕК\", добави още Румяна Арнаудова, визирайки констатациите на Върховната административна прокуратура, че вътрешните документи в агенцията, регламентиращи реда на извършване на проверки, са били в тотално противоречие на съответната наредба на здравния министър.\r\n\tТова е и причината, че над 50% от наказателните постановления, издадени през 2017 г. от медицинския одит, впоследствие са били отменени от съда заради процесуални нарушения, без да бъдат разгледани по същество.", "date": "2018.06.15", "title": "Прокуратурата подозира \"корупционен елемент\" в дейността на медицинския одит"}
{"url": "https://www.mediapool.bg/nagradiha-96-uchenitsi-v-konkursa-140-godini-svoboda-news280338.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНагради получиха 96 ученици, участвали в конкурса \"140 години свобода. Героите и събитията от моя роден край\". В него децата се включиха с рисунки, съчинения, есета и презентации. Сред тях журито избра 32 първи, 32 втори и още толкова трети награди.\r\n\tКонкурсът е организиран от \"Геотехмин\" и \"Елаците-Мед\" в рамките на програмата им за корпоративна социална отговорност \"Култура и национална идентичност\". В състезанието се включиха ученици от 12 училища и професионални гимназии от Софийска област.\r\n\tВ рамките на конкурса бяха организирани и изнесени беседи от представители на регионалните клубове \"Традиция\" в Етрополе и Копривщица. Те вдъхновиха учениците от Етрополе, Мирково, Чавдар, Челопеч, Златица, Пирдоп и Копривщица за създаването на оригинални рисунки, съчинения, есета и презентации на тема Освобождението и национално-освободителните борби.\r\n\t\r\n\tДиректорите на училищата-партньори благодариха за възможността за участие в конкурса. Посланието им към учениците е, че днес няма войни, но има училища и нашите \"оръжия\" са учебниците и желанието за знания.", "date": "2018.06.15", "title": "Наградиха 96 ученици в конкурса \"140 години свобода\""}
{"url": "https://www.mediapool.bg/evroparlamentat-othvarli-kompromisa-za-prevozvachite-news280335.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент отхвърли предложението на транспортната си комисия за преговори със страните членки по обявените за компромисни текстове от т. нар. пакет \"Мобилност\". Така предложенията, внесени от Европейската комисия по инициатива на Франция, влизат за гласуване на следващата парламентарна сесия през юли.\r\n\tЕдин от най-спорните текстове, предизвикал недоволството и на българските превозвачи, е задължението на всеки три седмици шофьорите на камиони да се връщат за едноседмична почивка в страната си. Това на практика ще изхвърли от дългите международни превози фирмите от Източна Европа. Франция пък иска въвеждане на това правило, защото в момента компании от други държави изземат бизнеса на местните превозвачи, тъй като \"командироват\" шофьори да работят в Западна Европа на по-конкурентни цени.\r\n\tБългария иска промяна в предложението на Европейската комисия и на 4 юни в транспортната комисия на Европарламента бяха гласувани уж \"компромисни\" текстове, които обаче се оказаха не толкова благоприятни за българските превозвачи. Един от тях предвижда не шофьорите, а камионите да се връщат на всеки три седмици в страната, в която са регистрирани, за да бъдат натоварени или разтоварени. България иска това да не важи за международните превози, а само за вътрешните, за да е мярка срещу фирмите \"пощенски кутии\".\r\n\tСтраната настоява и за отпадане на забраната за почивка в кабината, както и за преходен период за въвеждане на правилото за спиране за почивка на сертифицирани паркинги и за въвеждане на \"интелигентни тахографи\".\r\n\tГласуването на 4 юни беше обявено от депутата от ГЕРБ Андрей Новаков за \"капитулация на пакета \"Макрон\". По-късно обаче се оказа, че новите текстове може да се окажат още по-неблагоприятни за превозвачите от Източна Европа.\n\n\r\n\tВ позиция, изпратена в четвъртък от всички български евродепутати в ЕП, е записано, че исканите от България промени могат да бъдат предложени преди гласуването на текстовете в пленарна зала в началото на юли. От позицията става ясно, че това ще бъде сторено. Вероятността опитът да е успешен обаче изглежда нищожна, тъй като позицията завършва с изречението: \"Безпокойствието ни от резултата от днешното (в четвъртък - б. а.) гласуване е свързано с формираното мнозинство в Европейския парламент, което нееднозначно показва съотношението на силите\". А при гласуването, при което е отхвърлено искането за даване на мандат за нови преговори със страните членки по променените текстове, е показало голямо мнозинство в полза на предложенията на Франция.\r\n\tСпоред френските евродепутати транспортната комисия в ЕП защитава позиции, подкрепящи \"нелоялна конкуренция\" и социален дъмпинг, които биха довели до влошаване на условията на труд на водачите на камиони.\r\n\t\r\n\tСлед блокирането на мандата за преговори, френските евродепутати се надяват, че Европарламентът \"ще поправи грешката\" на следващата пленарна сесия.\r\n\t\r\n\tПравителствата на България, Полша и Унгария \"продават работната си ръка един вид като роби\", заяви във вторник Ален Сютур, отговарящ за международните пътни превози във френския синдикат Обща конфедерация на труда - Се Же Те (CGT) пред журналисти в Страсбург.\r\n\t \r\n\tЕврокомисарят по транспорта Виолета Булц междувременно коментира, че въпросът е много чувствителен и много често свързан с политиката, което прави напредъка в преговорите труден.\r\n\t\r\n\tСлед гласуването на текстовете в ЕП, те ще бъдат отново обсъждани в рамките на т. нар. триалог между Европейската комисия, Европейския съвет и Европейския парламент. Позицията на ЕП ще зависи от гласуването в началото на юли. Очевидно разговорите ще продължат в рамките на австрийското председателство на Съвета на ЕС, а Австрия е противник на т. нар. \"социален дъмпинг\" и едва ли ще работи за промяна на предложените правила.", "date": "2018.06.15", "title": "Европарламентът отхвърли \"компромиса\" за превозвачите"}
{"url": "https://www.mediapool.bg/ruskoto-mvr-spira-loshite-novini-do-kraya-na-futbolniya-shampionat-news280339.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутат от руския парламент предложи да се въвeде глоба за обиди към руския национален отбор по футбол. \"Осмиването и критиката – това са различни неща. Те (футболистите -бел.ред.) представляват нашата държава. Тоест гадовете, изливащи помия върху нашия отбор, обиждат цялата страна\", разясни идеята си Виталий Милонов, цитиран от \"Комосомлская правда\". \r\n\t\"Ще ги глобяваме с 10 хил. рубли. За да не им останат пари нито за бира, нито за чипс. Нашите футболисти, каквито и да са, те са си наши, свои\", допълни депутатът. \r\n\tНа 11 юни комикът Семьон Слепаков представи песен, в която се разказва какви резултати би постигнал руският национален тим, ако негов треньор беше чеченският президент Рамзан Кадиров. Една от строфите гласи: \"Нашият отбор е - да си го кажем направо - г*вно\". Сатирикът Евгений Петросян определи Слепаков като \"недоброжелатели на държавата\".\r\n\tМеждувременно руското министерство на вътрешните работи е поискало от регионалните подразделения да спрат публикуването на лоши новини в медиите по време на световния футболен шампионат в Русия, който бе открит на 14 юни. Това съобщи агенция Ройтерс, като се позовава на източник от правоохранителните органи и на копие от издадената заповед, с която разполага.\r\n\tВ документа се казва, че полицията трябва да \"преустанови да разпространява в медиите сведения за резултатите от оперативно-издирвателни и предупредително-профилактични мероприятия\" в периода от 5 юни до 25 юли.\n\n\r\n\tРуското вътрешно министерство е отказало официален коментар на информацията, която по-рано бе съобщена и от руски сайтове.\r\n\tРегионалните пресслужби на ведомството са потвърдили пред \"Медиазона\", че поради \"особено разпореждане\" са се съсредоточили върху разкази за профилактика на престъплени\r\n\tПреглед на сайтовете на регионалните управления на министерството показва, че от 6 юни насам е прекратено публикуването на новини, които по някакъв начин са свързани с арести, разкрити престъпления или издирвания. Ведомствата освен това са престанали да публикуват всекидневните сводки за състоянието на престъпността в регионите, твърди изданието.\r\n\tФутболният шампионат, чийто домакин за пръв път е Русия, ще продължи до 15 юли. Кремъл навярно се стреми да създаде позитивен образ на Русия като открита и гостоприемна страна, отбелязва Ройтерс.", "date": "2018.06.15", "title": "Руското МВР спира \"лошите новини\" до края на футболния шампионат"}
{"url": "https://www.mediapool.bg/ima-narusheniya-v-razsledvaneto-za-imeilite-na-klintan-no-ne-i-pristrastno-otnoshenie-news280336.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният инспектор на министерството на правосъдието на САЩ заяви, че действията на бившия директор на ФБР Джеймс Коми преди президентските избори през 2016 г. са нарушили стандартите, но не са били мотивирани от политически пристрастия, предадоха световните агенции.\r\n\tГлавният инспектор посочва това в свой доклад. Документът представя първата надпартийна гледна точка върху събитията точно преди изборите, пратили Доналд Тръмп в Белия дом, включително за обявеното от Коми по онова време възобновяване от федералните на разследването за имейлите на Хилари Клинтън.\r\n\t\r\n\tСпоред някои представители на Демократическата партия това решение е струвало на Клинтън изборите, дори макар и няколко дни по-късно Коми да обяви, че няма никакво престъпление при използването от нея на частен сървър за имейл кореспонденцията ѝ, докато е била държавен секретар.\r\n\t\r\n\tТези \"стандарти\", които се имат предвид в доклада, включват практиката на министерството да се отказва коментар, когато става дума за неприключило следствие и да се избягват действия, които биха могли да повлияят на непосредствено предстоящи избори.\r\n\t\r\n\tСпоред доклада действията на Коми по случая \"Клинтън\" се отклоняват \"по явен и драстичен начин от стандартите на ФБР и министерството (на правосъдието)\".\n\n\r\n\t\r\n\tНо там се казва и че главният инспектор не е открил никакви доказателства заключенията на Коми или някой друг от прокурорите да са били пристрастни.\r\n\t\r\n\tВъпреки всичко \"тези решения са се отразили по отрицателен начин на образа на ФБР и министерството като органи на правосъдието\", се казва още в доклада.\r\n\t\r\n\tВ него се отбелязва и че макар и ФБР да има репутация на безпристристрастност, главният инспектор е открил, че няколко служители на бюрото, които са имали изключително важни роли в разследването, са изпращали политически съобщения. Това според документа е създало усещане за пристрастност и е породило въпроси за тяхната обективност.\r\n\t\r\n\tВ документа се разкрива например необявявано преди това текстово съобщение между бившите служители на ФБР Питър Стързок и Лиза Пейдж, в което Стързок казва \"Ще попречим\" на Тръмп да стане президент. Съобщението е в отговор на друго, изпратено преди това от Пейдж, в което тя пише: \"Тръмп никога няма да стане президент, нали така? Нали?!\"\r\n\t\r\n\tВ доклада пише, че тези съобщения говорят за \"готовност за предприемане на официални действия с цел да се повлияе на изборните шансове на кандидат за президент\". Допълва се, че това е в разрез с \"основополагащите ценности на ФБР и министерството на правосъдието\".\r\n\t\r\n\tГлавният инспектор и преди това е откривал проклинтъновски съобщения между двамата, което подхрани твърденията на Тръмп за пристрастно отношение срещу него във ФБР.\r\n\t\r\n\tПървоначалното разследване за имейлите на Клинтън започна през 2015 г., след като се разбра, че като държавен секретар е използвала частен сървър в нарушение на правилата на Държавния департамент. През юли 2016 г. беше първият път, в който Коми заключи, че макар и използването от Клинтън на частен сървър да показва лоша преценка, това не представлява престъпление и препоръча да не ѝ бъдат повдигани обвинения.\r\n\t\r\n\tТова беше и една от посочените причини Тръмп да уволни Коми през май 2017 г. Уволнението доведе до назначаването на специален прокурор Робърт Мълър, който да разследва дали президентът е възпрепятствал правосъдието в разследването за руска намеса в президентските избори.\r\n\t \r\n\tТръмп е бил уведомен за съдържанието на доклада. В свои публикации от по-рано този месец той даде да се разбере, че с нетърпение очаква документа. По-рано, часове преди да бъдат огласен докладът, Тръмп написа в Туитър, че разследването за руска намеса в изборите е \"купчина боклук\".\r\n\t\r\n\tТой добави, че сега когато се е върнал от срещата на върха със Северна Корея, \"за съжаление, мисловният процес трябва да се върне към Лова на вещици\".\r\n\t\r\n\tВ публикацията си Тръмп отново настоява, че не е имало никакво съглашателство или възпрепятстване на правосъдието и че твърденията за престъпление са изфабрикувани. Той обвини демократите, че са измислили престъпление и са платили \"цяло състояние, за да направят така че това престъпление да изглежда истинско\", и после са влезли в съглашателство, \"за да може тази купчина боклук да върви до живот по Фейк нюз\", пише президентът.\r\n\t \r\n\tШефът на ФБР Кристофър Рей заяви, че бюрото приема констатациите в доклада и добави, че при всякакви нарушения на агентите ще се търси отговорност, предаде Ройтерс.\r\n\t\r\n\tРей говори на брифинг за медиите. Той каза, че приема доклада на главния инспектор, но подчерта, че не смята, че разследването на бюрото е било повлияно от политически пристрастия.\r\n\t\r\n\t\"В доклада действително се констатира правене на погрешни преценки, нарушения и дори пренебрегване на политиката на бюрото, както и вземане на решения, които разполагайки с предимството да погледнем на тях от дистанцията на времето - не са били най-правилните\", каза Рей.\r\n\t\r\n\tШефът на кампанията на Клинтън Джон Подеста заяви пред Ройтерс, че \"докладът без съмнение показва\", че Коми е постъпил несправедливо към Клинтън, като е обявил новини около разследването в разгара на предизборната кампания, а в същото време не е обявил съществуването на разследването за намеса на Русия, което започнало в края на юли 2016 г.\r\n\t\r\n\tСлед като заключенията от доклада бяха обявени, Коми публикува статия в \"Ню Йорк таймс\".\r\n\t\"През 2016 г. екипът ми се сблъска с извънредна ситуация - нещо като наводнение, което се случва веднъж на 500 години - без никакви полезни варианти и изправяйки ме пред едни от най-трудните решения, които някога ми се е налагало да взимам\", пише той.\r\n\t \r\n\tАдвокатът на Стързок заяви, че в доклада има някои погрешни заключения и че няма никакви доказателства политическите възгледи на клиента му да са повлияли на разследването за Клинтън. Пейдж е напуснала ФБР в началото на май тази година.\r\n\t\r\n\tРей заяви, че някои от посочените в доклада действия са отнесени към дисциплинарния отдел на ФБР, но не пожела да уточни колко служители може да бъдат наказани.", "date": "2018.06.15", "title": "Има нарушения в разследването за имейлите на Клинтън, но не и пристрастно отношение"}
{"url": "https://www.mediapool.bg/prodazhbite-na-novi-koli-v-bulgaria-prodalzhavat-da-rastat-news280340.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродажбите на нови коли в България отбелязват пореден ръст през май на фона на забавяне в ЕС. Страната все пак остава със сравнително малък процент регистрирани неупотребявани автомобили за сметка на тези втора ръка.\r\n\tСпоред данни на Асоциацията на европейските автомобилисти за миналия месец в България са купени 3308 нови коли, което е ръст от 34.6 на сто на година база. За първите пет месеца на настоящата година новите автомобили, регистрирани в България, са се увеличили с 25.6% до 14 496 спрямо 11 543 броя за същия период на 2017-а година. В процентно изражение по-висок е ръстът единствено в Румъния (повишение с 29.3%) и Унгария (с 28.6%).\r\n\tПрез май растежът при регистрацията на нови автомобили в Европейския съюз се забави съществено след добрия подем месец по-рано. Регистрираният ръст е едва 0.8 на сто на годишна база. За първите пет месеца на годината той е 2.4 на сто на годишна база, благодарение основно на новите страни-членки.\r\n\tЧетирите основни пазара се представиха противоречиво през май. Асоциацията отчита ръст на продажбите в Испания и Великобритания, но спад в Германия и Италия.\r\n\tЕдноличен лидер за пореден месец при продажбите на нови автомобили е френската автомобилна групировка PSA Group, произвеждаща марките \"Пежо\" и \"Ситроен\". Ръстът на продажбите на корпорацията е 58% спрямо година по-рано. Това се дължи и на факта, че през 2018 г. в статистиката влизат и данните за автомобили с марката \"Опел\", която вече е част от концерна.\n\n\r\n\tНа второ място по продажби е другият водещ френски производител Renault Group, произвеждащ марките \"Рено\" и \"Дачия\", трети е германският концерн Volkswagen AG. На другия полюс са производителите на по-луксозни автомобили - германските BMW Group (понижение с 6%) и Daimler Mercedes (с 5.3%), както и италианската FCA Group (понижение с 0.04%).", "date": "2018.06.15", "title": "Продажбите на нови коли в България продължават да растат"}
{"url": "https://www.mediapool.bg/borisov-obsadil-balkanite-s-amerikanskiya-poslanik-news280341.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е разговарял с посланика на САЩ Ерик Рубин, съобщиха от правителствената пресслужба. Двамата са обсъдили актуални политически теми и развитието на двустранните отношения. \r\n\t \r\n\tЕрик Рубин е поздравил българския премиер за участието му в Глобалната конференция на Американския еврейски комитет в Ерусалим. В изказването си на форума премиерът Борисов посочил, че България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина, отбелязват от Министерския съвет. \r\n\t \r\n\tСпоред Ерик Рубин на фона на динамичните глобални и регионални процеси България успява да защити престижа и авторитета си на страна с ясни и устойчиви действия. Американският посланик е подкрепил изявлението на българския премиер по време на Глобалната конференция за визията на Българското председателство за подобряването на свързаността на страните от Западните Балкани като основен инструмент за преодоляването на различията в региона. \n\n\r\n\t \r\n\tПо време на срещата Ерик Рубин подчертал, че България провежда активна и балансирана политика в региона на Балканите и в Европа, посочват от МС.", "date": "2018.06.15", "title": "Борисов обсъдил Балканите с американския посланик"}
{"url": "https://www.mediapool.bg/makedoniya-se-otkazva-ot-psevdoantichnata-si-istoriya-i-pametnitsite-groteski-vizh-palniya-dogovor-news280331.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМакедония ще се откаже от псевдоантичната си история и до шест месеца ще \"разгледа статута\" на паметниците, които се отнасят към историята или културното наследство на Гърция. Това е заложено в проектодоговора за името между Скопие и Атина, който бе публикуван от македонското правителство. \r\n\t \r\n\t\r\n\t\r\n\t\t \r\n\t\r\n\t\tСпоред гръцки източници той ще бъде подписа в неделя от министрите на външните работи Никос Кодзиас и Никола Димитров. Церемонията ще се проведе на македонската страна на Преспанското езеро.\r\n\t\r\n\t\t \n\n\r\n\t\r\n\t\tЗа разлика от договора за добросъседство с България в този Скопие е поело повече конкретни  ангажименти за решаване на спорните исторически въпроси, които са обвързани и с конкретни срокове.\r\n\t\r\n\t\tВ последните години македонската столица бе осеяна с паметници на герои от античността. Освен това бяха издигнати и монументи на цар Самуил, Гоце Делчев, Яне Сандански и други, които са част от българската история. Сегашният премиер Зоран Заев се разграничи от проекта \"Скопие 2014“, който започна през 2009 г. и промени облика на центъра на града, но не всички паметници ще бъдат премахнати.\r\n\t\r\n\t\t \r\n\t\r\n\t\tВ договора не е посочено какви конкретни мерки трябва да предприеме Скопие, но говорителят на македонското правителство Миле Бошняковски обясни, че се планира на паметниците да бъдат поставени надписи с обяснения. \r\n\t\r\n\t\t \r\n\t\r\n\t\t\"Например \"Воин на кон\" ще се нарича паметник на Александър Македонски с обяснението, че е символ на гръцкия античен период и остава като символ на приятелството между Македония и Гърция. Същото важи и за паметника на Филип II и Олимпия. Всички паметници ще бъдат маркирани в посока засилване на приятелството. Не се срамуваме да наричаме паметниците такива, каквито са“, допълни Бошняковски.\r\n\t\r\n\t\t \r\n\t\r\n\t\tСред паметниците в Скопие се откроява и този на Майка Тереза, която е родена в Скопие. \r\n\t\r\n\t\t \r\n\t\r\n\t\tГърция и Македония ще следят дали другата страна използва техни символи, считани за \"част от историческото или културното наследство\". \r\n\t\r\n\t\t \r\n\t\r\n\t\tТака Македония няма да може да използва т. нар. \"Звезда на Виргина\" - символ на Македония, който Атина възприема като свой и който беше част от македонското знаме до средата на 90-те години на миналия век.\r\n\t\r\n\t\t \r\n\t\r\n\t\tМакедония се съгласява, че езикът и другите характеристики на страната не са свързани с античната история на Гърция.\r\n\t\r\n\t\t \r\n\t\r\n\t\tПо примера на договора с България в този с Гърция също е предвидено обща комисия да разгледа спорните исторически въпроси.\r\n\t\r\n\t\t \r\n\t\r\n\t\tЕвродепутатът Андрей Ковачев от Европейската народна партия коментира за пореден път, че подкрепата за членството на Македония в ЕС и НАТО трябва да бъде обвързана безусловно с прекратяване на фалшификациите на историята. \r\n\t\r\n\t\t \r\n\t\r\n\t\t\"Надявам се много по договора за добросъседство да има пробив по тези исторически въпроси, да има пробив и там. Без пробив там, аз смятам, че ние няма как да продължим напред с една безусловна подкрепа на фалшификатори на историята\", коментира Ковачев. \r\n\t\r\n\t\t \r\n\t\r\n\t\tПравителството на македонския премиер Зоран Заев се съгласи да подпише договори с България и Гърция, за да се придвижи страната към членство в Европейския съюз и НАТО. \r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tОсновният въпрос, който решава проектодоговорът между Атина и Скопие, е многогодишният спор за името. За да влезе в сила, той трябва да бъде ратифициран от двата парламента и евентуално да бъде одобрен с референдум в Македония. \r\n\t\r\n\t\t \r\n\t\r\n\t\t\"Водени от духа на демокрацията, Първата и Втората страна в договора, се съгласяват официалното име, за вътрешна и външна употреба на втората да бъде Република Северна Македония, а официалният ѝ език – македонски\", се посочва в договора. \r\n\t\r\n\t\t \r\n\t\r\n\t\tСтраните се съгласяват, че под термините \"македонски“ и \"Македония“ имат право да разбират както северната гръцка област, така и по-новата държава. \r\n\t\r\n\t\t \r\n\t\r\n\t\tАтина от своя стана се задължава да не се противопоставя на присъединяването на Македония в международни организации, в които членува, и по специално в Европейския съюз и НАТО.\r\n\t\r\n\t\t \r\n\t\r\n\t\tВ договора двете държави поемат и ангажимент за укрепване на атмосферата на доверие и добросъседските отношения в региона и въздържане от ревизионизъм и иредентизъм. \r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tДвете страни поемат ангажимент да нямат претенции към границите си и да уважават суверенитета си. Няма да бъдат толерирани и каквито и да е неприятелски действия.\r\n\t\r\n\t\t \r\n\t\r\n\t\tДвете държави ще променят статута на двустранните си отношения, като ще ги издигнат до ниво посолства, каквито в момента нямат. \r\n\t\r\n\t\t \r\n\t\r\n\t\tГърция и Македония ще работят за укрепване на икономическите си връзки и на инфраструктурата помежду си и ще си сътрудничат в много сектори като отбрана, наука, гражданско общество и пр.", "date": "2018.06.15", "title": "Македония се отказва от псевдоантичната си история и паметниците гротески (Виж пълния договор)"}
{"url": "https://www.mediapool.bg/smetkite-okolo-iskaniyata-na-horata-s-uvrezhdaniya-prodalzhavat-news280337.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродължава работата по финансовите разчети за това колко ще струва осигуряването на лична помощ за хората с увреждания. Към момента няма данни какви са реално потребностите на различните групи хора, стана ясно в петък след среща на протестиращи майки и омбудсмана Мая Манолова със социалния министър Бисер Петков.\r\n\tСрещите ще продължат и в следващите 3 дни, а във вторник ще има заседание на Националния съвет за интеграция на хората с увреждания.\r\n\tОмбудсманът и майките настояват максималната лична помощ на месец да е една и половина минимална заплата, но на нея да имат право само най тежките случаи, които са са около 10 000.\r\n\tТака при сегашния размер на минималната заплата от 510 лева таванът на помощта ще е 765 лева на месец.\r\n\tМанолова съобщи, че в момента 80 000 са хората, които имат нужда от чужда помощ, но ако се извадят тези, които са настанени в институциите, става въпрос за 77 хиляди души с увреждания, на които ще трябва лична помощ по новия законопроект.\n\n\r\n\t, обясни Мая Манолова.\r\n\tМанолова коментира, че в системата за лична помощ се харчат около 200 млн. лв. годишно, но има нужда от преразглеждане на разпределянето на средствата.\r\n\t, посочи тя.\r\n\tМайките искат индивидуална оценка по методика, която да е приложение към закона.\r\n\tТе настояват социален работник да прави преценка след лична среща с детето или възрастния с увреждане.\r\n\tМанолова подчерта, че идеята да се правят индивидуални оценки за потребностите на лицата е една от основните точки в реформата, с която се занимава социалното министерство.\r\n\t, коментира тя.", "date": "2018.06.15", "title": "Сметките около исканията на хората с увреждания продължават"}
{"url": "https://www.mediapool.bg/lekari-ot-vratsa-na-sad-za-prisvoyavane-na-32-476-leva-news280342.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата внесе в съда делото срещу трима лекари от Враца, които са обвинени в присвояване на 32 476 лева от многопрофилната болница в града.\r\n\tИсторията започва с разкриването на отделението по \"Съдова хирургия\" в болницата през 2013 г. За да отговаря на медицинския стандарт за съществуване на такова отделение, трябва да бъдат назначени поне двама лекари с тази специалност. Единият е началникът на отделението Румен Цветанов. Другият \"назначен\" е Халил Мехмед.\r\n\tПроблемът е възникнал с втория лекар, защото прокуратурата е установила, че той никога не е работил в болницата във Враца. Д-р Мехмед е водил практиката си в област Шумен. Това не е попречило на ръководството на болницата във Враца да му превежда пари за участие в сложни операции, дежурства и т.н. За целта е бил изготвен дори фалшив график на лекарите в отделението.\r\n\tЗаради измамата прокуратурата изправя на съд за присвояване двамата шефове на болницата във Враца в периода, в който д-р Мехмед е \"работил\" за тях – Орлин Цветков и Светозар Луканов. Обвинен за улесняване на присвояването е шефът на отделението Румен Цветанов.", "date": "2018.06.15", "title": "Лекари от Враца на съд за присвояване на 32 476 лева"}
{"url": "https://www.mediapool.bg/avstriyskite-konservatori-predlagat-posteneto-da-bade-zabraneno-za-uchenitsite-myusyulmani-news280346.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийските консерватори заявиха, че на учениците мюсюлмани не трябва да се позволява да постят по време на Рамазана. Те казаха това една седмица след като дясното правителство във Виена обяви драстични мерки срещу определени джамии и имами, предаде ДПА.\r\n\t\r\n\t\"Когато религиозни ритуали - без значение на коя религия - застрашават здравето на деца, е премината граница\", каза генералният секретар на Австрийската народна партия Карл Нехамер.\r\n\t\r\n\tИма \"безброй\" свидетелства от учители за ученици, които не могат се съсредоточат в училище, защото по време на периода на постене през Рамазана се въздържат от храна и напитки, добави той.\r\n\t\r\n\tАвстрийската ислямска общност обвини АНП в \"постоянни обиди и унижения\". \"Това води до опасно отчуждаване в обществото\", каза говорителка на общността.\r\n\t\r\n\tМиналия петък австрийският канцлер Себастиан Курц обяви, че властите обмислят изгонването на до 60 турски духовници, заподозрени във финансиране от Анкара въпреки забраната за това в австрийското законодателство.\n\n\r\n\t\r\n\tКурц обяви и че седем джамии на арабска организация ще бъдат затворени, защото, както се твърди, в едната от тях са разпространявани салафитски възгледи.\r\n\t\r\n\tТези действия разгневиха мюсюлманите в Австрия, но и влошиха напрегнатите още отпреди това отношения на Виена с Турция.", "date": "2018.06.15", "title": "Австрийските консерватори предлагат постенето да бъде забранено за учениците мюсюлмани"}
{"url": "https://www.mediapool.bg/izstrelyani-po-sauditska-arabiya-raketi-sa-s-proizhod-iran-news280344.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтломки от пет ракети, изстреляни след юли 2017 г. по Саудитска Арабия от йеменската бунтовническа групировка на хусите, \"имат сходни основни елементи по дизайна с известен вид ракети\", произвеждани от Иран, а някои компоненти са иранско производство. Това се казва в поверителен доклад на генералния секретар на ООН Антониу Гутериш, цитиран от Ройтерс.\r\n\t\r\n\tВ документа обаче се посочва, че Обединените нации не са в състояние да определят кога от Иран в Йемен са били прехвърляни ракети, компоненти или подобен род технологии и дали това нарушава ограниченията на ООН. Докладът на Гутериш излиза на всеки две години и е посветен на изпълнението на санкциите срещу Техеран.\r\n\t\r\n\tДокументът, който е с дата 12 юни, представлява нов неуспех на американските действия за търсене на отговорност от Иран по обвиненията, че доставя оръжие на хусите, отбелязва Ройтерс. През февруари Русия наложи вето на западна резолюция срещу Техеран в Съвета за сигурност.\r\n\t\r\n\tВ Йемен се води опосредствена война между Иран и съюзничката на САЩ Саудитска Арабия. През 2015 г. коалиция начело с Рияд предприе намеса в Йемен в подкрепа на правителствените сили срещу хусите, които са съюзници на Иран. Техеран отрича да доставя оръжие на хусите.\r\n\t\r\n\tВчера за втори ден арабската коалиция обстрелваше позициите на хусите в района на пристанищния град Худайда в хода на операция, чиято цел е това главно пристанище на Йемен да бъде превзето, за да се попречи на хусите да вкарват ракети от Иран.\n\n\r\n\t\r\n\tВ писмо до Гутериш Иран заяви, че \"нито има такава политика, нито иска да прехвърля оръжие или каквото и да било военно оборудване в Йемен, нито да го произвежда там\". През януари в отделни доклади експерти на ООН заявява, че Иран е нарушил част от ембаргото срещу Йемен.\r\n\t\r\n\tПрез януари 2016 г. повечето от санкциите на ООН срещу Техеран бяха отменени, след като беше потвърдено, че Иран изпълнява задълженията си по споразумението за ядрената програма. Техеран обаче все още е обект на оръжейно ембарго на ООН, както и на други ограничения.\r\n\t\r\n\tГутериш посочва, че служители на ООН са изследвали и оръжия и други свързани стоки, иззети в Бахрейн, както и дистанционно управляем надводен плавателен съд, който бил натъпкан с експлозиви и бил пленен от силите на Обединените арабски емирства.\r\n\t\r\n\t\"И в двата случая секретариатът на ООН може да заяви с увереност, че част от оръжието и свързаните с него елементи, които е изследвал, са иранско производство. Той обаче не е открил данни дали те са прехвърлени от Иран след 16 януари 2016 г.\", пише той.\r\n\t\r\n\tСанкциите на ООН срещу Техеран са записани в резолюция, в която са заложени и постановките на ядреното споразумение с Иран от 2015 г. През май президентът на САЩ Доналд Тръмп се оттегли от споразумението, а европейските сили се опитват трескаво да го спасят.", "date": "2018.06.15", "title": "Изстреляни по Саудитска Арабия ракети са с произход Иран"}
{"url": "https://www.mediapool.bg/atina-i-skopie-podpisvat-dogovora-za-imeto-v-nedelya-news280347.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодписването на споразумението между Атина и Скопие от министрите на външните работи на двете страни ще стане от македонската страна на Преспанското езеро в неделя, според информация на гръцкия вестник \"Катимерини\".\r\n\tГолямото Преспанско езеро е разделено между Македония, Гърция и Албания.\r\n\t \r\n\tОсвен министрите на външните работи Никос Кодзиас и Никола Димитров, на подписването ще присъстват и премиерите Алексис Ципрас и Зоран Заев.\r\n\t \r\n\tПоканени са също генералният секретар на ООН Антониу Гутериш, специалният специалният му пратеник по въпросите на гръцко-македонския спор Матю Нимиц, генералният секретар на НАТО Йенс Столтенберг, върховният представител на ЕС по въпросите на външните работи и политиката на сигурност Федерика Могерини и др.\r\n\t \r\n\tНеделя остава най-вероятният ден за церемонията.", "date": "2018.06.15", "title": "Атина и Скопие подписват договора за името в неделя"}
{"url": "https://www.mediapool.bg/partiite-v-chehiya-se-priblizhavat-kam-koalitsionno-sporazumenie-za-pravitelstvo-news280348.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешката социалдемократическа партия се очаква да обяви, че нейната членска маса е дала одобрението си формацията да участва в кабинет, доминиран от центристката политическа сила Действие на недоволните граждани. По този начин ще се сложи край продължилата над осем месеца политическа криза след колебливия резултат на последните парламентарни избори, предаде Ройтерс.\r\n\t\r\n\tУчастието на ЧСДП в подобна коалиция беше поставено на гласуване на вътрешнопартиен референдум сред членската маса. Източници от партията заявиха, че според частичните резултати ще бъде дадена зелена светлина за участие в правителство, макар и някои от членовете да са против.\r\n\t\r\n\t\"Казаха ни, че дори и всички останали членове да са гласували против, това няма да промени резултата\", каза пред Ройтерс един от депутатите на ЧСДП. Друг представител на партията също заяви, че гласувалите на референдума ще подкрепят новата коалиция.\r\n\t\r\n\tОткакто партията му спечели изборите на 30 октомври, лидерът на Действие на недоволните граждани Андрей Бабиш не може да намери подкрепа за образуване на правителствено мнозинство.\r\n\t\r\n\tТой е разследван за предполагаема злоупотреба с 2 милиона евро европейски субсидии. Бабиш отрича обвиненията и окачестви разследването като заговор срещу него.\n\n\r\n\t\r\n\tПравителство на Действие на недоволните граждани и ЧСДП ще има 93 гласа в 200-местната долна камара и за да получи вот на доверие - чието гласуване винаги е един месец след назначаването на нов кабинет - ще трябва да разчита на антинатовската и проруска Комунистическа партия.\r\n\t\r\n\tКомунистите дадоха заявка, че ще гласуват в подкрепа на кабинета, макар и Бабиш да отказа да изпълни някои от исканията им, като например да бъде намалено участието на чешки военни в задгранични мисии под флага на НАТО.\r\n\t\r\n\tБабиш обеща въпреки очакваното споразумение с комунистите, които не са участвали във властта от края на тоталитарното си управление през 1989 г., да държи Чехия на твърд прозападен курс, отбелязва Ройтерс.\r\n\t\r\n\tТой обеща и да повиши заплатите в публичния сектор и да увеличи инвестициите в инфраструктура, както и да намали данъците. През последните две години Чехия отчиташе бюджетни излишъци, което позволи да има по-отхлабена фискална политика.\r\n\t\r\n\tКомунистите ще имат съюзник в лицето на проруския президент Милош Земан по отношение на поне някои от политическите действия на правителството.\r\n\t\r\n\tБабиш е служебен премиер, откакто през януари при първия му опит за правителство, кабинетът, който беше еднопартиен, не получи вот на доверие.\r\n\t\r\n\tТой каза, че е възможно до края на юни да бъде съставено ново управление и след 9 юли да иска вот на доверие.", "date": "2018.06.15", "title": "Партиите в Чехия се приближават към коалиционно споразумение за правителство"}
{"url": "https://www.mediapool.bg/deset-pati-poveche-britantsi-sa-poiskali-da-stanat-belgiytsi-prez-poslednata-godina-news280349.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроят на британците, поискали белгийско гражданство, е нараснал над десет пъти в последната година, съобщават медии в Белгия, цитирани от БТА.\r\n\t\r\n\tИсканията се увеличават заради неяснотите в условията за напускането на ЕС от Великобритания. Процедурата изисква желаещите да подадат заявление в общината, където са регистрирани, и да платят такса от 150 евро. Те трябва да са живели законно в Белгия поне пет последователни години, да са се вписали в местното общество и да могат да докажат, че работят.\r\n\t\r\n\tНа пожелалите белгийско гражданство се предлага курс за приобщаване, но едва 30 британци са се възползвали от тази възможност. Уточнява се, че получилите белгийско гражданство могат да запазят британските си паспорти.\r\n\t\r\n\tНеотдавна институциите на ЕС призоваха Белгия да улесни издаването на гражданство на британските служители. Белгийският премиер Шарл Мишел призна, че засега административната практика в неговата страна е обтекаема и в различни случаи чужди граждани с еднакви права може да получат различно решение по внесените молби според мястото, където са ги подали.\r\n\t\r\n\tБританските служители в институциите получиха обещанието да запазят работата си и след напускането на Великобритания. Ако придобият друго гражданство от държава в ЕС, те ще могат да съхранят и произтичащите от това права на свободно движение.", "date": "2018.06.15", "title": "Десет пъти повече британци са поискали да станат белгийци през последната година"}
{"url": "https://www.mediapool.bg/holandtsite-shte-mogat-da-pechelyat-pari-dokato-karat-kolelo-news280368.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботещите в Холандия ще могат да печелят пари, докато карат колело, тъй като правителството иска ходенето на работа с колело да бъде възнаграждавано, като целта е да се намалят задръстванията в страната, предаде Франс прес.\r\n\t\r\n\tСлезте от автомобила и се качете на колелото, призова държавният секретар, отговарящ за инфраструктурата, госпожа Стинте ван Вилдховен. Тя предлага работодателите да плащат на ходещите на работа с колело по 19 евроцента на километър, изминат с велосипед.\r\n\t\r\n\tХоландия е световно известна с масовото използване на велосипеди. В страната има 22 милиона колелета при население 17 милиона, според асоциацията на автомобилистите (БОВАГ – BOVAG).\r\n\t\r\n\tИзразът \"колело, работа, сън\" отразява всекидневния ритъм на много работещи, но в страната, която е доста гъсто населена, задръстванията са често явление.\r\n\t\r\n\tЦелта ни е 200 000 души, които сега ходят на работа с кола, да се качат на колелетата и заедно да навъртим още 3 милиарда километра годишно, посочи в съобщение Стинте ван Вилдховен.\n\n\r\n\t\r\n\tТя допълни също, че служителите трябва да бъда компенсирани при покупка на ново колело, с което да ходят на работа.\r\n\t\r\n\tЗа да насърчи ходенето на работа с колело Стинте ван Вилдховен предвижда да се срещне с големите работодатели.\r\n\t\r\n\tВ Холандия над половината от пътуванията с коли са на разстояние 7,5 километра, а над половината от служителите живеят на по-малко от 15 километра от работните си места.\r\n\t\r\n\tС развитието на електрическите велосипеди това е една дистанция, която лесно може да се преодолее, посочи Стинте ван Вилдховен.\r\n\t\r\n\tПравителството е заделило 100 милиона евро за подобряване на велоалеите и паркингите при жп гарите през следващите две години и половина, отбелязва сайтът bike-eu.com.", "date": "2018.06.15", "title": "Холандците ще могат да печелят пари, докато карат колело"}
{"url": "https://www.mediapool.bg/bsp-iska-ostavki-zaradi-bronzovata-kashta-v-sofiya-news280370.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОставките на зам.-кмета по културата Тодор Чобанов и на председателя на комисията по образование към Столичния общински съвет Малина Едрева (ГЕРБ) поискаха съветници от БСП. Причината е забавянето на проекта за изграждане на инсталацията \"Бронзовата къща\" на мястото на мавзолея в София. Сглобяването на скулптурата на българския художник, живеещ в Австрия, Пламен Деянофф започна едва тази седмица, въпреки че инсталацията трябваше да е факт в началото на годината.\r\n\t\"Бронзовата къща\" ще бъде паметник на глупостта. Той ще напомня на софиянци, че решенията, които взимат днешните управляващи струват скъпо на гражданите и срамят града ни. Ако, разбира се, изобщо бъде изградена някога тази \"Бронзова къща\", коментира лидерът на БСП-София и председател на групата на социалистите в общинския съвет Калоян Паргов. Според него някой трябва да поеме отговорност и да обясни защо проектът се забави и дори и към момента не е сигурно, че ще бъде приключен. Социалистите искат и подробен разчет колко средства от общинския бюджет са похарчени за \"Бронзовата къща\" и за какво, както и за евентуални бъдещи разходи по скулптурата.\r\n\tТе коментираха и изказване на Пламен Деянофф, в което той разказва какви съвети е получавал от български политици, за да се осъществи проектът му в София. Според общинарите от БСП художникът трябва да каже кои точно политици са му разкрили триковете за по-безпроблемно разрешение за издигането на \"Бронзовата къща\". Социалистите припомниха, че не подкрепиха предложението за поставянето на скулптурата.\r\n\tОт БСП обявиха, че ще подарят на кмета Йорданка Фандъкова колаж, изобразяващ нея, заместника ѝ Чобанов, Едрева и автора Деянофф, носещи на раменете си товара  \"Бронзова къща\".\r\n\tОбщинският съветник от \"Политическа група 5\" Симеон Славчев също поиска виновните за скандала с \"Бронзовата къща\" да понесат политическа и административна отговорност, но не ги назова поименно. Според него изграждането ѝ трябва да спре, тъй като вече е безсмислено. На мястото трябвало да се направи паметник на хан Аспарух, за което Славчев щял да внесе предложение в общинския съвет.", "date": "2018.06.15", "title": "БСП иска оставки заради \"Бронзовата къща\" в София"}
{"url": "https://www.mediapool.bg/frenskite-vlasti-osuetiha-dzhihadistko-napadenie-sreshtu-suing-klub-news280366.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицията осуети джихадистко нападение срещу суинг клуб във Франция, заяви вътрешното министерство, цитирано от Асошиейтед прес.\r\n\t\r\n\tВластите са предотвратили атаката на 13 май, след като са арестували мъж, \"известен с радикализацията си\", в град Шатору. Срещу него са повдигнати предварителни обвинения, свързани с осуетеното нападение.\r\n\t\r\n\tВ дома на мъжа, роден през 1980 г., е било намерено самоделно взривно устройство. Той е признал, че искал да го използва срещу суинг клуб.\r\n\t\r\n\tВътрешното министерство каза, че с този случай броят на осуетените във Франция нападения от началото на годината става пет.", "date": "2018.06.15", "title": "Френските власти осуетиха джихадистко нападение срещу суинг клуб"}
{"url": "https://www.mediapool.bg/bil-braudar-ruskite-pari-sa-ahilesovata-peta-na-putin-news280367.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБил Браудър, който някога беше най-големият мениджър на чуждестранни пари в Русия, има един съвет към Запада: ако искате да противодействате на кремълския шеф Владимир Путин, тогава вземете мерки срещу руските пари и руските олигарси.\r\n\t\r\n\t54-годишният британец Браудър, който оглавява инвестиционния фонд \"Хърмитидж кепитал мениджмънт\", води кампания за изобличаване на корупцията и наказване на руските длъжностни лица, които той обвинява за смъртта на наетия от него адвокат Сергей Магнитски през 2009 г.\r\n\t\r\n\tРоденият в Америка Браудър, направил милиони на руските пазари, смята, че Западът играе слабо срещу Русия, която той описва като корумпирана и в крайна сметка слаба в сравнение с него.\r\n\t\r\n\t\"С невероятно лоши карти Путин блъфира Запада\", заяви Браудър за Ройтерс в кабинета си в Лондон. \"Ако направим сравнение с покера, Путин има чифт двойки, ние имаме фул хаус и държим картите си.\"\r\n\t\r\n\tСъединените щати имат икономика за 20 трилиона долара, а общата мощ на Г-7 е почти 40 трилиона долара, докато икономиката на Русия е на стойност около 1,7 трилиона долара, по-малка от тази на Италия.\n\n\r\n\t\r\n\tБраудър лобира сред западните правителства да приемат т.нар. закон \"Магнитски\", за да наложат санкции на руски длъжностни лица за корупция и нарушения на правата на човека.\r\n\t\r\n\tЗападните лидери бяха сюрпризирани от анексирането на Крим от Русия през 2014 г. и намесата на Москва в сирийската гражданска война и наложиха санкции на руски длъжностни лица и бизнесмени.\r\n\t\r\n\tОттогава страховете, че Русия се е намесвала в западни избори и че стои зад отравянето на бивш руски шпионин в Англия предизвикват дебати на Запад за това как да се подходи към Путин, който е върховният лидер на Русия от края на 1999 г.\r\n\t\r\n\tРусия казва, че Крим е исторически руски, че твърденията за намеса в западни избори са опит за подклаждане на антируска истерия и че тя няма нищо общо с нападението срещу бившия агент Сергей Скрипал и дъщеря му Юлия. Путин, който е бивш шпионин от КГБ, нееднократно е заявявал, че иска мир със Запада, който според него е агресорът.\r\n\tШах и мат\r\n\t\r\n\tЗа Браудър най-добрият начин да се противодейства на Путин е като се вземат мерки срещу стотиците милиарди долари, изтекли от бившия Съветски съюз след разпадането му през 1991 г.\r\n\t\r\n\tБританската столица си спечели прозвището \"Лондонград\", защото се превърна в предпочитано място за богатите руснаци и тези от средната класа, въпреки че министър-председателката Тереза Мей дава да се разбере, че Великобритания ще преследва \"мръсните\" пари.\r\n\t\r\n\t\"Ако преследвате парите на Путин в лицето на най-големите олигарси, както наскоро започнаха да правят САЩ, това ще го спре\", каза Браудър. \"Това е ситуация на шах и мат.\"\r\n\t\r\n\tАмериканското финансово министерство наложи през април санкции на милиардера Олег Дерипаска и на осемте компании, в които той е крупен акционер, включително втория по-големина производител на алуминий в света \"Русал\". То каза, че мерките са в отговор на \"злонамерените дейности\" на Русия.\r\n\t\r\n\tНякои руски магнати, особено тези, които са натрупали богатството си преди идването на власт на Путин през 1999 г., казват, че нямат почти нищо общо с Кремъл и че санкциите на САЩ помагат на Путин да принуди руския капитал да се върне в Москва.\r\n\t\r\n\tПрез декември руски съд осъди Браудър на девет години затвор задочно, след като го призна за виновен в умишлен фалит и данъчни измами.\r\n\t\r\n\tБраудър, който нееднократно е отхвърлял обвиненията, беше арестуван за кратко в Испания миналия месец, след което беше освободен.\r\n\t\r\n\t\"Много по-щастлив съм да се боря за справедливост, отколкото някога съм бил да се боря за пари\", каза Браудър. \"Това просто е много по-смислен и удовлетворяващ живот.\"\r\n\t\r\n\t\"Много повече се радвам на компанията на борци за свобода и застъпници за справедливост, отколкото на компанията на управители на инвестиционни фондове.\"", "date": "2018.06.15", "title": "Бил Браудър: Руските пари са ахилесовата пета на Путин"}
{"url": "https://www.mediapool.bg/tramp-nalozhi-mita-za-50-mlrd-dolara-sreshtu-kitai-koito-shte-otvarne-sas-sashtoto-news280371.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелият дом обяви мита от 25 процента върху вносни стоки от Китай на стойност 50 милиарда долара, а Пекин незабавно заплаши да отвърне със сходни мерки, с което двете най-големи световни икономики се доближават до реална търговска война.\r\n\tТръмп, чийто хардлайнерски подход към търговията го тласна към конфликт и с най-близките му съюзници, обяви в петък, че митата ще обхванат стратегически важен внос от Китай. Той освен това се закани с по-нататъшни мерки, ако Пекин отвърне реципрочно на американските мита.\r\n\tКитай направи именно това като заплаши да наложи митнически мерки със същия мащаб и сила в отговор на САЩ . \"Ако САЩ предприемат едностранни, протекционистки мерки, ние ще реагираме бързо и ще предприемем необходимите стъпки да защитим решително нашите справедливи и легитимни права\", заяви китайското външно министерство в петък, още преди Вашингтон да обяви официално решението си. Тръмп вече каза, че Китай е заплашен с вносни мита за още 100 млрд долара, ако отвърне на американските мерки.\r\n\tСАЩ и Китай явно вървят към търговска война, след като няколко кръга преговори не успяха да разрешат спора по американските искания във връзка с китайската индустриална политика, пазарен достъп и външнотърговски дефицит от 375 млрд. долара.\r\n\t\"Моето голямо приятелство с китайския президент Си [Цзинпин] и отношенията на нашата страна с Китай са много важни за мен\", заяви американският и допълни: \"Търговията между нашите страни, обаче, е много нечестна от много дълго време и не може да продължава повече\".\n\n\r\n\tМитата ще се прилагат на два етапа\r\n\tНовите тарифи целят възпрат системната кражба на американска интелектуална собственост, твърди Белият дом. Митата ще се прилагат за широк кръг продукти – от коли и хеликоптери до булдозери, индустриални инструменти и машини.\r\n\tСтава въпрос за общо 800 продукта.\r\n\tМитата ще се прилагат на два етапа с начална дата 6 юли. Първо върху съкратен списък от 818 продукта на стойност 34 милиарда долара, а след това и върху втори списък от продукти, които се ползват с предимства от китайската промишлена политика, особено програмата за технологично развитие \"Произведено в Китай 2025.\" Тази китайска инициатива цели да ускори китайския напредък и да намали разликата в конкурентоспособността със САЩ и другите промишлени сили в ключови технологични сектори като роботиката и полупроводниците.\r\n\tПървият списък е бил съкратен след обществено обсъждане. Ревизираният списък не включва стоки, които се купуват често от американките потребители, като мобилни телефони или телевизори. Списъкът все още включва автомобили, включително внасяни от General Motors Co и Volvo, които са собственост на китайската компания Geely Automobile Holdings, предаде Ройтерс.\r\n\tЦелта е Китай да промени политиката си на субсидии и технологичен трансфер\r\n\tПредставител на американското правителство е заявил пред агенцията, че целта на митата е Китай да промени политиките си по отношение на технологичния трансфер и огромните държавни субсидии за развитие на китайската високотехнологична индустрия. Сега САЩ доминират тези индустрии, но подкрепата на китайското правителство прави трудна конкуренцията на американските компании.\r\n\tПравителственият представител е отказал да коментира скорошното предложение на Китай за разрешаване на търговските спорове чрез покупка на допълнителни американски стоки за 70 млрд. долара – основно продукти за енергетиката, селскостопански стоки и пр.\r\n\tВашингтон е готов с втория списък от американски стоки, на които да бъдат наложени мита за 100 млрд. долара, ако Китай отвърне на сегашните мерки, съобщи Ройтерс, позовавайки се свои източници.\r\n\tКитай публикува свой списък, заплашващ с тарифи за 50 млрд. долара американски внос, включващ соя, самолети и автомобили. Китай обяви, че ако САЩ го накаже с допълнителни мита, ще отвърне реципрочно.\r\n\tПо този повод Тръмп коментира: \"САЩ ще наложат допълнителни тарифи, ако Китай отвърне с ответни мерки като въвеждане на нови тарифи върху американски стоки, услуги или селскостопански продукти, ако повиши нетърговските бариери или предприеме наказателни действия срещу американски износители или американски компании, които работят в Китай\".\r\n\tЩе защитим нашите тайни\r\n\tТръмп обясни, че митата ще допринесат за защитата на американски \"тайни\".\r\n\t\"Имаме велика интелектуална мощ в Силициевата долина, а Китай - и други - крадат тези тайни\", заяви Тръмп в интервю за програмата \"Фокс и приятели\" по телевизия Фокс.\r\n\tЩе защитим тези тайни, те са най-големите скъпоценности за тази страна, допълни държавният глава.\r\n\tТой бе двусмислен дали това е началото на търговска война.\"Търговската война бе започната преди много години от тях и САЩ загубиха\", каза Тръмп, след което добави \"няма търговска война\".\r\n\tКакво отражение ще имат върху Китай американските мита?\r\n\tКакво отражение ще имат за Китай наложените мита и кой може да се надява да излезе победител от това противопоставяне?\r\n\tВ доклад, публикуван в края на май, Световната банка посочи, че въздействието от санкциите на стойност 50 милиарда долара за китайските стоки, внасяни в САЩ, е \"лесно управляемо\" за азиатския гигант, пише Франс прес, цитирана от БТА.\r\n\tСпоред институцията тези санкции са се отразили на 11.5 от китайските продукти, които се изнасят за САЩ и на 2.2 процента от общия износ на азиатската страна за миналата година. Пряката цена за икономиката ще бъде само около 0.2 процента от брутния вътрешен продукт (БВП) на Китай за 2017 година.\r\n\tОсвен това сега Китай е по-малко зависим от външната си търговия: миналата година нетният износ е допринесъл за растежа на БВП само с 9.1 процента, въпреки че на американския пазар са пласирани 18,9 процента от общия износ.\r\n\t\"Въздействието би трябвало да бъде контролирано, правителството вероятно ще може да смекчи последиците чрез данъчни отстъпки и субсидии за фирмите-износителки\", според анализаторите на Би Ем Ай Рисърч (BMI Research).\r\n\tДори Вашингтон да атакува вноса нa китайски стоки на стойност 150 милиарда долара, това би било едва 6.6 от общия износ на Китай и 1.1 процента от БВП на азиатския гигант през миналата година, допълват анализаторите.\r\n\tКой ще спечели накрая?\r\n\tКогато една страна (САЩ - бел. ред.) губи милиарди долари при бизнеса си всички страни, с които има делови отношения, търговските войни са добри и лесни за печелене, написа в Туитър президентът на САЩ Доналд Тръмп.\r\n\tКитай изразява твърда позиция от месеци: \"Никой не излиза победител от търговска война\".\r\n\tМинистърът на външните работи на Китай Ван И призова вчера Вашингтон да избегне \"губещия\" подход за двата партньoра.\r\n\tВ петък Пекин отправи апел към другите страни, които са засегнати от американските мерки, към \"общи действия\" срещу това \"ретроградно поведение\".\r\n\tНякои икономисти напомнят за последствията от американския закон Смут-Хоули от 1930 година, който налага данъци на близо 20 000 вносни стоки и предизвиква ответна реакция в чужбина, влошавайки допълнително пораженията от Голямата депресия.", "date": "2018.06.15", "title": "Тръмп наложи мита за 50 млрд. долара срещу Китай, който ще отвърне със същото"}
{"url": "https://www.mediapool.bg/v-razgara-na-protesti-i-ostavka-otgovornite-za-horata-s-uvrezhdaniya-otchitat-opit-v-nyu-york-news280379.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-министърът на социалната политика  Росица Димитрова и държавният експерт от отдел \"Интеграция на хората с увреждания\" Надежда Харизанова са отчели на конференция в Ню Йорк положителния български опит. Това става в разгара на скандала с оставката на социалния министър Бисер Петков, който в понеделник беше освободен от премиера Бойко Борисов за несправяне с проблемите на хората с увреждания, а във вторник върнат обратно след като протестиращи майки на деца с увреждания се обявиха в негова защита.\r\n\tПо информация на в. “Сега“ командировката на двете служителки е с “всички екстри - самолетна бизнес класа за зам.-министъра, дневни, квартирни и пр“ и общата стойност на пътуването им е 16 150 лв. Тъй като самолетните билети са купени в последния момент, билетът за бизнес класа на Димитрова струва 8306 лв., а икономичната класа на подчинената ѝ - 2016 лв, твърди вестникът. Останалото до 16 150 лв. са дневни, хотел и пари за вътрешен транспорт. Въпреки че самата конференция е тридневна - от 12 до 14 юни, а нощувките са четири, зам.-министърът и държавният експерт получават командировъчни за 6 дни.\r\n\tОт социалното министерство съобщиха в петък, че поводът за визитата на заместник-министър Димитрова е покана за участие в 11-та Конференция на страните по Конвенцията по правата на хората с увреждания. България е председател на форума за периода 2017-2018 г. и в това си качество организира конференцията за 10-та и 11-та ѝ сесия. От министерството твърдят обаче, че разходите за командировката на Димитрова са на обща стойност 8980 лева, т.е. в тази сума освен цената на билета, влизат дневни за 6 дни, разходи за вътрешен транспорт и застраховка. Ведомството не посочва какви са разходите за пътуването на Харизанова.\r\n\t“Предвид водещата роля на България в конференцията и значимостта на събитието за формиране на политики за хората с увреждания и гарантиране на техните права беше преценено Росица Димитрова да участва в нея в качеството си на заместник-министър на труда и социалната политика, който отговаря за политиката за интеграция на хората с увреждания, равни възможности и антидискриминация“, съобщиха от ведомството.\r\n\tТо допълва, че заместник-министър Димитрова е направила националното изказване на България по време на конференцията. В него тя представила приоритетите в политиката за хората с увреждания, основните стъпки за прилагане на Конвенцията за правата на хората с увреждания, както и най-важните законодателни инициативи на правителството, сред които са подготовката на Закон за хората с увреждания, Закон за социалните услуги и Закон за българския жестов език.\n\n\r\n\tПериодът на командировката е от 11 до 16 юни. Освен в конференцията, Димитрова ще участва и в съпътстващо събитие на УНИЦЕФ по деинституционализацията на децата с увреждания, допълват от медомството.", "date": "2018.06.15", "title": "В разгара на протести и оставка отговорните за хората с увреждания отчитат опит в Ню Йорк"}
{"url": "https://www.mediapool.bg/osem-mesetsa-zatvor-za-shofyora-koito-za-malko-da-kara-piyan-uchenicheski-avtobus-news280380.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрисъда от 8 месеца затвор е била наложена на шофьора, който на 1 юни тръгна след употреба на алкохол да вози ученици от Златоград на екскурзия, съобщиха от Апелативната прокуратура в Пловдив.\r\n\t48-годишният С.К. бе задържан, след като рутинна проверка преди потеглянето на автобуса с учениците на път се оказа, че има 1.64 промила алкохол в кръвта и реално е шофирал пиян от Стара Загора до Златоград, откъдето трябвало да кара ученическия автобус\r\n\tШофьорът е осъден по бързо производство от Районен съд- Златоград, тъй като шофьорът е признал всички факти и обстоятелства от обвинителния акт. Така наложеното наказание от една година \"лишаване от свобода\" е редуцирано с една трета и той трябва да изтърпи ефективно наказание от 8 месеца \"лишаване от свобода\".\r\n\tНаложеното от съда наказание включва и глоба от 500 лв., както и лишаване от шофьорски права за две години.\r\n\tПрисъдата не е окончателна и подлежи на обжалване.", "date": "2018.06.15", "title": "Осем месеца затвор за шофьора, който за малко да кара пиян ученически автобус"}
{"url": "https://www.mediapool.bg/demokratichna-bulgaria-tarsi-evrosayuznitsi-sreshtu-aets-belene-news280373.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият десен алианс \"Демократична България пренася битката си срещу възраждането на проекта за строеж на АЕЦ \"Белене\" в европейските институции и вече е проведена среща по въпроса с еврокомисаря по енергетиката Мигел Алиас Каньете, а други срещи се планират с евродетутати. Това съобщиха на пресконференция в петък представители на \"Демократична България\".\r\n\t\"Пренасяме битката и в европейските институции. Смятаме, че там имаме много силни съюзници, заедно с които ще успеем да спрем проекта АЕЦ Белене. Този проект е финансово опасен за България, екологично опасен за България, сеизмично опасен за България”, заяви Мартин Димитров. Формацията му ще настоява пред Европарламента и Еврокомисията всичко по отношение на АЕЦ \"Белене\" да започне отначало и да се изработи нова оценка за въздействието на проекта върху околната среда, нова социално икономическа оценка, съобразяване с последните европейски директиви след случая с Фукушима за сеизмичните рискове.\r\n\tДори и проядрените среди у нас, които чакат с нетърпение възобновяването на проекта, признаха миналата седмица по време на годишната ядрена конференция край Варна, че при нов инвеститор се налага повторно провеждане на всички процедури по разрешенията на проекта и екооценката.\r\n\tСпоред Мартин Димитров обаче АЕЦ \"Белене\" не може и не отговаря на всички тези изисквания. \"Европейските институции бързо ще разберат, че сеизмичния риск е не само за българските граждани, но и за всички европейци”, посочи той и изрази увереност, че партньорството с европейските институции ще доведе до спиране на ядрения проект, така както стана с проекта за газопровода \"Южен поток\".\r\n\t\"Каквито и договорки да са направили от българската власт с Москва, те не важат за европейските институции и точно там е мястото тези уговорки и сделки да бъдат развалени и спрени”, заяви Мартин Димитров.\n\n\r\n\tЕвродепутатът Светослав Малинов също смята, че досега не е използвана възможността, предлагана от европейските институции, за спиране на този проект. Той информира, че вече се е срещнал с еврокомисар Каньете, за да го уведоми за опасенията на \"Демократична България\" около евентуалната атомна централа.\r\n\tМалинов също смята, че ЕК ще следи много внимателно всичко свързано с този проект и ще изисква от българското правителство да изпълнява всички критерии – безопасност, ефективност, всичко според много по-строгите ( след Фукушима )  изисквания на ЕС.\r\n\t\"Ще бъде задвижена декларация срещу АЕЦ Белене с оглед на сеизмичната опасност. Всички евродепутати ще се запознаят подробно за наличието на такава. Подобна декларация има по отношение на турската АЕЦ \"Аккую”, каза още евродепутатът.\r\n\tТой допълни, че ще проведе срещи с румънските си колеги от ЕП и ще поиска тяхната реакция. Специално ще разговаря и с комисар  Корина Крецу, тъй като регионалното развитие също има пряко отношение към Белене. Планът предвижда още привличането на парламентарната група на \"Зелените\" в Брюксел срещу ядрения проект.\r\n\tДясната формация обеща също така да организира специална конференция в рамките на Европарламента, на която ще бъдат изнесени всички факти и данни относно рестарта на АЕЦ \"Белене\".\r\n\t\"Възобновяването на АЕЦ \"Белене\" е грешка на толкова много нива, което прави спирането му приоритет номер едно\", заяви на пресконференцията Владислав Панев, съпредседател на \"Зелените\". Той изрази убедеността си, че АЕЦ \"Белене\" е беда не само от екологична, икономическа, финансова, но и от геополитическа гледна точка. Вредата ще бъде и върху всички останали отрасли на икономиката, еверен е Панев.\r\n\tСъпредседателят на \"Зелените\" съобщи за състояли се вече разговори със земеделски производители, които са обявили преместването на бизнеса си от Северна България, тъй като заради идеята за рестарта на АЕЦ \"Белене\" вече били започнали да падат цените на земята в региона.\r\n\tПанев посочи и опасността при възраждането на проекта да се вкара държавата в спиралата на покачване на дълга на страната, който през последните години намалява.\r\n\tМартин Димитров допълни, че АЕЦ \"Беилене\" не само няма да разкрие обещаваните работни места в региона, но и би застрашила реално повече от 100-150 000 работни места.", "date": "2018.06.15", "title": "\"Демократична България\" търси евросъюзници срещу АЕЦ \"Белене\""}
{"url": "https://www.mediapool.bg/zemedeltsi-poluchiha-nad-polovin-milion-kompensatsii-za-propadnali-nivi-news280374.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният фонд \"Земеделие\" е изплатил над 520 хил. лв. по Схемата за държавна помощ за компенсиране на загуби на земеделски стопани за напълно пропаднали площи през 2017 г. Компенсациите са предоставени заради 9 659 ха пострадали обработваеми площи в резултат на природни бедствия или на неблагоприятни климатични условия.\r\n\tОт фонда припомнят, че подпомагане по схемата получават земеделски стопани, които притежават констативни протоколи за 100% пропаднали площи с пшеница, ечемик, соя, слънчоглед, лимец, ръж, сорго и други едногодишни култури през 2017 г.\r\n\tОбщо утвърденият бюджет по схемата за миналата година е 1 428 794 лв.\r\n\tОнези земеделски стопани, които обаче се на сключили застраховки за продукцията си, получават 50% от допустимия размер за подпомагане.", "date": "2018.06.15", "title": "Земеделци получиха над половин милион компенсации за пропаднали ниви"}
{"url": "https://www.mediapool.bg/makron-iska-da-vazstanovi-statuta-na-frenskiya-kato-vodesht-ezik-na-es-news280376.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон желае да върне величието на родния си език и френският да измести английския в Европейския съюз, връщайки положението отпреди присъединяването на Великобритания през 1973 г., пише американският в. \"Уолстрийт джърнъл\".\r\n\t\r\n\tДетронирането на английския обаче изглежда невъзможно в общността, която след Брекзита ще има 27 членки. Сега ЕС има 24 официални езика, но английският безспорно е водещият чужд език, преподаван в ЕС, както сочи статистиката. Над 80 процента от децата в началното училище и над 95 процента от средношколците в общността учат първо английски преди да се насочат към друг чужд език. Според Макрон обаче господството на английския не е неизбежно.\r\n\t\r\n\tДнес английският е официален език за 12,8 процента от гражданите в ЕС, но след Брекзит той ще бъде официален език само в две държави: Ирландия и Малта. Заедно те представляват 1,2 процента от населението.\r\n\t\r\n\t\"Английският е най-популярният език за общуване в ЕС и хората ще продължат да го използват. Особено като се има предвид, че е един от официалните езици в Ирландия и Малта\", смята президентката на Литва Далия Грибаускайте, която умee да казва нещата кратко и ясно.\r\n\t\r\n\tДруго страховито предизвикателство е подобряването на английския, използван в ЕС. Екипът от преводачи на блока съобщава, че 81 процента от документите на ЕС се пишат на английски, 5 процента - на френски, 2 процента - на немски, а останалите - на езиците на останалите 21 държави. Едва 2,8 процента от служителите на ЕС обаче са британци.\n\n\r\n\t\r\n\tТози дисбаланс накара английския преводач Джереми Гарднър да напише наръчник за думи и изрази, които често се използват неправилно в ЕС.\r\n\t\r\n\tГарднър, който е прекарал голяма част от професионалния си живот в Италия и Люксембург, публикува последното му издание преди 2 години - само месец преди Великобритания да гласува на референдум за напускане на общността. Повечето от куриозните случаи се дължат на половинчато превеждане от френски.\r\n\t\r\n\tВекове наред френският е бил езикът на дипломацията и международните отношения. Следи от френски първоизточник личат и в документи на Държавния департамент на САЩ, който още изпраща на чужди правителства демарш, вместо писмо, и излиза с комюникета, а не с изявления. Американските посланици имат заместници, наричани шарже д'афер.\r\n\t\r\n\tВъзходът на САЩ през миналия век обаче помогна на английския да засенчи френския. Победата в Студената война подпечата утвърждаването на английския в Европа, защото почти всеки в бившите комунистически държави от Германия чак до Русия избираше английски като предпочитан втори език.\r\n\t\r\n\tСега Макрон прави заявка за реванш. Назначеният наскоро от него за постоянен представител на Франция в ЕС Филип Леглиз-Коста напусна през април бюджетно заседание, защото английският беше единственият работен език.\r\n\t\r\n\t\"Всички предпочитаха да говорят на английски, но след като той вдигна врява, и другите започнаха да искат превод на техните родни езици\", каза скандинавски дипломат. \"На следващото заседание имаше превод на френски, но съм сигурен, че след време всички отново ще говорят на английски\", смята той.\r\n\t\r\n\tМакрон каза, че иска да установи правила и да направи френския езикът, на който човек има достъп да множество благоприятни възможности. Той обеща да има повече курсове по френски за служители в ЕС и засилване на международната мрежа от френски училища.\r\n\t\r\n\tСъюзник на Макрон в битката за възстановяване на мястото на френския е председателят на Европейската комисия Жан-Клод Юнкер, който е родом от Люксембург и често говори на френски и немски.\r\n\t\r\n\tНаскоро Юнкер попита риторично по френска телевизия:\"Защо езикът на Шекспир да е над езика на Волтер?\". \"Сгрешихме като се поанглийчихме толкова много\", коментира председателят на ЕК.\r\n\t\r\n\tСпоред британеца Гарднър обаче опитите за налагане на френския като водещ в ЕС може да отворят вратата за американския английски, пише \"Уолстрийт джърнъл\".", "date": "2018.06.15", "title": "Макрон иска да възстанови статута на френския като водещ език на ЕС"}
{"url": "https://www.mediapool.bg/iliya-troyanov-ne-gledaite-nito-edin-mach-news280381.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t. \r\n\t\r\n\tМеждународният спорт е просмукан от корупция, а Световното първенство по футбол е най-голямото събитие в тази система. Комерсиализацията, безкритичното сътрудничество с тоталитарни системи, експлоатацията на хора (вижте например работниците в Катар), националистическото инструментализиране (вижте Сочи) - всичко това достигна непоносими размери. Затова смятам, че спортните фенове, към които принадлежа и аз самият, трябва да дадат единствения удачен сигнал, а именно - да спрем да гледаме футбол. Тогава тази гигантска машина за пари ще се сгромоляса, защото тя функционира именно на гърба на нашето лековерие и на нашата преданост.\r\n\t\r\n\tНе, не ми е трудно. Опитах се да си спомня кои мачове от последното Европейско първенство са ми харесали толкова много, че щях да съжалявам, ако не ги бях гледал. Честно казано, не можах да се сетя за такъв мач. И въпреки това съм седял някъде с часове и съм зяпал.\n\n\r\n\tПокрай раздуването на това спортно събитие с все повече мачове се получава едно огромно пренасищане, което всъщност е напълно типично за неолибералния капитализъм, чиято цел е да запълни всички празни пространства. Отдавна изчезна възбудата, която изпитвах като дете и която ме караше седмици наред да очаквам с нетърпение някой мач. Дори да оставим настрана скандалите във ФИФА, тази перманентна наличност на футболни срещи води до емоционално обезценяване на отделните мачове.\r\n\t \r\n\tСпоред мен има два вида фенове. Истинските спортни фенове, поне такова е моето впечатление, предпочитат да изгледат някой добър мач от втора лига, който не е плътно подплатен с реклами и не се предава на живо по цял свят. В този мач феновете усещат истинския дух на спорта, който обичат. Другите пък гледат мачове от Световни или Европейски първенства поради простата причина, че става дума за един вид обществено събитие, което е достъпно за всички. И те искат да бъдат част от това голямо събитие. Нещо, което е станало рядкост в нашите раздробени общества.\r\n\t\r\n\tВажен момент тук е национализмът. На преден план отново излизат старите модели на националната идентичност, честта и славата. А в колоезденето на практика се състезават отделни фирми, с които човек трудно може да се идентифицира.\r\n\t\r\n\tСмятам селективния бойкот за политика без каквото и да било въздействие. Не можеш да кажеш: Имаме нужда от вашия природен газ, но сега на Световното ще ви натрием носа. За съжаление повечето политици се занимават не с конкретни визии, а единствено с реалната политика.\r\n\t\r\n\tВ един отборен спорт, какъвто е футболът, отделните играчи почти не могат да взимат самостоятелни решения. А и спонсорските договори на практика запушват устата на футболистите. Който протестира, излага на опасност цялата си професионална кариера. Малко са хората, които са готови на такова нещо. Нечестно е обаче да приписваме отговорността само на спортистите. Защо въпреки измамите при Даймлер, Ауди и Фолксваген няма повече вътрешни информатори? Или пък в големите концерни, които замърсяват нашите океани и земи? На нас просто ни липсва гражданска смелост. И това е проблем на цялото ни общество.\r\n\t\r\n\tВ неделя съм в София. Ще седнем двамата с чичо ми и ще си говорим. За дните и седмиците по време на Световното първенство съм планирал много хубави неща. Направил съм си например списък с няколко ресторанта, които винаги съм искал да посетя. По време на Световното първенство там винаги се намират свободни места. Има много предимства, когато човек плува срещу течението.", "date": "2018.06.15", "title": "Илия Троянов: Не гледайте нито един мач!"}
{"url": "https://www.mediapool.bg/evrokomisaryat-za-evroto-zayavi-che-gartsiya-se-nuzhdae-ot-pomosht-za-oblekchavane-na-dalga-news280378.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаместник-председателят на Европейската комисия и комисар за еврото Валдис Домбровскис заяви, че Гърция ще се нуждае от \"надежден пакет\" мерки, който да ѝ помогне да се справи с прекомерния си дълг след приключването на осемгодишната ѝ спасителна програма през август, предаде Асошиейтед прес.\r\n\t\r\n\tДа се помогне на Гърция да се справи с дълга е един от ключовите елементи, които се обсъждат като част от споразумение за излизането от спасителната ѝ програма, което страната се надява да договори с международните кредитори на среща на финансовите министри на еврозоната на 21 юни.\r\n\t\r\n\tВалдис Домбровскис заяви днес, че \"ние се нуждаем от мерки за дълга, които да облекчат бремето през първите години след края на програмата, за да се гарантира, че Гърция може да се върне на пазарите постепенно\".\r\n\t\r\n\tГърция зависеше от международните спасителни заеми от 2010 г. насам и трябва да излезе от третата си и последна спасителна програма на 20 август.", "date": "2018.06.15", "title": "Еврокомисарят за еврото заяви, че Гърция се нуждае от помощ за облекчаване на дълга"}
{"url": "https://www.mediapool.bg/prahat-na-stivan-hoking-be-polozhen-mezhdu-nyuton-i-darvin-news280385.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрахът на астрофизика Стивън Хокинг бе положен в Уестминстърското абатство в Лондон с церемония в петък, в която почит към легендарния учен отдадоха уважавани учени, политици, знаменитости и обикновени хора, съобщиха световните информационни агенции. Върху надгробната плоча, както той бе поискал, е изписана формулата на черните дупки, развита от него заедно с израелския физик Якоб Бекенщайн.\r\n\t\r\n\tТочно в момента, в който прахът на Хокинг бе положен между гробовете на Исак Нютон и Чарлз Дарвин, радиосигнал с неговия глас, на фона на музика на Вангелис, беше изпратен в космоса от параболична антена в Испания. Той е насочен към най-близката до Земята черна дупка 1А 0620-00, която е на 3500 светлинни години.\r\n\tВ церемонията се включиха Нобеловият лауреат от 2017 г. Кип Торн, който е работил със Стивън Хокинг и астрономът Мартин Рийс. Освен тях почит отдаде и актьорът Бенедикт Къмбърбач, превъплътил се в образа на астрофизика в телевизионния филм на ББС.\r\n\t\n\n\r\n\tСред присъстващите бяха музикантите Нийл Роджърс и Брайън Кокс, който също така е и физик, и политикът Джереми Корбин.\r\n\tИзказващите се изтъкнаха не само приноса му в науката, но и чувството му за хумор, както и волята му да се бори с нелечимото заболяване амиотрофична латерална склероза и да се превърне в символ за постигането на желанията.\r\n\tОколо 1000 души, определени с лотария сред 25 000 кандидати от 100 държави, също присъстваха на церемонията.\r\n\t\"Много сме признателни на Уестминстърското абатство, че ни отреди привилегията да почетем изключителния живот на нашия баща, и че му предостави толкова забележителен последен дом\" - казаха трите деца на Стивън Хокинг - Люси, Робърт и Тим.\r\n\tВ церемонията участваше и първата съпруга на Хокинг – Джейн.\r\n\tПогребение в Уестминстърското абатство е изключителна чест. Учен не е погребван там от 1940 г., когато така е отдадена почит на откривателя на електроните Джоузеф Джон Томпсън.\r\n\t\r\n\tСтивън Хокинг беше един от най-големите експерти по гравитация и черни дупки. През 1979 г. той беше избран за Лукасов професор по математика в Кембриджкия университет. Тази длъжност е заемал и Исак Нютон.\r\n\tИзстреляният в космоса радиосигнал съдържа думите на Хокинг, взети от негова реч, в която призовава хората \"да работят заедно, за да спасят планетата\".\r\n\tЕвропейската космическа агенция се ангажира с техническото изпълнение на идеята по молба на семейството на Стивън Хокинг и фондацията на негово име.\r\n\tЧерната дупка 1А 0620-00, към която бе насочен радиосигналът, е открита през 1975 г. Тя е на 3500 светлинни години от Земята. Когато сигналът достигне до нея, ще бъде \"много, много слаб\".\r\n\tДъщерята на професор Хокинг Люси каза, че посланието е красив символичен жест, чрез който се осъществява връзка между присъствието на баща ѝ на планетата Земя, желанието му да полети в Космоса и изследванията му на Вселената.\r\n\t\"Това е послание на мира и надеждата, на единството и необходимостта да живеем заедно на тази планета\", каза тя.\r\n\tВ записа гръцкият композитор Вангелис е включил синтезирания глас на Стивън Хокинг в свое ново произведение. Той продължава малко повече от шест минути, от които половината са изпълнени от гласа на учения. Записът е кодиран в стандартен формат в бинарни данни.\r\n\tСтивън Хокинг почина на 14 март на 76-годишна възраст в дома си. Редица знаменитости и местни хора се стекоха на опелото му на 31 март в църква в Кембридж.", "date": "2018.06.15", "title": "Прахът на Стивън Хокинг бе положен между Нютон и Дарвин"}
{"url": "https://www.mediapool.bg/italiya-i-frantsiya-sa-izyasnili-pozitsiite-si-i-veche-se-razbirat-chudesno-news280383.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталия ще представи собствен план за преразглеждане на политиката на Европейския съюз за предоставяне на убежище и имиграцията през втората половина на годината, предаде Ройтерс, цитирайки италианския премиер Джузепе Конте.\r\n\t\r\n\t\"Изготвяме свое собствено предложение\", което ще бъде представено по време на австрийското председателство на Съвета на Европейския съюз, което започва следващия месец, заяви Конте на съвместна пресконференция с френския президент Еманюел Макрон след срещата им в Париж.\r\n\t\r\n\tИталианският премиер разкри, че с френския президент са изяснили напълно позициите си след разменените остри изявления във връзка с италианската имиграционна политика по-рано през седмицата и сега се разбират чудесно.\r\n\t \r\n\tСамото посещение на Конте в Париж бе поставено под въпрос, след като Макрон каза, че Италия е действала \"цинично и безотговорно\", като затвори пристанищата си за мигрантски кораб по-рано тази седмица, причинявайки остър дипломатически спор между двете страни.\n\n\r\n\t \r\n\tРим настоя за извинение от френския президент, а италианският премиер обмисляше да отложи срещата си с него.\r\n\t \r\n\tПосле Макрон проведе \"сърдечен разговор\" по телефона с Конте и в края на краищата посещението се състоя.\r\n\t \r\n\tКонте и Макрон днес изразиха одобрение за идеята да се създадат европейски центрове за мигранти в страните, от които те тръгват за Европа, и така да се направи опит за регулиране на потока.\r\n\t\r\n\t\"Трябва да създадем европейски центрове в страните, от които мигрантите тръгват, за да не преминават те през Средиземно море\", заяви италианският премиер.\r\n\t\r\n\tФренският президент наблегна на необходимостта от внасяне на промени в Дъблинския регламент, който възлага основната тежест на страните, в които за първи път са били регистрирани бежанците.\r\n\t\r\n\tМакрон обаче отхвърли идеята за създаване на \"ос на желаещите\" между Германия, Австрия и Италия по въпросите на миграционната политика, предаде Ройтерс.\r\n\t\r\n\t\"Говорите за ос. Не вярвам на тези целящи да привлекат вниманието фрази, които не са донесли добро в нашата история\", заяви Макрон на пресконференцията си с италианския премиер.\r\n\t\r\n\tВ сряда германският вътрешен министър Хорст Зеехофер призова Австрия и Италия да се съюзят със страната му в областта са сигурността и миграцията.\r\n\t\r\n\t\"Една държава поема задължения само чрез ръководителя на своето правителство или на държавния си глава\", подчерта Макрон. \"Италия си има министър-председател. Франция си има президент, Германия си има канцлер. Ако дадени страни се договарят за нещо, това трябва да стане на ниво държавни или правителствени ръководители, защото само те отговарят пред народите си\", коментира френският президент.", "date": "2018.06.15", "title": "Италия и Франция са изяснили позициите си и вече се разбират чудесно"}
{"url": "https://www.mediapool.bg/ronaldo-izravni-na-mesi-po-prisadi-za-ukrivane-na-danatsi-news280384.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗвездата на \"Реал\" (Мадрид) Кристиано Роналдо получи двегодишна ефективна присъда от испанската прокуратура по делото за укриване на данъци, съобщи \"Мундо депортиво\" в петък.\r\n\tПортугалецът обаче няма да влезе в затвора, защото испанското законодателство дава възможност първата присъда до две години затвор да се замени с пробация при някои условия.\r\n\tФутболистът е постигнал споразумение да плати укритите 14.7 милиона евро данъци и да плати глоба от 18.8 милиона евро – общо 33.5 млн. евро.\r\n\tСлучаят е сходен с този на звездата на \"Барселона\" Лионел Меси, който бе осъден на 21 месеца затвор за укриване на данъци от 4.1 милиона евро заедно с баща си Хорхе.\r\n\tСлед свое разследване испанската прокуратура заведе съдебен иск срещу Кристиано Роналдо през 2017 г. Според прокурорите Роналдо е измамил данъчните власти с 1.4 милиона евро през 2011 г., 1.7 млн. през 2012 г., 3.2 млн. през 2013 г. и 8.5 милиона през 2014 г.\n\n\r\n\tПрокуратурата в Мадрид смята, че петкратният носител на \"Златната топка\" съзнателно е укрил данъците, като е използвал сметка на Вирджинските острови, създадена през 2010 г. Островите са офшорна зона. Пред съда Роналдо отхвърли обвиненията и пледира невинен по делото. Той обясни, че е открил сметката още през 2004 г. по съвет на своите адвокати. Тогава той бе футболист на Манчестър (Юнайтед).", "date": "2018.06.15", "title": "Роналдо изравни на Меси по присъди за укриване на данъци"}
{"url": "https://www.mediapool.bg/galap-balgarite-otsenyavat-po-skoro-polozhitelno-evropredsedatelstvoto-news280382.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоляма част от българи оценяват по-скоро положително българското председателство на Съвета на ЕС, сочи изследване на \"Галъп интернешънъл\", проведено между 6 и 13 юни. В изследването са взели участие 760 души от цялата страна.\r\n\tОбщо 43% от участниците смятат, че председателството е било минало по-скоро добре, а 12% - че по-скоро не е било добре. Всеки трети казва, че не е достатъчно запознат с тематиката, за да направи оценка. Останалите 12% не могат да отговорят.\r\n\tОчаквано най-положителните оценки са тези на привържениците на управляващата партия ГЕРБ. Интересното е, че дори сред привържениците на БСП отрицателните оценки не са мнозинство. Там по-скоро надделяват онези, които не се чувстват достатъчно запознати, за да формират мнение, съобщава \"Галъп\".\r\n\tЗа сравнително добрата оценка на председателството роля играе и традиционно високото доверие на българите в самия ЕС, коментира агенцията.", "date": "2018.06.15", "title": "\"Галъп\": Българите оценяват по-скоро положително европредседателството"}
