{"url": "http://www.mediapool.bg/dostavchikat-na-kaskite-za-mvr-otreche-tsenite-mu-da-sa-zavisheni-news277613.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоставчикът на противоударни каски с визьор за нуждите на МВР обяви, че договорените от него цени не са завишени, а отговарят на пазарните. Това се посочва в позиция на фирмата \"Панод\" ЕООД, изпратена до Mediapool във вторник.\r\n\tДен по-рано  Сметната палата и Агенцията за държавна финансова инспекция (АДФИ) за две обществени поръчки, сключени от МВР, при които според организацията са налице съмнения около цената, срока на доставка и избора на изпълнителя.\r\n\tСтава въпрос за закупуването на 460 противоударни каски с визьор през декември 2016 г. и за поръчката на още 330 подобни каски през септември 2017 г. Цената на брой каска по първия договор е 934 лв. без ДДС, а по втория - 899 лв. без ДДС. От фонда цитират експертен анализ на цените на свободния пазар на това специализирано оборудване с идентична техническа спецификация, според който най-високият клас такива каски не надвишават 150-200 долара за брой.\r\n\tСпоред управителя на \"Панов\" ЕООД Ангел Панов тази информация е невярна и заблуждава обществото. \"Всеки средно интелигентен човек може сам да извърши справка за цените на производители на такива продукти, но със същите технически характеристики и да достигне до извода, че е невъзможно оборудване със заложените от страна на възложителя параметри да се закупи на цени по-ниски от 400 евро\", посочва Панов.\r\n\tПо повод твърденията на Антикорупционния фонд, че дружеството му няма опит в такъв тип доставки, той посочва, че това не е така. \"Ние работим изцяло съобразно европейските норми за качество, безопасност и здраве и опазване на околната среда. Внедрени са европейските правила за работа – срочност, качество, лоялност и т.н. Нашата фирма е с доказана репутация в страната. Извършвала е множество доставки на различни артикули на територията на цялата страна, включително и такива, свързани с предмета на процесните поръчки\", допълва Панов.\r\n\tТой заявява, че неговата фирма работи от години  с производители и дистрибутори, които са се наложили на европейския и световен пазар с викококачествените си продукти на добри цени.\r\n\tПанов заявява още, че фирмата е избрана за победител в открита процедура по ясни правила и нейната оферта е била най-изгодната и не се притеснява от проверки на Сметната палата и АДФИ.", "date": "2018.04.03", "title": "Доставчикът на каските за МВР отрече цените му да са завишени"}
{"url": "http://www.mediapool.bg/ruskata-senchesta-ikonomika-preminava-kam-beznalichni-razplashtaniya-pod-nadzora-na-darzhavna-banka-news277599.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСенчестата икономика в Русия, в която са заети почти половината работещи, намери убежище на най-неочаквано място.\r\n\tМиналата година през онлайн платежната система на Сбербанк ПАО, която е контролирана от държавата, са минали около 1 трилиона рубли (17 млрд. щ. д.) под формата на редовни парични трансфери от клиенти до малък брой сметки, което би могло да бъде свързано с търговска дейност, посочва Михаил Матовников, старши изпълнителен директор и главен анализатор в най-голямата банка в Русия.\r\n\t \r\n\tИ макар да няма подробен статистически анализ, показателно е, че тези средства очевидно са отишли за обслужването на \"неофициалния\" сектор, допълва той.\r\n\t \r\n\tОбемът на трансакциите, класифицирани като \"други\" - повече от тях преводи от една карта към друга, се е увеличил през миналата година със 77%. Близо две трети от тях са минали през Сбербанк.\r\n\t \r\n\tТака наследникът на съветската спестовна каса, където в момента се пазят спестяванията на над 80% от руснаците, неизбежно се превръща в платформа, която канализира потока на парите за хората, които правят бизнеса си извън счетоводните книжа.Безналична изгода\r\n\tЗаедно с останалата част на Русия \"сивата икономика става дигитална\", коментира Егор Григоренко, партньор в компанията Bain & Co в Москва. \"Причината за това е, че разходите по трансакциите и оперативните рискове при използването на онлайн канали през последните години значително намаляха в сравнение с операциите в брой. Освен това ограничените плащания, свързани с малкия бизнес, рядко попадат в центъра на вниманието на данъчните власти\", обяснява той.Задънена улица\r\n\tНарастващата прозрачност създава нещо като \"Параграф 22\" за правителството, което отдавна обяви, че иска да сложи край на сенчестата икономика, която според различни оценки е над една трета от брутния вътрешен продукт (БВП). И макар новото цифрово измерение да хвърля светлина върху дейността, която при друга ситуация няма да бъде документирана, то, в същото време, повишава риска да бъдат разкрити операции, които няма да са по-нечестни от отдаването под наем на жилище или плащането на домашни учители или детегледачки.\n\n\r\n\t\r\n\tФинансовото министерство, което надзирава данъчната служба, не коментира нарасналата популярност на паричните преводи между физически лица. Пресслужбата на Сбербанк също отказа коментар.\r\n\t \r\n\t\"В интернет редовно тръгват слухове за това, че данъчната служба отделя специално внимание на такива трансфери\", каза Матовников от Сбербанк. \"По-добре обаче би било, ако не се оказва натиск от властите, защото обемите веднага ще се прехвърлят в налични трансакции\".\r\n\t \r\n\tИ докато Русия бавно се възстановява от най-силната рецесия през това столетие, милиони руснаци успяха да се спасят в сенчестата икономика, която Международният валутен фонд определя като \"дейности, скривани от официалните власти поради финансови, регулаторни и институционни причини\".\r\n\t \r\n\tПрез миналата година 45% от трудоспособното население в страната или близо 33 милиона души са били част от \"сенчестия\" трудов пазар, което е увеличение спрямо 40% през 2016 година, според проучване на Руската академия по народно стопанство и държавната служба при президента на Русия.\"Екосистемата\" на Сбербанк\r\n\tУдобството на разплащателните карти наред с общодостъпността на Сбербанк се оказват неустоими съблазни дори за хората, които в нормални условия предпочитат да не оставят следи.\r\n\t\r\n\tТова също отговаря и на амбициите на главния изпълнителен директор на Сбербанк Герман Греф от обикновен кредитор да я превърне в технологична компания и управляваща \"екосистема\" с плацдарм в нефинансовите отрасли.\r\n\t \r\n\tПри все това със спада на лихвите в Русия Сбербанк започна все повече да залага на растежа на сборовете от такси, които са се увеличили с 13% до 394 милиарда рубли миналата година. Трансакциите с карти са имали най-голям принос да нарастването на приходи от такси, плащани по потребителските сметки, сочат данни на Сбербанк.\r\n\t \r\n\tПаричните преводи в \"неофициалния\" сектор от слабо ручейче са се превърнали в мощен поток, който, въпреки всичко, бледнее в сравнение с пълния обем на цифровите трансакции в страната с най-голям брой в Европа на потребители на интернет. Дори ако от сметката се извадят операции по теглене на пари и плащане в магазини, тази сума миналата година е била 19 трилиона рубли.До последната банка\r\n\tСбербанк вече е главният облагодетелстван от чистката сред недостатъчно капитализираните кредитни институции, направена от централната банка, а сега, когато повечето финансови услуги се цифровизират, тя на практика става монополист.\r\n\t \r\n\tТова не радва останалите й конкуренти като TCS Group Holding Plc. Ръководителят на Tinkoff Bank, която е вторият по големина в Русия издател на кредитни карти, се оплаква, че все по-често е молен да превежда пари по карти на Сбербанк при битови ситуации като плащане на ресторантски сметки.\r\n\t \r\n\t\"Търговците на дребно не трябва да искат плащания по този начин\", каза Оливър Хюз, главен изпълнителен директор на Tinkoff. \"Това е канибализиране на бизнеса с издаване на карти, укрепва сивата икономика и подкопава банковия бизнес и развитието на безкасовиje плащания\".", "date": "2018.04.03", "title": "Руската сенчеста икономика преминава към безналични разплащания под надзора на държавна банка"}
{"url": "http://www.mediapool.bg/ekaterinburg-otmeni-prekite-kmetski-izbori-za-da-se-spravi-s-kritik-na-putin-news277596.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконодателите в четвъртия по големина руски град Екатеринбург гласуваха за отмяна на преките избори за кмет, за да намалят политическите перспективи на сегашния кмет, който е остър критик на Кремъл и местните власти, предаде Ройтерс.\r\n\t \r\n\tПрез 2013 г. опозиционният политик Евгений Ройзман неочаквано спечели кметската надпревара с незначително мнозинство пред кандидата на управляващата партия \"Единна Русия\". Така Ройзман получи контрол върху града с население от близо 1,5 млн. души. Градът е разположен на 1500 км източно от Москва и е голям производствен център.\r\n\t \r\n\tРойзман е много критичен към президента Владимир Путин и прокремълския губернатор на Свердловска област, където е Екатеринбург. Кметът изрази и подкрепа за опозиционния лидер Алексей Навални, който не беше допуснат до участие в президентските избори миналия месец, спечелени от Путин.\r\n\t \r\n\tЗаконодателите в Екатеринбург гласуваха с 42 срещу 4 гласа за отмяна на преките кметски избори. В бъдеще местните законодатели ще избират кмета на града от списък, изготвен от специална комисия.\r\n\t \r\n\tИдеята за отмяна на преките избори беше предложена от губернатора на Свердловска област Евгений Кювашев с мотив, че така ще се спестят пари и ще се улесни вземането на решения.\r\n\tЕдва 2000 души участваха в понеделник в митинг с искане за запазване на преките избори и оставка на губернатора Кювашев.\r\n\t \n\n\r\n\tРойзман, чийто петгодишен мандат изтича през септември, заяви пред законодателите във вторник, че изборите са единствената възможност на жителите на Екатеринбург да участват в политическия живот и лишаването им от правото да избират кмет е обида за интелектуалните им възможности.\r\n\t \r\n\tВ по-малко от 10 руски градове все още се произвеждат преки избори за кмет, а в останалите кметът се назначава.", "date": "2018.04.03", "title": "Екатеринбург отмени преките кметски избори, за да се справи с критик на Путин"}
{"url": "http://www.mediapool.bg/vladimir-putin-nai-vliyatelniyat-chovek-v-sveta-news277592.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКой е най-влиятелният човек на планетата? Аз гласувам за Владимир Путин.\r\n\t \r\n\tПутин се утвърди като полюс в големия дебат на сегашната епоха - между авторитаризма и демокрацията. Той има последователна стратегия за пропагандиране на идеите на авторитарния лагер в този дебат. Притежава умението, когато си поиска, да унижи и подкопае позициите на своите демократични съперници и това да му се разминава. Навсякъде в културен план той се превърна в герой за популистките консерватори - във Франция, Италия, Филипините и Овалния кабинет.\r\n\t \r\n\tПостоянно се казва, че Путин е добър само тогава, когато трябва да изиграе своята ръка, а картите му са слаби. Всички очакват в крайна сметка той да се провали, защото руската икономика има толкова много проблеми. Ръката му всъщност обаче не е толкова слаба. Това е така, защото властовата му база не е икономическа; тя е културна и идеологическа.\r\n\t \r\n\tКакто Кристофър Колдуел пише в изданието \"Импримис\", международният престиж на Путин започва от историята, която той разказва. Той дойде на власт, според своята версия, след като западните реформатори почти бяха унищожили неговата страна. Екипите от американски икономисти смятаха, че ако се извърши приватизация по правилния начин, редът, законността и социалното единство ще се зародят от само себе си.\r\n\t \r\n\tПоследва социална катастрофа. Средната продължителност на живота в Русия стана по-ниска от тази в Бангладеш. Държавата банкрутира. Представителите на някогашната комунистическа номенклатура разграбиха ресурсите на страната. На световната сцена Русия беше унижена от поредица американски правителства.\r\n\t \n\n\r\n\tИ дойде Путин и възстанови стабилността. Средната продължителност на живота в Русия сега е 71 години, исторически връх. Икономиката също се възстанови. Русия отново е световна сила, способна, както се видя само преди седмица, да приеме с насмешка комбинираната дипломатическа атака на цял куп западни страни. След 17 години на Путин във властта рейтингът му на одобрение у дома надхвърля 80 процента.\r\n\t \r\n\tОще повече че през следващите години авторитарните лидери от путински тип ще имат няколко ключови предимства във войната на идеи.\r\n\t \r\n\tНа първо място, либералната демокрация се опира на представата, че властта трябва да е разпределена между система от отношения и институции. \r\n\t \r\n\tПутин олицетворява представата, че властта трябва да е централизирана, с един лидер на върха и железни линии на упражняване на тази власт надолу по вертикалата. Той олицетворява идеята, че либералната демокрация неминуемо изпада в хаос, когато няма социално доверие, че тя е една измама, която позволява на хората с добри връзки да грабят от всички останали.\r\n\t \r\n\tВъв времена на тревога и недоверие е много по-лесно да се застъпвате за модел с ясна и централизирана власт, отколкото за такъв, в който властта е разпръсната и аморфна.\r\n\t \r\n\tВторо, в крайна сметка лоялността към либералната демокрация е към нещо абстрактно - към конституция, убеждения и набор от демократични норми. Ние в демократичния лагер винаги сме обезпокоени, когато видим как някой като Путин или Доналд Тръмп, или Си Цзинпин погазва нормите, за да съсредоточи власт у себе си.\r\n\t \r\n\tЛоялността на авторитаризма по същество е към една личност. Към самия човек. Както се изразява М. Стивън Фиш в изданието \"Джърнъл ъв димокръси\": \"Путин е не само най-известният и най-влиятелен политик в Русия; той е единственият политик там\". Нито поддръжниците на Путин, нито тези на Тръмп, нито онези на Си Цзинпин са особено притеснени от погазването на нормите, стига на върха да има човек, който да е готов да командва парада.\r\n\t \r\n\tВъв времена на тревога и недоверие е много по-лесно да обедините хората около личност, отколкото около абстракция.\r\n\t \r\n\tТрето, либералната демокрация се опира на вяра, вяра в способностите на отделния гражданин. Вярата, както знаем, е увереност в неща, на които се надяваме и за чието сбъдване не сме видели доказателства. Ние демократите вярваме в идеята, че хората знаят най-добре как да управляват живота си и че този личен избор е възможно да намери място в обществената тъкан.\r\n\t \r\n\tПутинизмът, подобно на тръмпизма, се опира на цинизъм. Той се основава на представата, че не трябва да имаш никакви илюзии, че трябва да подхождаш мъдро към ставащото в света. На хората се гледа точно така, както ги е определил Макиавели - неблагодарни и лъжливи, боязливи пред опасността и жадни за печалба. Съперничеството е неизбежно. Всичко е политизирано. Всеки или всяка институция, която твърди, че е обективна и стои далеч от крамолите, лъже.\r\n\t \r\n\tВ света всичко е пиар и колкото по-безсрамен фарс се предлага, толкова по-добре, защото хората ще повярват на всяко нещо, в което е в техен интерес да повярват.\r\n\t \r\n\tВъв времена на тревога и недоверие е много по-лесно да продавате цинизъм, отколкото идеализъм.\r\n\t \r\n\tИ накрая, либералната демокрация стъпва върху схващането, че хората, които не са като вас, също заслужават уважение и внимание, че в политиката става дума за постигане на компромиси с хора, с които дори не можете да изтърпите да стоите в едно и също помещение.\r\n\t \r\n\tПутинизмът се опира на схващането, че хората, които не са като теб, сеят културен хаос; те пречат на твоя начин на живот. Путин последователно ругае срещу хомосексуалистите, мюсюлманите, атеистите и \"яловия и безполов\" Запад.\r\n\t \r\n\tВъв времена на тревога и недоверие е много по-лесно да се продава на нас/тях различия, отколкото толерантност към културното многообразие.\r\n\t \r\n\tНакратко, никога не подценявайте този човек или каузата му. Навсякъде по света политическите режими се приспособяват, ставайки или малко по-авторитарни, или малко по-демократични. В момента инерцията видимо е в посока към авторитаризъм. Донякъде това се дължи на брилянтната и дръзка фигура, която стои начело на този лагер. Това е така и защото, ако се спрете и запитате кой е глобалният предводител на либералния демократичен лагер, няма да се сетите за нито едно име.", "date": "2018.04.03", "title": "Владимир Путин, най-влиятелният човек в света"}
{"url": "http://www.mediapool.bg/sinditsite-si-varnaha-kontrola-varhu-sgradata-na-ktb-news277600.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСиндиците на фалиралата Корпоративна търговска банка (КТБ) си върнаха контрола върху сградата на банката на пл. \"Гарибалди\" в София, която е паметник на културата. Това е един от основните резултати от т. нар. \"дело за 102-та милиона лева\".\r\n\tВъпросното дело доведе до огромен скандал в апелативния съд след разкритията на съдия Милен Василев. Магистратът обяви, че търговският спор неправомерно му е отнет от председателя Даниела Дончева, която си е го е възложила сама на себе си. Василев изказа и своите съмнения за корупция по този случай. Това наложи проверка на Върховния касационен съд, който откри нарушения на случайното разпределение на делата в САС, а прокуратурата на свой ред не откри престъпления в действията на съдия Дончева.\r\n\tНакрая шефката на съда си направи отвод, а делото бе разпределено на съдия-докладчик Мадлена Желева, която го реши.\r\n\tСофийският апелативен съд (САС) се произнесе, че основният прокурорски свидетел по делото \"КТБ\" - Бисер Лазов, дължи на фалиралата банка 102 милиона лева, съобщи специализираният сайт \"Де факто\".\r\n\tПо делото апелативният съд изцяло уважи претенциите за натрупан дълг на фирмата на Бисер Лазов \"Евробилд 2003\" към компанията \"Ню кооп инвест\" АД. Сайтът \"Де факто\" припомня медийни публикации, че управителят на \"Ню кооп\" Ненчо Трифонов е шурей на Бисер Лазов.\n\n\r\n\tФалиралата КТБ влезе по делото през миналата година, когато \"Ню кооп\" прехвърли всичките си вземания на банката. Сред тях е и  на ул. \"Граф Игнатиев\", където бе централата на КТБ. Сега сградата отново е в контрола на синдиците на КТБ, след като съдът призна .\r\n\tФирмата на Лазов \"Евробилд\" е описана по делото за източване на банката. Прокуратурата твърди, че тя е разпродавала или залагала активи с цел после те да бъдат оформени като дълг срещу собственост. А в момента и тази фирма е в производство по фалит.\r\n\tТака с решението на апелативния съд фалиралата КТБ става кредитор на фалиралата фирма на Бисер Лазов.\r\n\tДелото между фирмата на Бисер Лазов и тази на Ненчо Трифонов се водеше за признаване на дълговете от 102 млн. лв. Въпреки съгласието между „Ню кооп“ и „Евробилд“ за наличието на вземанията, съдът по несъстоятелността отказва да впише „Ню кооп“ в списъка на кредиторите заради непредставяне на документи.\r\n\tВ отделно дело съдия Татяна Костадинова от Кюстендил също отхвърли иска, защото няма доказателства, че вземанията действително са съществували преди откриването на производството по фалита на \"Евробилд\". Тя обявява, че представените документи са симулативни и нищожни. Точно това решение бе оспорено пред Софийския апелативен съд.\r\n\tАпелацията обяви, че щом страните са се договорили за вземанията и са сключили споразумение за това, останалото няма значение. Решението може да се обжалва пред Върховния касационен съд.", "date": "2018.04.03", "title": "Синдиците си върнаха контрола върху сградата на КТБ"}
{"url": "http://www.mediapool.bg/germantsite-plashtat-poveche-za-sarfirane-v-internet-ot-ostanalite-grazhdani-na-es-news277598.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските потребители на мобилни услуги плащат много повече от гражданите на останалите страни в ЕС за неограничено сърфиране в интернет, предаде ДПА, позовавайки се на данни от сравнително проучване на уебсайта Веривокс (Verivox).\r\n\t \r\n\tВ Германия ползващите услугите на Дойче Телеком (Deutsche Telekom) плащат 80 евро на месец за неограничено сваляне от интернет при 35 евро в Холандия, 40 евро във Франция и 49 евро в Швеция.\r\n\t \r\n\tДойче Телеком въведе наскоро твърда тарифа за неограничено мобилно сърфиране в Германия. Конкурентите от Водафон (Vodafone) и Телефоника/О2 (Telefonica/O2) не предлагат тази услуга.\r\n\t \r\n\tАнализаторите на Верифокс разглеждат всички тарифи, предложени от мобилните доставчици в 10 европейски страни.\r\n\t \r\n\tНяколко от тях предлагат висок месечен лимит за сваляне. При него обаче скоростта на сваляне се забавя, след като се достигне лимитът.\r\n\t \n\n\r\n\tВ Полша филиалът на Дойче Телеком Т-Мобайл (T-Mobile) предлага ограничение за сваляне от 100 гигабайта за 19 евро месечна такса. Италия също предлага относително евтина месечна тарифа от 25 евро до 100 гигабайта, а в Испания потребителите на мобилен интернет могат да свалят до 25 гигабайта за 32 евро на месец.\r\n\t \r\n\tВ Австрия тарифата е относително висока, с месечна такса от 69,73 евро до 60 гигабайта.\r\n\t \r\n\tСпоред експерта на Веривокс Кристиан Шиле причината за високите месечни такси в Германия е в по-малката конкуренция в сравнение с останалите страни в ЕС.", "date": "2018.04.03", "title": "Германците плащат повече за сърфиране в интернет от останалите граждани на ЕС"}
{"url": "http://www.mediapool.bg/shte-tragnat-li-bratyata-magomedovi-po-patya-na-yukos-news277602.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТверският съд в Москва постанови да бъдат задържани братята Магомед и Зиявудин Магомедови - милиардери и собственици на компанията \"Сума\". Двамата предлагали по 2,5 млрд. рубли, за да не попаднат в следствения арест или поне да се отърват с домашен арест, но въпреки това се озоваха зад решетките. И то въпреки че общата сума на предложената гаранция надвишаваше точно два пъти щетите, които според обвиненията те са причинили.\r\n\t \r\n\tДелото получи и законодателно продължение във вид на два законопроекта, внесени в Държавната дума от президента Путин. Според тях за рушвет или подкуп се предлага като наказание \"запор на имуществото на юридическото лице\". Ако това законодателно нововъведение бе в сила по времето на делото срещу ЮКОС\", компанията (б. прев.: на Ходорковски) би могла да бъде \"реквизирана\" буквално за два дни.Кому е изгодно \"делото Магомедови\"?\r\n\tАрестът на собствениците на компанията \"Сума\" разтресе руската управляваща номенклатура. Едва ли някой вярва в официалната версия - присвояване на пари, предвидени за изграждането в Калининград на футболен стадион за световното първенство през 2018 г. А да бъде наречена работата на търговската фирма \"създаване на престъпна организация\" пък е съвсем абсурдно.\r\n\t \r\n\tНе е изненадващо, че се обсъждат десетина противоречащи си една на друга версии. И главният въпрос, разбира се, е: кой е организирал наказателното преследване срещу известните бизнесмени от дагестански произход? Тези версии може да бъдат изброени в низходящ ред според броя на техните поддръжници.\r\n\t \r\n\tНай-разпространеният вариант е за всичко да бъде обвинен шефът на държавната петролна компания \"Роснефт\" Игор Сечин. Говори се, че той би могъл да има няколко мотива да изпрати Магомедови зад решетките.\r\n\t \n\n\r\n\tСмята се, че Сечин има за цел или сам да седне на премиерския стол след началото на новия президентски мандат на Владимир Путин през май, или да постави на това място \"свой\" човек. За това обаче трябва да бъде отстранен Дмитрий Медведев. Отстраняването на Магомедови трябва да помогне за реализацията на този проект, защото се твърди, че двамата братя са били приближени както на самия шеф на правителството, така и на неговия най-близък съратник - вицепремиера Аркадий Дворкович. Последният, впрочем, отговаря за горивно-енергийния комплекс в правителството и е \"апаратен\" конкурент на Сечин. Така че ударът, насочен именно срещу Дворкович, е още една конспиративна версия, обясняваща задържането на Магомедови.\r\n\t \r\n\tОсвен това Сечин още през 2013 г. се опита да получи дял в морското търговско пристанище на Новоросийск, контролният пакет в което бе собственост на група \"Сума\" и на държавната компания \"Транснефт\". На теория това също е уместен мотив. А може да става дума и за опит за овладяване на изгодни договори за услуги с \"Газпром\", каквито по-рано със завидна честота получаваха именно братя Магомедови. Още през 2012 г., например, те се договориха с газовия монополист да развиват търговия с втечнен природен газ. Подозренията към Сечин като краен печеливш от неизбежния разгром на група \"Сума\" се засилват и заради това, че генерал Иван Ткачов, за когото се твърди, че е \"разработвал\" това дело, влиза в кръга на \"силовиците\", близки до шефа на \"Роснефт\".\r\n\t \r\n\tВпрочем, обсъждат се и други версии. Например, че зад ареста може да стои шефът на \"Транснефт\" Николай Токарев. Този фактически съсобственик на Новоросийското пристанище е имал среща с президента в същия ден, когато следователите задържаха Магомедови. \"Транснефт\" води преговори със \"Сума\" да изкупи нейния дял в пристанището, а арестът на бизнесмен в Русия често се оказва просто начин да получиш намаление при продажбата на собствеността му.\r\n\t \r\n\tОще една версия е дагестанска следа. Тази севернокавказка република има нов ръководител, Владимир Василиев, който вече няколко месеца извършва антикорупционна чистка, уволнявайки един след друг местни началници, включително министри, като ги заменя с външни хора от други региони. Така следите може да отведат и до Москва, а (оттам) да са решили да започнат с калининградското дело просто защото следствието по него вече отдавна е започнало.Не е изключение, а система \r\n\tТова е непълен списък на версиите. За редовия руснак обаче, предполагам, няма никаква разлика кой ще отхапе за себе си по-тлъстите дялове от собствеността на братя Магомедови. Неговият живот, също така, едва ли би станал по-лек, ако узнаеше как е била придобита тази собственост на дагестанските бизнесмени.\r\n\t \r\n\tВажно е друго. Тези арести вече станаха нов етап по пътя на връщането към съветското правораздаване, което по подразбиране смяташе самата предприемаческа дейност за престъпление. По-рано страдаше, на първо място, самото физическо лице. Вкарваха го в затвора и го заставяха да продаде евтино компанията си. А ако човекът се запънеше, както бе по делото ЮКОС, даже на \"силовиците\" се налагаше месеци наред да се влачат по съдилища, за да успеят най-накрая да завладеят (чуждата) компания.\r\n\t \r\n\tВнесените от президента в Държавната Дума законопроекти обаче улесняват работата. Те не случайно се появиха след задържането на Магомедови, чиято компания следствието вече фактически обяви за \"престъпна организация\". Новите поправки ще позволят за едно обвинение в даване на подкуп (че кой ли в Русия никога не е давал?) да се отнема вече не личното имущество, а собствеността на юридическо лице.\r\n\t \r\n\tОчевидно е, че апетитите на руските силовици растат все по-бързо, а имуществото, което може да се завземе, става все по-малко. То постоянно е дефицитно, така че е решено процесът на \"експроприация\" да бъде опростен. И делото срещу Магомедови символизира нов етап в ликвидирането в Русия на понятията \"частна собственост\" и \"предприемаческа дейност\".", "date": "2018.04.03", "title": "Ще тръгнат ли братята Магомедови по пътя на ЮКОС?"}
{"url": "http://www.mediapool.bg/germanskata-prokuratura-poiska-ot-sada-puchdemon-da-bade-ekstradiran-news277591.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tГерманската прокуратура поиска официално от съда да разреши задържаният в Германия бивш регионален премиер на испанската област Каталуния Карлес Пучдемон да бъде екстрадиран, предаде ДПА.\r\n\t \r\n\tРешението бе обявено във вторник от главния прокурор на провинция Шлезвиг-Холщайн.\r\n\t \r\n\tПреди малко повече от седмица сепаратисткият лидер Пучдемон беше арестуван в Германия на връщане от Финландия за Белгия, където живее в изгнание. Срещу него има издадена европейска заповед за арест по искане на испания.\r\n\t \r\n\tВластите в Мадрид обвиняват Пучдемон в бунт и злоупотреба с публични средства заради произведения в миналата година в Каталуния референдум за независимост.\r\n\t \r\n\tГерманската прокуратура заяви, че е отправила искането си до областния съд в Шлезвиг-Холщайн, след като е проучила детайлно мотивите в издадената от Испания европейска заповед за арест, предаде Асошиейтед прес.\r\n\t \n\n\r\n\tПучдемон е в германски арест от 25 март.\r\n\t \r\n\tНа съда в Шлезвиг вероятно ще му отнеме няколко дни, за да се произнесе дали Пучдемон да бъде екстрадиран, отбелязва АП.\r\n\t \r\n\tПреди това адвокатите му се бяха обърнали към германските власти с призив да се намесят в случая, привеждайки довод, че той е с \"политически измерения\".\r\n\t \r\n\tПрокуратурата на Шлезвиг-Холщайн заяви, че отправеното от Испания искане за екстрадиция е допустимо, защото съдържащите се в него обвинения в бунт, включват произвеждането на противоконституционен референдум, въпреки че е можело да се очаква, че ще се стигне до сблъсъци с насилие, предаде Ройтерс.\r\n\t \r\n\t\"В германското законодателство има аналог (аналогичен текст) за това\", се казва в изявлението на прокуратурата.", "date": "2018.04.03", "title": "Германската прокуратура поиска от съда Пучдемон да бъде екстрадиран"}
{"url": "http://www.mediapool.bg/sem-globyava-bnt-s-3000-leva-zaradi-sredniya-prast-na-koshlukov-news277594.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската национална телевизия (БНТ) ще бъде глобена с 3000 лева от Съвета за електронни медии (СЕМ), заради показания в ефир среден пръст от Емил Кошлуков. \"За\" решението във вторник са гласували всички четирима присъствали на заседанието членове на СЕМ.\r\n\tСлед връчването на наказателното постановление обществената медия има срок от седем дни, в които може да го обжалва в Софийския районен съд. Все още не е ясно дали БНТ ще стори това или не, тъй като медията е изпратила своите възражения в СЕМ преди глобата да бъде наложена.\r\n\tТелевизията настоява, че от глобата няма нужда тъй като водещият на ″Още от деня″ Емил Кошлуков вече е наказан със ″забележка″. Другите аргументи на БНТ, с които е оспорена глобата, са, че Кошлуков още на следващия ден се е извинил за поведението си в ефир, а също така бил много афектиран заради протестите срещу телевизията.\r\n\tДали БНТ ще продължи да поддържа тази теза или ще плати глобата за поведението на програмния директор на БНТ 1, ще стане ясно след изтичане на законовите срокове.\r\n\tДо решението на СЕМ се стигна след като регулатортът извърши наблюдение вследствие на множество жалби за поведението на Кошлуков. После СЕМ състави акт, телевизията възрази на мотивите, но съветът подписа наказателно постановление.\n\n\r\n\tПовод за неприличния жест на Кошлуков в ефир стана протест пред БНТ, на който се размахваха и рисунки със среден пръст. Недоволството пред обществената телевизия бе провокирано от начина, по който тя отразява темите за разширяването на зоната за строителство в Национален парк \"Пирин\" и тенденциозното, според протестиращите, отношение на водещия.\r\n\tКошлуков потърси сметка за поведението на протестиращите от поканения в студиото Борислав Сандов от \"Зелените\" и на два пъти размаха среден пръст, онагледявайки въпроса си: \"А този знак ще го има ли пак на протестите\".\r\n\tВпоследствие Кошлуков се извини за поведението си, като се оправда с афекта си от това, че протестиращите обиждали негови колеги.\r\n\tЛюбопитен и показателен момент е, че бившият депутат от НДСВ, както и експрограмен директор на ТВ7, бе далеч по-сговорчив с Волен Сидеров, който обиди няколко пъти в ефир водещия на ″Вяра и общество″ по БНТ – Горан Благоев.", "date": "2018.04.03", "title": "СЕМ глобява БНТ с 3000 лева заради \"средния пръст\" на Кошлуков"}
{"url": "http://www.mediapool.bg/shvedskata-kompaniya-spotifai-izliza-na-fondovata-borsa-v-nyu-york-news277590.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШведската компания Спотифай (Spotify) се очаква по-късно във вторник да стане поредната технологична компания, която ще стане публично дружество. Погледите на инвеститорите насочени към нея и всички те очакват да разберат как ще се търгуват нейните акции през първия й ден на борсата, предаде ДПА.\r\n\t \r\n\tКато категоричен лидер на пазара на стрийминга на музика, компанията вероятно може да постигне пазарна капитализация от близо 20 милиарда долара, прогнозират анализатори.\r\n\t \r\n\tСамо че компанията, чиито акции ще започнат да се търгуват днес на Нюйоркската фондова борса със съкращенията SPOT, е изправена пред сериозни изпитания, за да стане рентабилна като публично дружество, допълват те.\r\n\t \r\n\tСпотифай действа в 61 страни. Според проспекта, който компанията публикува, когато подаде заявка за първично публично предлага през февруари, тя има 71 милиона абоната, които плащат за услугите й, и близо 159 милиона потребители, откакто е създадена през 2006 година.", "date": "2018.04.03", "title": "Шведската компания Спотифай излиза на фондовата борса в Ню Йорк"}
{"url": "http://www.mediapool.bg/novi-vlakove-v-bulgaria-teoretichno-do-dve-godini-i-polovina-news277603.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо месец и половина ще бъде обявена поръчката за купуване на 41 нови мотрисни влака. Това съобщи министърът на транспорта Ивайло Московски в отговор на въпрос при проверката на язовир \"Рогозен 1\".\r\n\t\"Теоретично след две години и половина първите влакове могат да бъдат доставени в България\", допълни той.\r\n\tОбществената поръчка за купуването на нови мотрисни влакове от БДЖ се . \r\n\tВ началото на септември 2017 г. изпълнителният директор на \"Холдинг БДЖ\" Владимир Владимиров съобщи, че се подготвя обществена поръчка за закупуването на 41 нови мотрисни пътнически влака за 380 млн. лв. Това е първият етап на обновяването на подвижния състав на железниците. За следващия е предвидено купуването на още 44 мотриси. Очакванията бяха първите нови влакове да се движат по българските релси през 2021 г.\r\n\tСделката ще бъде финансирана с капиталовия трансфер, който БДЖ получава от държавата. В момента той е 20 млн. лв. годишно. Изплащането на новите мотриси ще е е разсрочено за 10 години, каза Московски във вторник.\r\n\tЗа последно БДЖ купи 25 нови електрически мотриси \"Дезиро\" на \"Сименс\" по времето на тройната коалиция през 2007 г. След това холдингът натрупа дългове, заради спиране на изплащането на заема по нареждане на финансовия министър Симеон Дянков по време на първото правителство на ГЕРБ.\r\n\tТранспортният министър допусна, че пожарът в пътническия влак София – Бургас, при който изгоряха два вагона на гара Коньово, може да е в резултат на злоумишлени дейности.\r\n\tКъм момента текат експертизи и след като приключи работата на специализираните органи ще бъде ясна причината, каза Московски.\r\n\tТой напомни за подобен инцидент преди години, когато заключението на експертите е било, че е имало злоумишлени дейности и на този етап това също не се изключва.\r\n\tПревозната бригада на влака ще бъде наградена за проявена висока степен на отговорност, обеща още транспортният министър.", "date": "2018.04.03", "title": "Нови влакове в България – теоретично до две години и половина"}
{"url": "http://www.mediapool.bg/nato-otkaza-vizi-na-ruski-diplomati-naznacheni-na-myastoto-na-izgonenite-news277595.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНАТО няма да издаде визи на руските дипломати, които трябваше да заемат местата на изгонените от постоянното представителство на Руската федерация при седалището на организацията в Брюксел. Това заяви заместник-министърът на външните работи на Русия Александър Грушко, цитиран от РИА Новости.\r\n\t \r\n\t\"Да, действително, седмина души бяха обявени за нежелателни. И (в Брюксел) обявиха, че няма да издадат визи на още трима“, обясни Грушко.\r\n\t \r\n\tРедица държави от Европа, включително Великобритания, Франция, Германия и Полша, балтийските държави, Украйна, Хърватия, Албания, Молдова, САЩ и Канада взеха решение за експулсиране на общо над стотина руски дипломати във връзка с предполагаемата намеса на Москва в отравянето на бившия офицер на Главното разузнавателно управление (ГРУ) Сергей Скрипал и дъщеря му Юлия в британския град Солзбъри.", "date": "2018.04.03", "title": "НАТО отказа визи на руски дипломати, назначени на мястото на изгонените"}
{"url": "http://www.mediapool.bg/es-zatyaga-zashtita-na-zadarzhanite-i-obvinyaemite-news277604.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт вторник ЕС влизат в сила нови общи правила за защита на презумпцията за невинност, съобщи Европейската комисия. Целта е обвиняемите да имат навсякъде в ЕС правото да бъдат възприемани като невинни до доказване на вината им в съда.\r\n\tЗадържаните и обвиняемите получават право да запазят мълчание, да присъстват на делата срещу тях, както и делото им да бъде преразгледано, ако е било решено в тяхно отсъствие. Европейската комисия уточнява се, че презумпцията за невинност се прилага и сега във всички държави от ЕС, но не по еднакъв начин. От сега нататък навсякъде в съюза тежестта за доказването на вината ще бъде на прокуратурата, а на обвиняемите няма да им се налага да доказва невинността си. В полза на обвиняемите ще се отчита всяко съмнение в обвинителната теза\r\n\tВластите се задължават да не вменяват вина до произнасянето на съда (България е осъждана многократно пред съда в Страсбург за изказвания на Цветан Цветанов, докато беше вътрешен министър – б.р.). Правото да не се дават показания от обвиняемия или заподозрения е безусловно.\r\n\tВ ЕС вече са в сила правилата, според които всеки разпит, дори при първоначално задържане от полицията, трябва да бъде извършван с помощта на преводач, ако заподозреният не говори езика, използван от местните власти. Когато преводач не може да присъства на разпита физически, правилата допускат превод по видеовръзка, по телефона или по интернет. Всяка заповед за задържане, обвинение или присъда, трябва да бъдат предоставяни на обвиняемия или подсъдимия писмено на неговия език.\r\n\tВсеки обвиняем в ЕС има безусловно право на достъп до защитник и безплатен достъп до преводач. Властите са длъжни да разяснят правата на задържания и същността на подозрението срещу него. Задържаните трябва да получат, независимо дали са поискали това, документ с ясен текст, в който се посочват правата им, включително максималните срокове на предварително задържане до изправяне им пред съдия.\n\n\r\n\tПо данни на ЕК всяка година девет милиона европейци биват задържани с предявяването на обвинение. От тях един милион са непълнолетни.", "date": "2018.04.03", "title": "ЕС затяга защита на задържаните и обвиняемите"}
{"url": "http://www.mediapool.bg/navalni-shte-registrira-nova-partiya-v-rusiya-news277606.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлексей Навални и негови последователи са внесли в министерството на правосъдието документи от учредителния конгрес на политическа партия под името \"Работно название\", което име после ще бъде променено. Това съобщи видният руски опозиционер в своя профил в платформата за обмен на съобщения \"Telegram\", предаде ТАСС. \r\n\t \r\n\tКъм публикацията е приложено факсимиле от писмото на министерството, което потвърждава, че документите за регистриране на политическа партия са внесени. \r\n\t \r\n\tВ началото на 2014 г. Навални регистрира \"Партия на прогреса\", но през април 2015 г. правосъдното ведомство отмени регистрацията с мотива, че партията не е успяла в законния срок да създаде необходимия брой регионални подразделения. \n\n\r\n\t \r\n\tПрез февруари т.г. в руското министерство на правосъдието бяха внесени документи за утвърждаване на промени в устава и името на партията \"Гражданска позиция\", преименувана на \"Партия на прогреса\". \r\n\t \r\n\tВиталий Серуканов, вносителят на тези документи, твърди, че е бил член на \"Партията на прогреса\" от основаването й и затова той и съмишленици се обединяват за нова политическа сила \"без вождове и кабинетни теоретици\".", "date": "2018.04.03", "title": "Навални ще регистрира нова партия в Русия"}
{"url": "http://www.mediapool.bg/reporteri-bez-granitsi-shte-otsyava-istinskite-medii-s-pechat-za-nadezhdnost-news277605.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеправителствената организация \"Репортери без граници\" поде инициатива за борба с дезинформацията, която ще посочва кои медии спазват критериите за честност и етичност. Въпросните средства за информация ще получат своеобразна щампа за надеждност, а критериите, които ще се съгласят доброволно да спазват, ще се дефинират с международни разисквания. Това съобщи Франс прес, цитирана от БТА.\r\n\t\"Инициативата за надеждност на информацията\" се обсъжда от месеци като реакция на разпространяването на лъжливи новини в социалните мрежи. Тя представлява система, която се основава на саморегулирането на медиите, обясни в изявление \"Репортери без граници\".\r\n\tПроектът е подкрепен от агенция Франс прес, Европейския съюз за радио и телевизия, който обединява обществените европейски медии, и Световната мрежа на главните редактори, която е с 2300 члена.\r\n\tЦелта е да се определят референтни норми, чието спазване ще позволи на медиите да получат нещо като щампа за надеждност. Според неправителствената организация това ще позволи да се привлече вниманието върху медиите, които работят надеждно.\r\n\tСоциалните мрежи като Фейсбук и Туитър и търсачките в интернет биха могли да решат да дадат предимство в своите алгоритми на утвърдените от тази инициатива медии пред други източници на новини.\r\n\tРекламодателите също биха могли да дадат предимство на тези медии в рекламните си кампании.\r\n\t\"Репортери без граници\" предлага още нормите на инициативата да са референтни и за медийните регулатори, както и за отпускането на държавни субсидии за медиите.\r\n\tСпоред организацията тези норми или стандарти за качество ще измерват прозрачността на медиите от гледна точка на акционери или финансиране, редакционната им независимост, ползването на журналистически методи и спазването на етичните правила. Те ще се дефинират с консултации под егидата на Европейския комитет по стандартизация.\r\n\tОчаква се консултациите да завършат в края на 2019 г. Те ще са отворени за участие на медии, сдружения и синдикати на журналисти, инстанции за саморегулация, дигитални платформи, рекламодатели и представители на потребителски асоциации.", "date": "2018.04.03", "title": "\"Репортери без граници\" ще отсява истинските медии с печат за надеждност"}
{"url": "http://www.mediapool.bg/golyamata-bazilika-v-plovdiv-vleze-v-indikativniya-spisak-na-yunesko-news277562.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГолямата базилика и римските мозайки на Филипопол са включени в индикативния списък на ЮНЕСКО за значими културни и природни обекти, съобщиха от \r\n\tХрамът, смятан за един от най-големите на територията на Римската империя в периода IV-VI век, впечатлява с близо 2000 кв. м добре запазени мозайки в два пласта с фигури на 100 птици и друга раннохристиянска символика. Базиликата е реставрирана с финансовата подкрепа на фондация \"Америка за България\".\r\n\t\"Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство\", коментира министърът на културата Боил Банов.\r\n\tМинистерството на културата подкрепи инициативата на община Пловдив и фондация \"Америка за България\" за включването на Базиликата в Списъка на световното културно и природно наследство на ЮНЕСКО.\r\n\t\"Благодарим за съдействието и подкрепата в изпълнението на Конвенцията за опазване на световното културно и природно наследство\", пише в писмо до министър Банов директорът на Центъра за световното наследство, Мехтилд Рослер.\n\n\r\n\t\"За фондация \"Америка за България\" е привилегия да подкрепи връщането към живот на Епископската базилика и мозаечните шедьоври на Филипопол, защото вярваме, че са важна част не само от българското, но и от световното културно наследство\", казва президентът на фондацията Нанси Шилър.\r\n\tКметът на Пловдив Иван Тотев заявява, че новината е важна не само за Пловдив, но и за България.\r\n\t\"Включването на Базиликата става факт по време на първото председателство на България на Съвета на Европейския съюз и Европейската година на културното наследство и така доказва, че обединяващи за Европа са културата, образованието и общите ни ценности\", казва Ангел Чолаков,  посланик на България във Франция.", "date": "2018.04.03", "title": "Голямата базилика в Пловдив влезе в индикативния списък на ЮНЕСКО"}
{"url": "http://www.mediapool.bg/prokuraturata-proveryava-kolezhkata-si-obyavila-islyama-za-zaplaha-news277601.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнспекторатът на прокуратурата проверява Недялка Попова, наблюдаваща делото за проповядване на религиозна омраза срещу Ахмед Муса и 12 имами, обяви във вторник главният прокурор Сотир Цацаров.\r\n\tПовод за проверката е скандалното интервю, което подчинената му обвинителка даде пред пловдивска медия преди десетина дни. В него Попова на практика се обяви за религиозна хигена, заявявайки, че когато мюсюлманите достигнат 30% от населението на България, .\r\n\t, добави още прокурорката на 23 март, допускайки, че Турция можела да предприема военна офанзива срещу страната ни.\r\n\tИзказването ѝ провокира Главното мюфтийство и ДПС да изпратят сигнали до главния прокурор, който уточни, че се е запознал със случая и сам, четейки  медийни публикации.\r\n\t, коментира Цацаров с уточнението, че говори .\n\n\r\n\t, добави главният прокурор без изобщо да коментира факта, че изявлението на Попова на практика покрива фактическия състав на чл. 164 от Наказателния кодекс (НК), по който самата тя поддържаше обвинението на Ахмед Муса – разпалване на религиозна омраза.\r\n\tСпоред обвинителния акт по т.нар. дело срещу имамите Муса е подведен под наказателна отговорност .\r\n\tМеждувременни Висшият мюсюлмански съвет прие на свое извънредно заседание във вторник остра декларация срещу думите на Попова, в която се посочва, че те съдържат ., се казва още в декларацията.\r\n\tВ тази връзка от Висшия мюсюлмански съвет отправят следния въпрос до президента Румен Радев, парламента, Министерския съвет, съдебната власт и прокуратурата: \r\n\t, завършва декларацията на съвета срещу прокурор Недялка Попова.", "date": "2018.04.03", "title": "Прокуратурата проверява колежката си, обявила исляма за заплаха"}
{"url": "http://www.mediapool.bg/chetiri-strani-zaplashiha-s-boikot-sreshtata-na-varha-za-zapadnite-balkani-v-sofiya-news277555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСърбия, Румъния, Кипър и Испания заплашиха да бойкотират срещата на върха за Западните Балкани в София на 17 май. Причината е участието на Косово и присъствието на неговия президент Хашим Тачи.\r\n\tИнтегрирането на Западните Балкани в ЕС е най-важният приоритет на българското председателство на Съвета на ЕС и подобен бойкот ще е предизвикателство пред българската дипломация.\r\n\tЗасега няма официална позиция от страна на българските власти по повод публикации в сръбски медии за възможен бойкот на срещата. Белград официално обяви в четвъртък, че не приема идеята да участва в нея наравно с Косово. Сръбският премиер Ана Бърнабич нарече \"политически нонсенс\" присъствието на Косово, припомня БГНЕС.\r\n\tБърнабич уточни, че \"решението за участие в този форум на властите в Белград ще зависи от ходовете на Прищина по отношение на създаването на Асоциацията на сръбските общини в Косово\".\r\n\t\"В зависимост от това решение Сърбия ще вземе решение за участието си в срещата на върха на 17-ти май в София. България е наш голям партньор. Европейският съюз е наша стратегическа цел. Ние искаме да имаме добра комуникация. Нашата държава има интерес да бъде на тази среща\", добави Бърнабич.\r\n\tСпоред нея \"Косово дори теоретически не може да присъства на този форум като държава\". \"Европейската комисия е неутрална по въпроса за статута. Косово не е държава, а област в рамките на Република Сърбия. Пет, при това мощни държави-членки на ЕС, мислят по този начин\", каза сръбският премиер без да уточни кои пет държави има предвид..\n\n\r\n\t\"Регионалната стабилност е много важна за Сърбия. Ние имаме най-голям интерес да има стабилност, защото каквато и да е дестабилизация може да навреди на вече постигнатите резултати при тези тежки реформи, които извършихме в предишния период\", заяви още Бърнабич.\r\n\tПо-късно сръбският външен министър Ивица Дачич потвърди, че страната му ще участва на форума в София. \"На тази среща участват президенти и премиери. Към днешна дата Сърбия със сигурност ще участва\", каза Дачич, който е и вицепремиер на Сърбия. Той обясни, че \"идеята на България като председател на Европейския съвет е да отвори пътя към разширяване на ЕС\".\r\n\tСпоред \"Вечерне новости\" Румъния, Кипър и Испания също може да бойкотират срещата на върха за Западните Балкани в София, защото не искат да са на една маса с Прищина. Проблемът относно Косово е, че в Европейския съюз няма обща позиция по въпроса, посочва изданието.\r\n\tСпоред публикацията Испания, Румъния и Кипър вероятно ще прибегнат до план Б. Това означава техни представители да участват на работната вечеря ден преди срещата на върха, а на самия форум да бъдат представени от други страни членки.\r\n\tОще преди седмици се появиха и информации, че испанският премиер Мариано Рахой отказва участие в срещата на върха в София заради Косово.\r\n\tКосово обяви независимост през февруари 2008 година. До днес над 100 държави по света, включително и България признаха независимостта на бившата сръбска провинция. Сред тях са повечето страни от ЕС, но не и Испания, Румъния и Кипър.", "date": "2018.04.03", "title": "Четири страни заплашиха с бойкот срещата на върха за Западните Балкани в София"}
{"url": "http://www.mediapool.bg/uchenichka-pochina-v-dvora-na-uchilishte-v-stolichniya-kvartal-lyulin-news277556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t17-годишна ученичка е починала в двора на 96-о средно училище \"Лев Толстой\" в столичния квартал \"Люлин\". Приятели на момичето обвиняват екипа на Бърза помощ, че е закъснял.\r\n\tИнцидентът е станал около 19:30 часа в четвъртък. Момичето било с приятели на пейки в двора на училището, когато й прилошало. Това разказа охранителят на училището Димитър Василев.\r\n\tПриятелите й се опитали да й окажат първа помощ. Обадили се и на спешния телефон 112. Линейката е пристигнала 11 минути след подаване на сигнала, но лекарите само са констатирали смъртта на ученичката.\r\n\tПричината за нещастния случай засега не е ясна.\r\n\t\"Дойде едно момиче и каза: \"Момиче припадна!\". Отидох, момичето беше седнало, придържаха го и го пръскаха с вода. Вече се бяха обадили няколко пъти на 112 за линейка. Тя дойде може би след 10 – 15 минути. Но майката дойде преди линейката и се опита да го свести. Обаче... просто бях свидетел как детето угасна... в ръцете на майка си\", разказа охранителят Димитър Василев пред бТВ.\r\n\t\"В 20:09 ч. получаваме сигнал по системата 112 за припаднало 17-годишно момиче. Веднага, на първата минута, тръгва линейката и в 20:20 часа е на мястото на инцидента. За огромно наше съжаление заварваме момичето починало\", каза говорителят на Спешна помощ Катя Сунгарска.\n\n\r\n\tМалко след 21 часа лекарите са повикани отново заради тежка нервна криза на майката, допълни Сунгарски. По думите й екипът е пристига за 12 минути.\r\n\t\"За съжаление, гневни хора посрещат линейката, започват да ритат по нея, да блъскат по колата – тя просто не е била допусната до страдащата майка\", обясни говорителката на Спешна помощ.\r\n\tМомичето е учело в Професионалната гимназия по туризъм в Банкя. Психолози ще работят със съучениците ѝ, съобщи министърът на образованието Красимир Вълчев.", "date": "2018.04.03", "title": "Ученичка почина в двора на училище в столичния квартал \"Люлин\""}
{"url": "http://www.mediapool.bg/desetki-martvi-ptitsi-sa-otkriti-krai-basarbovskiya-manastir-do-ruse-news277557.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки мъртви пойни дроздове са били открити в района на Басарбовския манастир край Русе.\r\n\tОт Областната дирекция по безопасност на храните изследват мъртвите птици за птичи грип.\r\n\tТова е втори подобен случай в рамките само на две седмици в Русенския регион.\r\n\tКакто се разхожда край Басарбовския манастир, семейството на Мария Златанова се натъква на десетки мъртви птици. Жената признава, че никога не е виждала подобна масова смърт на пернати.\r\n\t\"Разхождам се вчера (неделя - бел. ред.) по Басарбово. И от двете страни на пътя – безброй много птици, умрели на пътя. Представям си, вътре ако навлезеш, за какво става въпрос. Не може в рамките на 200 - 300 метра да видиш 40 - 50 умрели птици. Потресаваща гледка\", разказа Мария Златанова пред БНТ.\r\n\tСпоред орнитолози вероятната причина за смъртта на дроздовете е студът, който е сковал крилете им.\r\n\tПодобна беше ситуацията и в лесопарка \"Липник\", където преди около седмица десетки птици също бяха открити мъртви.\n\n\r\n\tМария Златанова обаче предполага, че е възможно те да са били болни. \"Има много прясно умрели птици, които няма как да са от студа. И затова дроздовете вече се изследват за птичи грип от Областната дирекция по безопасност на храните. Очаква се резултатите да излязат до дни\", каза Златанова.", "date": "2018.04.03", "title": "Десетки мъртви птици са открити край Басарбовския манастир до Русе"}
{"url": "http://www.mediapool.bg/erdogan-putin-i-rohani-obsazhdat-situatsiyata-v-siriya-v-ankara-news277558.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирия и руско-турските отношения в енергетиката са акцентът във визитата на руския президент Владимир Путин в Турция, която започва във вторник.\r\n\tТова е първото посещение на Путин в чужбина, след като беше избран за президент за четвърти мандат.\r\n\tОчакванията са Владимир Путин и Реджеп Ердоган да наблюдават с видеоконферентна връзка първата бетонна заливка на първата турска атомна централа \"Аккую\" от руския гигант \"Росатом\". Тя се строи в южна Турция, а плановете са да бъде завършена до 2023 г.\r\n\tДвамата президенти ще обсъдят и ситуацията в Сирия. В сряда към тях ще се присъедини и иранският президент Хасан Рохани.\r\n\tПутин, Ердоган и Рохани от две години са известни като т. нар.\"гаранти\" на мирния процес в Сирия. Те постигнаха договорка за т. нар. \"деескалационни зони\", в които трябваше да се прекрати огънятот миналата пролет. Това обаче не се случи навсякъде и в някои от зоните конфликтът продължава, като контролирания предимно от бунтовници Идлиб. Очакванията са бъдещето на \"зоните\", които легитимираха съвместните им усилия в Сирия, да е сред обсъжданите теми.\n\n\r\n\tИма очаквания да бъде обсъдена и турската операция в Северна Сирия, където трите държави \"гаранти\" имат различни интереси.\r\n\tПосещението на Путин започва часове, след като в последния по-голям бунтовнически анклав в Сирия - Източна Гута (която трябваше да е една от \"деескалационните зони\"), започна изтегляне на въоръжениопозиционни групировки от най-големия град - Дума, към контролирани от опозиционни бойци райони.\r\n\tОсвен това часове преди посещението на руския президент в Анкара, турската генерална прокуратура издаде заповед за ареста на живеещия в САЩ духовник Фетхуллах Гюлен заради убийството на руския посланик Андрей Карлов през 2016 г.", "date": "2018.04.03", "title": "Ердоган, Путин и Рохани обсъждат ситуацията в Сирия в Анкара"}
{"url": "http://www.mediapool.bg/emil-dimitrov-mafiyata-pecheli-nad-1-mlrd-lv-godishno-ot-kontrabandata-na-goriva-news277559.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМафията печели над 1 млрд. лева годишно от контрабандата на горива. Това обяви във вторник пред Нова телевизия председателят на парламентарната комисия за борба със сивата икономика Емил Димитров, известен като Ревизоро.\r\n\tТой коментира проектозакона за горивата, който беше внесен от депутати от всички парламентарни групи, но на първо четене мина само през неговата комисия. Срещу законопроекта се обявиха земеделците и търговците на пропан-бутан.\r\n\tВ понеделник при премиера Бойко Борисов беше постигната договореност, според която земеделците ще отпаднат от законопроекта. Това стана повод те да отменят насрочения за днес протест.\r\n\tЕмил Димитров заяви, че очаква и други реакции и съпротива срещу законопректа за горивата, защото интересите са големи.\r\n\t\"Съпротивата ще е голяма, има колебание и натиск към депутатите и министрите. Това е заради 1 милиард лева, които промените в закона засягат. В парламента всички партии подкрепиха закона, после започнаха да се отказват и да искат отлагането му\", каза депутатът от \"Обединени патриоти\".\r\n\tПо думите му на пазара на горива има много проблеми - нелегални бензиностанции, липса на товарителни документи при внос, доставка на суровини за рафинерията и още куп подобни.\n\n\r\n\tВ парламента има подкрепа за установяване на ред на пазара за горива, макар че и сред управляващите има резерви към законопроекта, каза Емил Димитров.\r\n\tТой се съгласи, че земеделските производители не могат да зареждат техниката си на обикновените бензиностанциите. Затова \"сега те могат да си регистрират цистерните с гориво и няма да бъдат причислени към търговците, но това е най-малкият ни проблем\", каза шефът на парламентарната комисия за борба със сивата икономика.\r\n\tПо думите му има пристанища, на които няма монтирани уреди за измерване и през тях нелегално влизат горива.\r\n\tЕмил Димитров представи доклад на финансовото министерство от 2015 година, според който най-голям риск има при доставките на течни горива и особено при нафтата.\r\n\t\"Средногодишното потребление в България на нафта е 3,4 милиарда. Платеното е 2,2 милиарда литра. Значи не са декларирани 1,2 милиард литра. Загубата за държавния бюджет от укрити данъци по нерегламентираните доставки и продажби на течни горива се оценява на 1.2 млрд. лева\", каза Емил Димитров.\r\n\tТой посочи, че всяка сряда при премиера Бойко Борисов се събират, за да говорят за контрабанда, но тези данни не се обсъждали.\r\n\t\", попита Емил Димитров.\r\n\tСпоред него от година и половина не се работи по сериозните сделки. Той поиска всички складове за доставка на горива да бъдат поставени под контрол. \"Около 20 000 транзакции може да се скрият, затова искам фискален контрол\", каза Емил Димитров.\r\n\tТой остава оптимист, че с помощта на премиера тези проблеми ще бъдат решени.", "date": "2018.04.03", "title": "Емил Димитров: Мафията печели над 1 млрд. лв. годишно от контрабандата на горива"}
{"url": "http://www.mediapool.bg/kasparov-prizova-za-politicheski-boikot-na-svetovnoto-parvenstvo-po-futbol-v-rusiya-news277560.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият световен шампион по шахмат Гари Каспаров призова за политически бойкот на световното първенство по футбол в Русия.\r\n\tТой предлага правителствата на отборите, които ще участват в първенството, да не изпращат официални свои представители.\r\n\tВеликобритания вече намекна, че най-вероятно няма да изпрати официални лица на шампионата заради отравянето на бившия руски шпионин Сергей Скрипал и дъщеря му Юлия в Солсбъри на 4 март.\r\n\tГари Каспаров, който често критикува управлението на руския президент, смята, че по този начин Владимир Путин ще бъде лишен от славата, която жадува.\r\n\tБившият световен шампион по шахмат, който от години живее в изгнание в САЩ, излага аргументите си за политическия бойкот на световното първенство по футбол във вестник \"Франкфуртер алгемайне цайтунг\", цитирано от Нюз.ру.\r\n\t, пише Гари Каспаров.\n\n\r\n\tТой критикува корупцията при изграждането на съоръженията и робските условия на труд, при които има жертви. В пресата излязоха материали за работници от Северна Корея, които строят стадиони за предстоящия Мундиал при нечовешки условия.\r\n\t, посочва бившият световен шимпион по шахмат.\r\n\tТой припомня и неотдавнашния пожар в мол в Кемерово, който отне живота на десетки хора.\r\n\t, коментира Каспаров.\r\n\tТой припомня, че подходящи поводи за преместване на световното първенство по футбол са били инвазията на Путин в Украйна, сваленият от руски бойни изтребители самолет на Малайзия над Източна Украйна, както и скандалът с употребата на допинг от руски спортисти, който се оказа държавна политика според МОК. Но не беше направено нищо и това само предизвиква нови враждебни действия. Неотдавнашен пример в тази серия е опитът за убийство в Англия на бивш руски шпионин и неговата дъщеря със съветска отрова с нервнопаралитично действие, се посочва в статията.\r\n\t, пише Каспаров. \r\n\tпризовава бившият световен шампион по шахмат.", "date": "2018.04.03", "title": "Каспаров призова за политически бойкот на световното първенство по футбол в Русия"}
{"url": "http://www.mediapool.bg/filip-trifonov-da-chakam-li-personalna-pensiya-ili-da-puskam-toto-news277561.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПознатият на поколения българи от филми като \"Момчето си отива\" и \"Оркестър без име\" актьор Филип Трифонов написа отворено писмо до председателя на Комисията по култура и медии в парламента Вежди Рашидов. Въпросът, който поставя в него, е дали ще бъде одобрен за персонална пенсия, или е по-вероятно да спечели от тотото, с числата \"1, 2, 3, 4, 5 и 6\". Размерът на специалната пенсия е 700 лв.(като сътрудник на ДС - бел. ред.)пише Трифонов в писмото, публикувано наза което съобщи \"Площад Сланвейков\".\r\n\tОтвореното писмо на 70-годишния актьор е подписано с думите: \"Филип Трифонов \".\r\n\t\r\n\t\"До г-н Вежди Рашидов \r\n\tПредседател на Комисия по Културата при 44-ото Народно Събрание\r\n\tОт Филип Трифонов \n\n\r\n\tУважаеми г-н Рашидов,\r\n\tДа спечеля шестица от тото с комбинация 1, 2, 3, 4, 5, 6 за мен, като творец с дългогодишен стаж в киното, е нормално като очакване. Да спечеля повторно шестица със същата комбинация не само за мен, но по теория \"на вероятностите\" е събитие логично като очакване. Както според теория на конспирацията е повече от очаквано да бъда отхвърлен от комисия за \"персонална“ пенсия в Министерство на културата. Въпреки че на фона на безапелационна филмова биография, коментираното събитие наподобява \"театрално позорище\" съшито с червени конци. \r\n\tЗа вероятния председател на комисията от Уикипедия научавам, че бил \"театрал\" по професия… Че ДС псевдонимът му напомня за поговорката \"огледал се Илия* пак в тия\"… Но за уникалния състав на \"театралната трупа\", оторизирана да решава \"кой, кой е\" в българското кино, и в Уикипедия не пише!\r\n\tПренебрегвайки художествените критерии на председателя на Съюза на българските кинематографисти, ръководените от цивилен \"театрал\" комисионери нито броят приходите от филми като \"Преброяване на дивите зайци\", \"Момчето си отива\", \"Оркестър без име\" и десетки други, нито отчитат и наградите към тях!\r\n\tКато единствен жив актьор с два наградени филма от епохата на черно бялото кино  може би се разминавам по цветност с комисия, наподобяваща букет от псевдонимите \"Евкалипт\", \"Минзухар\" и \"Смрадлика\".\r\n\tВъпросът, който ме вълнува, не е има ли нужда от подобни псевдо-комисии, а имам ли право като артист  да се надявам на персонална пенсия, приживе? И ако \"да\", Ви моля за съдействие!.\r\n\tДотогава, за да не спя с кожух през зимата  ще си помагам с печелившата тото-комбинация 1, 2, 3, 4, 5, 6 или ще печеля на играта \"Тука нема\".\r\n\tС уважение: Филип Трифонов", "date": "2018.04.03", "title": "Филип Трифонов: Да чакам ли персонална пенсия или да пускам тото?"}
{"url": "http://www.mediapool.bg/kitai-shte-predprieme-otvetni-merki-sreshtu-eventualni-novi-amerikanski-mita-news277565.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в Пекин ще предприемат ответни мерки в същото съотношение и мащаб, ако САЩ наложат още мита върху китайските стоки. Това заяви китайският посланик във Вашингтон Цуей Тиенкай, разпалвайки още повече тревогите за възможна търговска война, съобщи \"Ройтерс\".\r\n\tКоментарът беше отправен в началото на седмицата, в която се очаква американските власти да обявят въвеждането на нови мита върху китайски стоки в размер на до 60 млрд. долара.\r\n\t\"Ако те го направят, ние със сигурност ще предприемем ответни мерки в същото съотношение, същия мащаб и със същата интензивност\", заяви Цуей в интервю за китайската телевизия China Global Television Network (CGTN). \r\n\tОчаква се новите налози, въведени от Вашингтон, да бъдат насочени срещу продуктите, които се възползват от програмата за индустриално развитие \"Произведено в Китай 2025“, въпреки че може да минат повече от два месеца, преди те да влязат в сила.\r\n\tВ неделя Китай обяви, че въвежда мита върху вносни американски стоки за 3 млрд. долара, включително в хранително-вкусовия сектор. Страната увеличава с 25% митото върху осем внасяни от САЩ продукта, сред които и свинското месо, и налага ново 15-процентно мито върху други 120 стоки, включително плодове.\n\n\r\n\tДействията на Пекин са в отговор на американските мита срещу вноса на стомана и алуминий – схватка, която инвеститорите се притесняват, че може да е прелюдия към търговска война между двете страни.\r\n\tПричината за готвените от САЩ мита върху китайски стоки е разследване, инициирано от американския президент Доналд Тръмп във връзка с обвинения за кражба на интелектуална собственост и принудителен трансфер на технологии към Китай.\r\n\tПо думите на посланик Цуей Китай предприема действия за подобряването на защитата на интелектуалната собственост и вече постига \"добър напредък\".", "date": "2018.04.03", "title": "Китай ще предприеме ответни мерки срещу евентуални нови американски мита"}
{"url": "http://www.mediapool.bg/mazh-e-zadarzhan-za-ubiystvo-na-zhena-mu-news277566.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличанин е задържан и обвинен в жестокото убийство на 61-годишната му съпруга. Това съобщиха от Окръжната прокуратура в Кюстендил.\r\n\tПрестъплението е извършено на 31 март в къщата на съпрузите в кюстендилското село Косово. \r\n\tТялото на жената е било открито на двора на вилата с множество наранявания, нанесени с твърд предмет. \r\n\t63-годишният съпруг на жертвата - Н. Найденов е задържан и обвинен в умишлено убийство, посочва държавното обвинение.\r\n\tСъпрузите са били във влошени отношения от дълги години.\n\n\r\n\tКъм настоящия момент по делото са събрани многобройни убедителни доказателства за авторството на престъпното деяние, извършено с особена жестокост. Сред тях са протоколи за обиск, претърсване и изземване, експертни справки, показания на свидетели, обяснения на обвиняемия, се казва в съобщението на прокуратурата.\r\n\tЗа това престъпление законът предвижда наказание \"лишаване от свобода\" за срок от 15 до 20 години, доживотен затвор или доживотен затвор без замяна.\r\n\tС постановление на прокурор в Окръжна прокуратура – Кюстендил Найденов е бил задържан за срок до 72 часа.\r\n\tВъв вторник съдът ще разгледа искането на държавното обвинение за вземане на мярка за неотклонение \"задържане под стража\" спрямо обвиняемия.", "date": "2018.04.03", "title": "Мъж е задържан за убийство на жена му"}
{"url": "http://www.mediapool.bg/izrael-anulira-sporazumenie-s-oon-za-prehvarlyane-na-kandidati-za-ubezhishte-news277568.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът на Израел Бенямин Нетаняху обяви, че е отменил споразумението с ООН за прехвърляне в западни държави на около 16 хиляди кандидати за убежище в Израел, предадоха осведомителните агенции.\r\n\t \r\n\tДен по-рано Нетаняху бе окачествил като \"безпрецедентно\" споразумението със Службата на Върховния комисар на ООН за бежанците.\r\n\t \r\n\t\"Изслушах внимателно много коментари за споразумението\", се казва в изявлението на премиера. \"В резултат и след преоценка на баланса на предимствата и недостатъците реших да отменя споразумението\", добавя той.\r\n\t \r\n\tАнтиимигрантски групи и политици в партията на Нетаняху \"Ликуд\" критикуваха сделката с ООН, а виден политик каза, че заради нея Израел ще изглежда \"рай\" за нелегалните имигранти.\r\n\t \n\n\r\n\tСега в Израел пребивават около 37 хиляди кандидати за убежище, както и няколко хиляди техни деца. Повечето от мигрантите са дошли от Еритрея и Судан и са влезли в Израел от Египет. Сделката с ООН предвиждаше към 16 хиляди от тях да бъдат пратени в западни държави, а другите да останат в Израел.\r\n\t \r\n\tПървоначално Нетаняху бе обявил, че се е споразумял с трета страна, в която да бъдат депортирани принудително всички кандидати за убежище. Но в понеделник тази страна - за която се разбра, че е Руанда - се е отказала да приеме африканците от Израел и е приветствала договора с ООН като единствен възможен вариант\r\n\t \r\n\tПрез последните дни десетки хиляди израелски граждани и кандидат-имигранти протестираха срещу плановете на Нетаняху за принудителна депортация и вчера приветстваха споразумението с ООН. Днес активистите отново излязоха на протести под лозунги \"Спрете депортациите\".\r\n\t \r\n\tВърховният комисариат на ООН за бежанците изрази надежда, че Израел скоро ще преосмисли решението за анулиране на споразумението, предаде Франс прес.\r\n\t \r\n\t\"Продължаваме да вярваме, че има нужда от споразумение, от което всички печелят, което може да е от полза на Израел, на международната общност и на хората, нуждаещи се от убежище\", заяви за Франс прес Уилям Спиндлър, говорител на Върховния комисар на ООН за бежанците. \"Надяваме се, че Израел скоро ще преосмисли решението си за анулиране на това споразумение\", допълни той.", "date": "2018.04.03", "title": "Израел анулира споразумение с ООН за прехвърляне на кандидати за убежище"}
{"url": "http://www.mediapool.bg/mvr-predupredi-za-novi-shemi-za-telefonni-izmami-news277569.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСДВР предупреди за нови и активирани познати схеми за телефонни измами.\r\n\tОбаждането се осъществява на общодостъпни телефонни номера, независимо от оператора на услугата, е посочено в съобщение на пресцентъра на МВР.\r\n\tНай-често това са телефонни номера на физически или юридически лица, които евентуално предоставят преводачески или адвокатски услуги.\r\n\tПри обаждането, телефонният измамник се представя за високопоставен служител или негов познат, който търси съдействие - най-често за превод или адвокатски услуги при разпит на задържан в полицията чужд гражданин.\r\n\tПри изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания и парични преводи. Най- често исканите суми са в евро, с обещанието да бъдат възстановени след приключване на поетия ангажимент.\n\n\r\n\tПотърпевшият разбира, че е измамен, едва когато пристигне на посочения адрес и се окаже, че нужда от неговите услуги няма.\r\n\tПри съмнение проверявайте получената информация, включително и в институциите, от чието име ви се обаждат за съдействие, призовават от вътрешното ведомство.", "date": "2018.04.03", "title": "МВР предупреди за нови схеми за телефонни измами"}
{"url": "http://www.mediapool.bg/gerb-shte-ostavi-komisiyata-po-dosietata-v-segashniya-y-vid-i-sastav-news277570.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията по досиетата ще продължи да работи в сегашния си формат, а вероятно ще остане и в същия състав. За да стане възможно това, ще бъдат приети законови промени, които да позволят членовете й да имат право на три мандата, а не да бъдат ограничени до два, както е в момента, обясни заместник- председателят на ГЕРБ Цветан Цветанов във вторник.\r\n\tТой уточни, че комисията на Евтим Костадинов няма да бъде преобразувана в Институт по националната памет, както настояват от БСП, поне още 4-5 години, защото страната все още има необходимост от дейността й. След това може да се предприеме подобна стъпка.\r\n\tМандатът на сегашния състав на комисията изтече още през май миналата година, но процедурата за избор на нов бе блокирана след неуспешния опит на ГЕРБ да избере за неин председател вече бившия депутат Антон Тодоров. Оттогава темата е в застой, но Цветанов обеща да има яснота до два месеца.\r\n\tЦветанов обясни, че има вариант комисията да продължи да работи в същия си състав, като само бъдат назначени хора на местата на напусналите - Орхан Исмаилов от квотата на ГЕРБ (втория му мандат - 2012) и Апостол Димитров от квотата на БСП.\r\n\t\n\n\r\n\tЦветанов бе категоричен, че проектозаконът на БСП за закриване на комисията и ограничаване на достъпа до документите на службите на комунистическия режим няма да мине в парламента.\r\n\tТемата за досиетата влезе отново в центъра на общественото внимание след осветляването на световноизвестния философ Юлия Кръстева като агент и сътрудник на бившата Държавна сигурност. Във вторник в парламента се проведе кръгла маса за бъдещето на комисията, организирана от вътрешната парламентарна комисия и фондация \"Конрад Аденауер\".\r\n\t\r\n\tЗам.-председателят на вътрешната комисия Цветан Цветанов допусна законодателни промени, които да разширят кръга на проверяваните от комисията лица, като постави въпроса за разсекретяване на досиетата около банковите фалити през 90-те години на миналия век.\r\n\t, каза Цветанов.\r\n\tСпоред него евентуално разширяване на обхвата на проверяваните от Комисията по досиетата лица трябва да бъде подложено на обществен дебат.\r\n\tЖурналистът и автор на сайта  Христо Христов от своя страна акцентира на необходимостта да бъде \"осветлена\" и енергетиката.\r\n\tДоц. Лъчезар Стоянов се обяви за отпадане на забраната да бъдат отваряни документите на починалите.\r\n\tКрасимир Янков от БСП пък припомни мнението на левицата, че осветяването на ДС е разградило елементи от националната сигурност. БСП иска комисията да бъде закрита и да бъде преобразувана в Институт за национална памет, който да извършва проверки само със съгласие на съответните лица, като се гарантират интересите на трети лица.\r\n\t\r\n\tПредседателят на комисията Евтим Костадинов съобщи, че през изминалите повече от десет години тя е проверила\r\n\tУстановена е принадлежност към бившитя службите на\r\n\tРазликата в цифрите се обяснява с разпоредба в закона, който не разрешава оповестяване на информация за починали и за хора до 18 години, уточни Костадинов.\r\n\tВ полза на комисията са приключили 286 дела от образуваните общо 384, отменени са решения едва по 41, съобщи той.\r\n\tВече е изграден и централизиран архив. Комисията разполага с 1.5 млн. архивни дела.\r\n\tЗаместникът-председателят й  допълни, че комисията е издала и 46 сборника по теми, като например връзките между ДС и КГБ и структурата на бившата ДС.\r\n\tПредставителите на комисията по досиетата отбелязаха изрично, че тя не се произнася по морални казуси, а спазва стриктно закона.\r\n\t\r\n\tМедийният експерт и доцент във Факултета по журналистика на Софийския университет  се обяви за сериозна законова ревизия. Според него обем информация, който комисията публикува, не е достатъчен, за да се направи морална оценка.\r\n\tСпоред него комисията трябва да има възможност да взима решение и по съвест освен по закон.\r\n\t\r\n\tПисателят Димитър Бочев от своя страна коментира, че всеки опит да се оспори необходимостта от работата на комисията е опит да се обезсмисли младата ни демокрация и предупреди за пълзящата реставрация на комунизма.\r\n\tМетоди Андрееев, който оглавяваше комисията по досиетата преди приемането на действащия сега закон за досиетата през 2006 година, коментира, че комисията е един от малкото стълбове, които напомнят, че България не е в Евразия. Той се обяви срещу всякакви опити да се променя формата й в рамките на този парламент, тъй като по думите му в него има путиново мнозинство.", "date": "2018.04.03", "title": "ГЕРБ ще остави Комисията по досиетата в сегашния й вид и състав"}
{"url": "http://www.mediapool.bg/slonove-begaltsi-zatvoriha-magistrala-v-ispaniya-news277571.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМагистрала в Испания беше затворена заради пет слона, които избягаха от катастрофирал камион, съобщиха агенциите.\r\n\tЕдно от животните е починало от нараняванията си, а две други са ранени, посочва местната полиция. \r\n\tРанените слонове е трябвало да бъдат вдигнати с кранове и внимателно преместени от платното. Инцидентът е станал в понеделник следобед в град Посо Каняда, област Мурсия.\r\n\tШофьорът на камиона, участвал в инцидента, не е ранен. Предполага се, че возилото е част от циркова трупа.\r\n\tВидеозаписи с евакуацията на слоновете бяха качени в социалните медии, а местната полиция публикува снимки как три от слоновете се разхождат по платната на магистралата след инцидента.", "date": "2018.04.03", "title": "Слонове бегълци затвориха магистрала в Испания"}
{"url": "http://www.mediapool.bg/sluchayat-gatev-po-skoro-institutsionalna-samorazprava-otkolkoto-zakonova-protsedura-news277567.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ средата на март парламентът предсрочно прекрати мандата на заместник-председателя на Националното бюро за контрол на специалните разузнавателни средства (НБКСРС) Георги Гатев.\r\n\tФормално, това стана по реда на закона – след решение на ДАНС за отнемане на секретния му достъп, потвърдено от Държавната комисия за сигурността на информацията (ДКСИ) и Върховния административен съд (ВАС).\r\n\tЦялата процедура обаче бе обвита в тайнственост, заради която дори депутатите не успяха да разберат истинските причини за безпрецедентното уволнение на Гатев. А те явно и не искаха да ги разберат, след като на два пъти отхвърлиха предложение да го изслушат – в ресорната комисия за контрол на службите и в пленарната зала.\r\n\tА ако го бяха направили, щяха да разберат, че целият случай се базира единствено на оперативни данни и предположения, които по принцип дори не се приемат за доказателства в съда. Още повече, че те останаха тайна дори за самия Гатев, като по този начин не му бе дадена възможност да организира защитата си преди делото във ВАС, с което съдът наруши собствената си пракитка по подобни казуси.\r\n\tКато добавим, че цялата процедура започна по инициатива на прокуратурата, какъвто прецедент не успя да посочи дори главният прокурор Сотир Цацаров, всичко изглежда някак твърде извънредно. \n\n\r\n\tСлучаят стана известен за широката публика в края на юли м.г., когато прокуратурата излезе с прессъобщение, от което стана ясно, че е предложила на ДАНС да отнеме секретния достъп на Гатев, защото той се срещал с подсъдими и обвиняеми, за да им съдейства как да подават молби за проверки до Бюрото.\r\n\tВпоследствие до някои медии изтече контролирана информация, от която стана ясно, че прокуратурата е визирала варненския съдия Светлозар Георгиев, който гледа делото за рекет срещу Веселин Марешки, плевенския прокурор Димитър Захариев, който бе арестуван в съдебна зала, както и пловдивския обвинител Росен Каменов, който бе уличен в лобиране за обвиняеми за данъчни престъпления.\r\n\t\r\n\tВсъщност, именно това прессъобщение на прокуратурата остана и единствената официална информация, споделена от замесените институции досега. Ето и какво обявиха за установено разследващите на 24 юли 2017 г.:\r\n\t\r\n\t\r\n\t\r\n\t\r\n\t\r\n\tТези твърдения на прокуратурата така и не намериха своето официално потвърждение с конкретни доказателства, но явно бяха напълно достатъчни за ДАНС да отнеме секретния достъп на Гатев и за ДКСИ да потвърди решението на агенцията.\r\n\tВпоследствие зам.-шефът на НБКСРС обжалва пред ВАС, който се явява последна инстанция по тези казуси от около година, след като България бе осъдена от Съда в Страсбург за това, че не бе предвидила съдебен контрол върху решенията на ДАНС и ДКСИ.\r\n\tПодобно на мотивите, с които агенцията отне достъпа до тайни на Гатев, а комисията потвърди това, производството пред ВАС също бе засекретено. Заради класифицираните справки и материали на ДАНС. Това напълно лиши медиите от възможността да вникнат в подробностите по случая, а Гатев – да организира предварително защитата си пред съда.\r\n\t\r\n\tЕдва след постановяването на окончателното решение на ВАС по случая в средата на януари т.г., жалбоподателят получи възможност да се запознае с конкретните материали. А сред тях е било становище на самата ДАНС по жалбата му пред ДКСИ, според което Гатев е имал право да се запознае с данните, мотивирали отнемането на достъпа му, за да упражни правото си на защита в пълнота. Нещо, което така и не се случи.\r\n\tНапротив, дори по делото пред ВАС конкретни данни така и не бяха представени от ДКСИ, въпреки че съдът задължи комисията да го направи по настояване на защитата на Гатев. Вместо конкретни доказателства обаче, ДКСИ представи кратка извадка от протокола от единственото ѝ заседание по казуса, от която нищо не става ясно. По-интересното е, че въпросът защо комисията не предостави доказателства, както я задължи съдът, изобщо не е бил обсъден в решението му, разказва самият Гатев пред Mediapool.\r\n\tТой успява да се запознае с реалните основания за лишаването му от секретен достъп, едва след като отива в секретното деловодство на ВАС, за да прочете решението по делото му. Където установява, че между съобщението на прокуратурата от 24 юли 2017 г. и констатациите на ДАНС и ДКСИ има съществена разлика.\r\n\tДокато държавното съобщаваше официално за негови контакти и оказвано съдействие на обвиняеми и подсъдими, то другите два органа говорят директно за вероятно изнасяне на класифицирана информация от Гатев. Очевидно голословно твърдение на службите, тъй като ако беше подкрепено с доказателства, прокуратурата щеше да образува наказателно дело. Нещо, което неуспешно бе опитала да направи, както стана ясно от думите на главния прокурор в края на август м.г.\r\n\t, спомена Цацаров на 31 август м.г., с което даде да се разбере, че основната цел на мероприятието е била Гатев да бъде подведен под наказателна отговорност.\r\n\t\r\n\tСлед като не успяват да намерят данни за изнасяне на класифицирана информация, агенцията и прокуратурата очевидно се насочват към по-лесния вариант – отстраняването на зам.-председателя на Бюрото от поста му. За целта са използвани четири негови контакта – с магистратите Димитър Захариев и Светлозар Георгиев, частния съдебен изпълнител Галин Костов и адвокат Цветан Цветанов. Именно те са представени на ВАС като фактическа обстановка, разказва Гатев.\r\n\tЛюбопитен момент е, че в основата на целия казус стои справка на ДАНС от 18 юли 2017 г., която неясно как е класифицирана близо месец преди да е изготвена – на 21 юни 2017 г. В нея се твърди, че цялата информация, станала известна на члена на Бюрото по повод работата му, е служебна тайна и сред задълженията му не са предвидени консултации на граждани и оказване на помощ при подаване на заявления. Агенцията твърди още, че всичко това представлява дейност, насочена срещу обществения ред, което е и основание за отнемане на секретния достъп на Гатев.\r\n\tПо думите му пред Mediapool ВАС приема за доказани тези твърдения, въпреки че към преписката на ДКСИ .\r\n\t, обяснява Гатев.\r\n\tАбсурдното в случая е, че ВАС дори приема, че . А доказателства за представяне на класифицирана информация на когото и да било от страна на Гатев няма. И точно затова прокуратурата не го твърди.\r\n\tКолкото до системните контакти с лица, представляващи оперативен интерес за ДАНС и обвиняеми, юристът посочва, че .\r\n\t, коментира Гатев.\r\n\t\r\n\tПо отношение на срещата му с прокурора Захариев, ДАНС твърди, че Гатев му дал  дали спрямо него са използвани СРС, което представлявало директно нарушение на задълженията му по опазване на тайната. Това твърдение е възприето от ВАС, който приема, че в случая били налице данни за . Нещо, което дори ДКСИ приела за недоказано и го отхвърлила в решението си.\r\n\t, допълва Георги Гатев.\r\n\tОсвен това по думите му твърденията на агенцията по този случай изобилстват от изрази като и, които няма как да имат доказателствена стойност пред съда.\r\n\tПо подобен начин стои ситуацията и със срещата между Гатев и Светлозар Георгиев на 28 март 2017 г., за която ДАНС твърди, че са налице . Според Гатев по делото изобщо не става ясно какво се има предвид под , нито каква информация би могъл да е предоставил на Георгиев при положение, че на същата дата съдията е подал молба в Бюрото, като то започва проверка на 17 април 2017 г., но Гатев не участва в нея.\r\n\t, отбелязва Гатев с уточнението, че тогава съдията е привлечен като обвиняем и са му предявени материалите по делото.\r\n\tПодобно на случая с Георгиев, ВАС приема безкритично твърдението на ДАНС, че Гатев съдействал и на Галин Костов, като молбата му до Бюрото била писана на служебния компютър на административния секретар на органа. Обстоятелство, което според юриста по никакъв начин не нарушава служебните му задължения като член на Бюрото и не води до никакви данни за ненадеждност и евентуално издаване на служебна тайна.\r\n\t\r\n\tКато фрапиращ пример за работата на ДАНС по случая, Гатев посочва и констатация на агенцията, според която той можел да .\r\n\t, коментира още Гатев.\r\n\tПо думите му това дори не е най-шокиращия момент от справката на ДАНС, станала основа за отнемане на секретния му достъп. В друг абзац от нея се говори дори, че чрез подпомагане на обвиняеми магистрати, Гатев си създавал възможности да им иска в бъдеще услуги, свързани с произнасяне на конкретни решения по дела, с които е ангажирана адвокатската му кантора. Независимо, че и двамата магистрати не са от София, той няма общи дела с тях, а и е със замразени адвокатски права от близо 7 години.\r\n\t, обобщава вече бившият зам.-шеф на Бюрото за контрол на специалните разузнавателни средства пред Mediapool.\r\n\tДопълнителен детайл в целия казус, който е не по-малко показателен за същността на цялата процедура, е, че по това дело ВАС не спазва дори собствената си съдебна практика. По други три жалби срещу решения на ДАНС за отнемане на секретен достъп, върховните съдии взимат точно обратното решение, мотивирайки се, че оперативните данни на агенцията не са били подкрепени с конкретни доказателства, както и че правото на защита на жалбоподателите е било нарушено. Тези решения бяха подробно описани от  и .\r\n\tТака се оказва, че освен забулен в пълна тайна, случаят \"Гатев\" представлява своеобразно изключение от общите правила, при които институциите проверяват констатациите на ДАНС, послужили за отнемането на даден секретен достъп. Когато към това добавим и явното нежелание на парламента (прекият работодател на НБКСРС бел.ред.) да разбере какви са реалните доказателства срещу Гатев, може да се предположи с голяма степен на вероятност, че не точно опазването на служебната тайна е водело прокуратурата, ДАНС, ДКСИ, съдът и управляващото мнозинство в действията им по този случай. \r\n\tДали истинската цел е блокиране на контрола, упражняван от Бюрото над използването на СРС, както твърди от миналото лято насам неговият председател Бойко Рашков, вероятно времето ще покаже.\r\n\tВпрочем, последното бе допуснато и от депутатите от БСП Славчо Велков и Филип Попов, които изпратиха писмо до председателя на комисията за контрол на службите Димитър Лазаров, в което наред с предложението за изслушване на Гатев и Рашков, посочваха и, че в хода на процедурата по отнемането на допуска на 5 септември 2017 г. по анонимен сигнал на Агенцията за държавна финансова инспекция е възложено да направи ревизия на Бюрото.\r\n\tНаред със сигналите, че прокуратурата и службите всячески възпрепятстват дейността на контролния орган, а и на фона на зреещия от ноември 2015 г. конфликт между Сотир Цацаров и ръководството на Бюрото, , цялата хронология по случая все повече изглежда като институционална саморазправа, а не като прозрачна законова процедура.", "date": "2018.04.03", "title": "Случаят \"Гатев\": по-скоро институционална саморазправа, отколкото законова процедура"}
{"url": "http://www.mediapool.bg/granichna-politsiya-otreche-za-novi-neprovereni-patnitsi-na-letishte-sofiya-news277572.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Граничната полиция\" отрече появила се информация за нов случай, при който на летище София са били пуснати пътници без проверка.\r\n\tСтава въпрос за кацнал самолет от Амстердам на 27 март, когато според твърдения на пътувал на борда на машината пътник на гишетата за проверка на личните документи не е имало никой.\r\n\tНазначена от главната дирекция \"Гранична полиция\" проверка установила, че е имало гранични служители и това било видно и от записите на охранителните камери.\r\n\tОт МВР съобщиха, че са били обработени всички 103 пасажери на пристигналия полет FB 462 от Амстердам. Първият пътник е влязъл в салон \"Пристигане“ в 14.31 часа, когато на местата си са били четирима служител, а малко пъ-късно към тях се присъединява още един техен колега. В 14.46 часа е приключила проверката на документите на пътниците, допълват от МВР.\r\n\tСигналът за новия случай на непроверени пътници дойде, след като на 21 март всички пасажери, кацнали от Париж, , тъй като нито един от служителите не е бил на работното си място.\r\n\tЗаради инцидента бяха отстранени до приключване на разследването началникът на Регионална дирекция \"Гранична полиция“-Аерогари комисар Милен Пенев и 12 гранични полицаи от столичното летище.\r\n\tТогава ръководството на МВР не изключи умишлени действия от страна на граничните полицаи, чиито обяснения по случая били несвързани.", "date": "2018.04.03", "title": "\"Гранична полиция\" отрече за нови непроверени пътници на летище София"}
{"url": "http://www.mediapool.bg/spetssadat-otnovo-varna-deloto-sreshtu-eksshefa-na-fonda-za-lechenie-na-detsa-news277573.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният наказателен съд (СНС) отново върна на прокуратурата делото срещу бившия директор на Фонда за лечение на деца Павел Александров и още трима негови подчинени заради неясноти и противоречия в обвинителния акт. Според съда пропуските в обвинението биха затруднили делото, ако не бъдат отстранени. Така близо две години след шумната акция на ГДБОП във фонда, която беше определена като  и , делото срещу Александров не тръгва.\r\n\tАлександров е обвинен, че е мотивирал останалите трима подсъдими Катерина Котева, Татяна Радева и Станислава Горанова да участват в престъпен сговор за незаконно присвояване и неправомерно разходване на средства от бюджета на фонда, за прехвърляне на задължения на фонда към НЗОК и за длъжностни престъпления.\r\n\tАдвокатите на подсъдимите пледираха, че има съществени процесуални нарушения и съдебният състав потвърди тази констатация. Специализираната прокуратура ще обжалва решението в седемдневен срок, обяви прокурор Ирина Арменова.\r\n\t\"И като човек, и като магистрат - най-скандалното е, че в случая се касае за лечение на деца, че са нарушавани правата на децата и правото им да бъдат лекувани по адекватен начин, така че да бъде осигурено тяхното лечение. По делото са проведени разпити на родители, чийто деца са починали, и определено, не само, че не е приятно, но по принцип е много укоримо поведението на подсъдимите\", каза тя.\r\n\tПрез август миналата година специализираният наказателен съд  делото срещу Александров, а през февруари тази година определението беше  и от апелативния специализиран съд.\r\n\tЕдно от най-съществените нарушения, които обвинението трябва да отстрани е, че в обвинителния акт са посочени различни времеви периоди, в които четиримата подсъдими са осъществили престъпния сговор.\n\n\r\n\tЗа трима от тях той е от септември 2014 г. до април 2016 г., а обвинението на Татяна Радева е от февруари 2014 г. до април 2016 г. В обвинителния акт има и противоречия за целените от четиримата престъпления, за които според прокуратурата са се сговорили. Освен това прокуратурата не е посочила фактически твърдения за част от повдигнатите обвинения.\r\n\tНаред с това според спецсъда държавното обвинение не е обяснило метода на присвояване, извършено от четиримата, както и как от това са настъпили вреди за фонда. Слабостите на обвинителния акт, които не са съществено нарушение, но ще затруднят делото, са че в обстоятелствената му част и диспозитива са разместени описаните обвинения и не следват последователно и огледално.", "date": "2018.04.03", "title": "Спецсъдът отново върна делото срещу ексшефа на Фонда за лечение на деца"}
{"url": "http://www.mediapool.bg/komisiyata-za-finansov-nadzor-shte-otkazva-uslugi-na-dlazhnitsi-news277574.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за финансов надзор (КФН) предупреди, че ще отказва административни услуги на длъжници, които не са внесли в срок изискуемите по закон такси, от които се издържа ведомството. От тази година институцията се издържа изцяло от такси от бизнеса, който контролира, и няма субсидия от бюджета. Основната услуга, която оказва КФН, е надзор върху инвестиционната дейност, осигуряването и застраховането.\r\n\t\"При неплащане на таксите за общ финансов надзор в установените срокове комисията и нейните органи могат да откажат предоставянето на административна услуга на поднадзорното лице до изпълнение на задължението му за заплащане на таксата заедно с начислените лихви за забава и разноските по образуваното изпълнително производство\", казаха от ведомството. Правното основание за отказа е чл. 27, ал. 5 от Закона за Комисията за финансов надзор. Оттам уточниха, че няма да спрат да осъществяват надзор върху неиздължилите се дружества, но ще им отказват определени административни услуги.\r\n\tБлагодарение на бюджетната промяна КФН очаква да увеличи разходите си тази година двойно в сравнение с миналата, тоест до около 20 млн. лв. В средата на февруари ведомството обяви, че вече е събрало 11.5 млн. лв.\r\n\tИнституцията обяви във вторник публични списъци на поднадзорните лица с непогасени в срок задължения за такси, дължими до 31 януари 2018 г. В списъците фигурира само една застрахователна компания – \"ОЗОК инс\", със задължение за 140 000 лв. Няма неизрядно пенсионно дружество. В списъка влизат 66 застрахователни брокера, като повечето дължат между 3000 лв. и 5000 лв. Включени са още акционерни дружества със специална инвестиционна цел, публични компании, застрахователни агенти, еднолични търговци и др.\r\n\t\"Съгласно разпоредбата на чл. 27, ал. 5 от Закона за Комисията за финансов надзор при неплащане в установения срок върху дължимите суми се начислява и дължи законна лихва за забава, която не е включена в списъците\", посочиха от КФН. Оттам напомниха, че просрочените такси подлежат на принудително изпълнение от публични или частни изпълнители.", "date": "2018.04.03", "title": "Комисията за финансов надзор ще отказва услуги на длъжници"}
{"url": "http://www.mediapool.bg/nova-platforma-shte-dava-informatsiya-za-kolite-vtora-raka-news277575.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНов проект ще направи пореден опит да отсее \"читавите\" употребявани автомобили, които се предлагат на българския пазар. Идеята е на сайта \"Карстори\"  и идва от факта, че в момента около 80 – 90% от предлаганите за продажба коли \"втора ръка\" имат скрити дефекти. Това съобщи основателят на сайта Явор Иванов по време на дискусия \"Некоректните търговски практики на пазара за продажби на употребявани автомобили\".\r\n\t \r\n\tНад 40 на сто от европейците са имали поне един сериозен проблем месец след сделката с купен употребяван автомобил. Това показва последното проучване на пазара в ЕС, направено по поръчка на Европейската комисия. Всеки четвърти в допитването се е оплакал от нечестни търговски практики.\r\n\tПодобно проучване за България няма. В статистиката за катастрофите не влиза процента на пътните инциденти заради техническа неизправност. Експертите от Института за пътна безопасност обаче смятат, че този фактор е виновен за около 25% от пътните произшествия.\r\n\t\r\n\tВъпросът с техническата изправност на автомобилите втора ръка е много сериозен. Това, което в момента пазарът предлага, е в състояние, което сериозно застрашава безопасността на движението, е мнението на Димитър Ганев, бивш ръководител на Изпълнителна агенция \"Автомобилна администрация\", който сега е част от \"Института за пътна безопасност\".\r\n\tСпоред него липсата на регулация от страна на държавата на този бизнес води до непрозрачни взаимоотношения между продавача и купувача.\n\n\r\n\tСпоред експертите от института масово от Италия се внасят автомобили с повредени двигатели, претърпели удари, които преди продажба, се привеждат в търговски вид.\r\n\tОколо 80-90 на сто от колите в Горубляне и други подобни автоборси са претърпели катастрофи, посочиха експертите.\r\n\tВсяка трета кола е с манипулиран километраж, но \"постегнати, напудрени\", се предлагат на клиентите, които в по-голямата си част поради некомпетентност стават лесна мишена за злоупотреби, коментира Явор Иванов.\r\n\tМного скрити дефекти на тези автомобили не се обявяват и купувачите са в неведение, каза още Димитър Ганев.\r\n\tПо думите му честа практика е фалшифицирането на сервизни книжки, скриване на проблеми с въздушните възглавници, АВС системата, колите с изкривена геометрия.\r\n\tДимитър Ганев посочи и друг проблем - ако внесеният от чужбина автомобила има действащ технически преглед от някоя страна от ЕС, при регистрацията в КАТ той не минава подробна инспекция. Така на пътя може да излезе и опасно превозно средство, ако проблемът с него се е появил между прегледа и регистрацията у нас.\r\n\tЗа съжаление от страна на държавата няма решителност за решаване на проблема с автомобилите втора ръка, защото липсва регулация на този бизнес, коментира Богдан Милчев, от Института за пътна безопасност.\r\n\t\r\n\tПо тази причина от \"Карстори\" са разработили система за установяване на техническото състояние на колите втора употреба.\r\n\tЗа момента с проекта са ангажирани около 15 сервиза, основно на официалните вносители на автомобили, които покриват около 40% от предлаганите в България марки. Амбицията на създателите на платформата е до края на годината да има пълно покритие.\r\n\tОснователят на сайта Явор Иванов обяви, че всеки, които продава употребявана кола, независимо дали е търговец или частно лице, може да я предложи на проверка и да получи сертификат, ако всичко по нея е наред. Цената на проверката е различна за всеки оторизиран сервиз.\r\n\tТака всеки купувач ще може да получи гарантирана достоверна информация за техническото състояние на харесания автомобил, ако информацията фигурира в базата данни. Основната част от нея ще е общодостъпна, а пълната ще се предоставя срещу заплащане.\r\n\tИдеята да се предлагат на пазара проверени употребявани автомобили не е нова. Такива могат да се намерят при повечето вносители на нови коли. През 2008 г. опит за въвеждане на сертификат за проверен употребяван автомобил, който да ползва и гаранция, направиха от Асоциацията на вносителите на автомобили (АВА), която обединява автокъщите.\r\n\tИзпълнителният директор на АВА Цветелина Цанева , че проектът не е стигнал доникъде. Основният проблем идвал от нежеланието на купувачите да платят исканата цена за обслужване и проверка на избрания автомобила, за да му се даде гаранция.\r\n\tСпоред нея единственият шанс нещо да се случи е държавата да се ангажира със създаването на своеобразно електронно досие на всяка кола в България, в което да има данни за нейната история, обслужвания, произшествия и т.н.\r\n\t\r\n\tВсе още няма яснота дали ще бъде заложено подобно изискване – пълно досие за всеки автомобил в някой от трите закона, които ще заменят сегашният Закон за движение по пътищата. Това са Закон за движение по пътищата, Закон за водачите и Закон за пътните превозни средства, които трябваше да са готови в началото на годината и да се пуснат за обществено обсъждане, но това все още не е факт.\r\n\tСпоред Димитър Ганев проблемът е, че за обсъждане ще излязат вече готови закони, като не е потърсено мнението на широк кръг експерти още при тяхното изработване.\r\n\tПри една от последните промени в сегашния Закон за движение по пътищата беше предвидена глоба за  на моторно превозно средство, но все още няма строен механизъм за прилагането на новите моменти. \r\n\tКакто обикновено, решението може да дойде от Европейската комисия, която предвижда да се създаде платформа с пълните технически данни за всяко превозно средство, което се движи на територията на ЕС. Подобен регламент се очаква да влезе в сила най-рано през 2020 г., каза Димитър Ганев.\r\n\t\r\n\tНа днешното обсъждане на проблема с употребяваните автомобили присъстваше и членът на управителния съвет на Института за пътна безопасност Йоран Свенсон. Той посочи, че в родната му Швеция има браншова организация, в която влизат търговци на употребявани коли и сервизи, като те предлага гаранция за всяко превозно средство.\r\n\tВ зависимост от неговата възраст срокът е от половин година до един месец, като има и контролен орган, който да проверява дали добрите търговски практики се спазват. Отделно по темата работи сериозно и Комисията за защита на потребителите, която често излиза с препоръки.\r\n\t\r\n\tОт 31 март влезе в сила задължението всички нови автомобили и малки товарни автомобили в Европейския съюз да бъдат оборудвани със системата eCall, съобщи италианската агенция \"Аджи\".\r\n\tСистемата представлява ново устройство, което в случай на забавяне, причинено например от инцидент, автоматично се обажда на спешния номер 112, който е валиден за всички 28 страни членки на ЕС.\r\n\tСензори в автомобила автоматично ще съобщават местонахождението му, точното време и посоката, в която е пътувал по време на инцидента.\r\n\tИмпулсът може да бъде и ръчно активиран, като се натисне съответния бутон от арматурното табло.\r\n\tУстройството eCall стана задължително с регламент 2015/758 на ЕС в контекста на мерките за намаляване броя на жертвите на пътя до 2020 г.\r\n\tПрез 2016 г. в Европа при пътни инциденти са загинали 25 500 души, а тежко ранени са 135 000.", "date": "2018.04.03", "title": "Нова платформа ще дава информация за колите \"втора ръка\""}
{"url": "http://www.mediapool.bg/shte-se-revizirat-ekonormite-za-avtomobilite-v-sasht-news277576.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтандартите за вредни емисии на автомобилите и лекотоварните камиони, въведени при управлението на бившия президент Барак Обама, трябва да бъдат ревизирани, счита американската Агенция за защита на околната среда (АЗОС)  предадоха ДАП и ТАСС.\r\n\tРешението е победа за автомобилните производители и поражение за природозащитниците, които твърдят че преразглеждането на стандартите може да доведе до изостряне на климатичните промени.\r\n\tАЗОС призова за промяната след ново преглеждане, при което бе установено, че сегашните правила \"са неподходящи\". Според тези изисквания производителите трябва да стигат до средна ефективност при разхода на гориво от 54 мили за галон в автомобилния си парк за модели до 2025 година.\r\n\t\"Определението на администрацията на Обама беше погрешно\", каза ръководителят на АЗОС Скот Прюит, след края на оценяване на стандартите за емисии от парникови газове за коли и лекотоварни камиони за модели 2022-2025.\r\n\tСпоред него при управлението на Обама агенцията е съкратила процеса на оценяване поради политическа целесъобразност и е прибързала с окончателните изчисления дни преди Обама да напусне поста си, уточни ДПА.\r\n\tПрюит допълни, че при управлението на бившия президент на САЩ ръководеното от него ведомство е направило заключения за стандартите за вредни емисии, които \"не съответстват на действителността\".\r\n\tИзказванията му бяха посрещнати враждебно преди всичко от властите в Калифорния, които разглеждат действията на АЗОС като политически мотивирани и свързани, както със замърсяването на околната среда, така и с нанасянето на допълнителни вреди за здравето на американците. Администрацията на щата Калифорния обяви, че е готова да оспори решението в съда, съобщи ТАСС.\r\n\tАсоциацията на производителите на автомобили приветства стъпката на Прюит. Фирмите, обединени в сдружението, произвеждат 77 процента от автомобилите, които се продават в САЩ.", "date": "2018.04.03", "title": "Ще се ревизират еконормите за автомобилите в САЩ"}
{"url": "http://www.mediapool.bg/sofiya-prodava-sergiite-ot-pazara-na-ul-graf-ignatiev-news277577.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСергиите от пазара на ул. \"Граф Игнатиев\" в София ще бъдат продадени на търг. Общинското дружество \"Пазари Запад\", което е техен собственик, иска от общинския съвет да одобри разпродажбата на масите и навесите. Причината е, че предстои ремонт на улицата, а след него постоянен пазар до градината на църквата \"Св. Седмочисленици\" няма да има.\r\n\tВ момента на това място в центъра на София се продават както плодове и зеленчуци, така и бельо, дрехи, чорапи. От години част от сергиите стоят празни.\r\n\tСлед ремонта на ул. \"Граф Игнатиев\", който ще обхване и градината на църквата, пазарът ще е само в определен ден. Сергиите ще са по-малко и ще са от страната на сградите. Идеята е там да се продават продукти от малки ферми.\r\n\tОт общинското дружество \"Пазари Запад\" искат да продадат сергиите, тъй като няма къде да ги складират. За да ги запазят, трябва да наемат терен и охрана, което е нерентабилно. Сергиите и навесите ще се продават с начални цени между 177 и 740 лева.\r\n\tРемонтът на \"Граф Игнатиев\" трябва да започне скоро. Общината вече избра за изпълнител компанията \"Джи Пи Груп\". Тя предложи цена от 24.14 млн. лева. Договорът все още не е сключен, тъй като тече срокът за обжалване на решението за победителя. Парите за ремонта са основно от еврофондовете.\r\n\tИзпълнителят ще трябва да подмени и трамвайните релси, подземната инфраструктура, както и да ремонтира прилежащите улици - \"Шишман\", \"Солунска\" и \"Шести септември\". Ще се промени и обликът на площадите \"Славейков\" и \"Гарибалди\".\r\n\tПродавачите на книги на \"Славейков\" ще останат. Ще се промени само външният вид на сергиите, които трябва да станат по-модерни.", "date": "2018.04.03", "title": "София продава сергиите от пазара на ул. \"Граф Игнатиев\""}
{"url": "http://www.mediapool.bg/bashtata-na-ubitata-yana-krasteva-zaplashi-chetsi-sas-samorazprava-news277578.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБащата на убитата Яна Кръстева заплаши убиецът Николай Русинов – Чеци със саморазправа, която може да се разбира и като закана за убийство. Явор Кръстев обяви пред бТВ, че е крайно недоволен от 20-годишната окончателна присъда на Чеци и ще е \"принуден\" сам да раздаде правосъдие заради убийството на детето му.\r\n\t\"Правораздавателната система не взима нещата в свои ръце, ще съм принуден аз да ги взема и аз да раздам присъдата. Моят живот е на финала и мисля да го направя. Ако наистина той (Чеци) бъде пуснат, ще го намеря и ще го пратя, където му е мястото, и аз ще заема неговото място”, каза Кръстев.\r\n\tБащата изрази възмущението си от малката, по думите му, присъда и посочи, че не разбира защо съдът не признава, че Яна е убита по особено жесток начин.\r\n\t\"Защо съдът се изразява с мотив, че той е убиецът, но смъртта не е настъпила по особено жесток начин. Двама патолози дадоха показания, че агонията на детето ми е била около 20 минути”, каза Явор Кръстев и добави, че са я погребали в закован ковчег. Той попита дали, ако Яна е била дете на магистрат, присъдата е щяла да бъде същата.\r\n\tНиколай Русинов – Чеци ще излезе от затвора след по-малко от 14 години, защото вече изкара близо шест години в следствения арест. Ако работи през цялото време на наказанието си, присъдата му ще се смята за изтърпяна след около 10 години.\r\n\tВ присъдата си Върховният касационен съд прие, че убиецът е нанесъл множество наранявания на жертвата, но те нямат връзка със смъртта ѝ, а са следствие от опитите му да я обездвижи, докато осъществи полов акт. В същото време прокуратурата не е повдигнала обвинение за изнасилване, което бе подложено на критика в съдебното решение. Ако бе повдигнато обвинение за изнасилване, то наказанието за Русинов можеше да е далеч по-тежко.\r\n\tСпоред Явор Кръстев има нужда от връщане на смъртната присъда и доживотния затвор без право на замяна. \"Ние тарантулваме убийците на децата ни и затова искам, не само аз, но и другите мои колеги по съдба, изменения на НПК (има се предвид Наказателния кодекс – НК-б.р.) за връщане на смъртната присъда и доживотен затвор без замяна. Да не забравят правораздавателите, че и те имат деца. На всеки може да се случи\", каза той.\n\n\r\n\tДоживотният затвор без право на замяна все още фигурира в българското законодателство. Връщането на смъртното наказание е невъзможно, освен ако България не смята да се постави в пълна политическа изолация в Европа. Това ще означава излизане от Съвета на Европа и Европейския съюз. Единствената европейска държава, която все още допуска налагането на смъртно наказание, е Беларус. Дори в Русия е наложен мораториум върху смъртното наказание.\r\n\tБащата на Яна добави, че в Унгария е имало спад на тежките престъпления след предложението да се върне смъртното наказание при особено тежки условия. За него справедлива присъда е само \"око за око, зъб за зъб\". Явор Кръстев каза, че си \"харесва държавата\", но е разочарован от правораздавателните органи.", "date": "2018.04.03", "title": "Бащата на убитата Яна Кръстева заплаши Чеци със саморазправа"}
{"url": "http://www.mediapool.bg/ministerstvoto-na-finansite-opravda-po-niskiya-rastezh-s-iznosa-news277579.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската икономика отчете  в сравнение с очаквания – 4%, посочва Министерството на финансите в пролетната си икономическа прогноза. Според ведомството на Владислав Горанов разминаването се дължи на \"по-силно отрицателния принос на нетния износ, докато вътрешното търсене се представи по-добре от очакваното\".\r\n\tМФ не променя очакванията си за растежа на БВП тази година и прогнозата остава, че той ще достигне 3.9%. \"Частното потребление слабо ще се ускори, подкрепено от по-добреното доверие на потребителите и реалното увеличение на разполагаемия доход на домакинствата\", посочват от министерството.\r\n\tСпоред прогнозата икономическата активност слабо ще се забави до 3.8% през 2019 г. поради низходящата динамика при вътрешното търсене и ще достигне 3.7% в периода 2020–2021 г.\r\n\tВътрешното търсене ще остане водещо за растежа на БВП по линия както на потреблението, така и на инвестициите. Докато инвестиционната активност се очаква умерено да нарасне, по-ниският прираст на заетостта и реалните доходи ще се отрази в леко забавяне на растежа на частното потребление.\r\n\tОчаква се негативният ефект върху БВП по линия на нетния износ да се свие до около 0.8 процентни пункта през 2020 и 2021 г.\n\n\r\n\tИнфлацията ще се покачва до 2021 г., включително заради очакваното увеличение на международните цени на храните и суровия петрол.\r\n\tКредитирането за частния сектор ще продължи да се ускорява до 2021 г.", "date": "2018.04.03", "title": "Министерството на финансите оправда по-ниския растеж с износа"}
{"url": "http://www.mediapool.bg/kabinetat-se-otkaza-ot-sdelka-s-chez-bila-netselesaobrazna-news277580.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството вече е променило намерението си да участва в сделката за придобиване на българските активи на ЧЕЗ от компанията \"Инерком\", смята това за нецелесъобразно и вижда възможност действията му да бъдат разчетени като опит за експроприация на частни активи и опасност да бъде дадено на съд в чужда държава. Това обяви министърът на финансите Владислав Горанов във вторник пред специалната парламентарна комисия, която  на Гинка Върбакова.\r\n\tГоранов на няколко пъти изрично посочи, че думите му за отказа на държавата да участва в сделката са съгласувани с премиера Бойко Борисов, който бе поканен да участва в заседанието. Той обаче прати финансовия министър с извинението, че не можел да коментира детайли по намерението на държавата да се включи в придобиването на българските активи на ЧЕЗ, тъй като това може да се отрази върху воденото от ЧЕЗ арбитражно дело срещу България, което е заради незащитени инвестиции.\r\n\tФинансовият министър обясни, че обявеното в края на февруари от правителството намерение да вземе дял в електроразпределителната мрежа на Западна България било \"опит да се намали напрежението\", породено от избора на фирмата на Върбакова за купувач на активите на ЧЕЗ и призивите за намеса на държавата. Същият израз и вицепремиерът Томислав Дончев преди десетина дни.\r\n\t\r\n\t\"От тогава досега резервите ми се припознаха от министър-председателя и становището е, че влизането на държавата в сделката не е целесъобразно\", каза Горанов, който от самото начало бе скептичен към подобна транзакция.\n\n\r\n\tДончев и Горанов  между премиера и Гинка Върбакова, след която тя обясни в присъствието на двамата министри, че правителството е поискало, а тя се е съгласила държавата да се включи в сделката И това при условие, че от ЧЕЗ изразят съгласието си, тъй като в предварителния договор тя е поела ангажимент да не продава дългосрочно придобиваните активи.\r\n\tОт думите на Горанов във вторник стана ясно, че срокът, през който акциите на дружествата на ЧЕЗ няма да могат да се прехвърлят, е пет години.\r\n\tСмяната на курса за придобиване от правителството на дял в купуваните дружества или директно в \"Инерком\" улеснява и чехите. Представители на ЧЕЗ вече обясниха, че няма как  държавно участие в сделката заради водения арбитраж.\r\n\tСпоред чешки медии договорът между \"Инерком\" и ЧЕЗ съдържа клауза, според която бъдещият собственик е длъжен да сътрудничи с информация и изслушвания в рамките на арбитражното дело. Така оттеглянето на държавното намерение за участие в активите на ЧЕЗ спестява неудобството и за двете страни в деликатната ситуация с делото, което по неофициална информация е за около 600 млн. евро.\r\n\tГоранов каза пред депутатите, че към момента все още няма официален отговор от страна на ЧЕЗ или \"Инерком\" по заявеното устно намерение на правителството да се включи постфактум в транзакцията.\r\n\t\r\n\t\"Консолидираната позиция на правителството е, че не смятаме, че това (участие в сделката – б. а.) е начинът за защита на интересите на българските потребители\", каза финансовият министър. \"Няма необходимост държавата да участва в тази сделка. Няма да се намесваме във взаимоотношения, които са извън юрисдикцията на българското законодателство\", обяви още той.\r\n\t\"Трябва да сме внимателни с юридическата намеса и опит за влияние върху сделката. Това може да се тълкува като опит за експроприация на активи и забрана за разпореждане със собственост\", допълни Горанов. \"Ако парламентът реши, може да увеличи правомощията на Комисията за енергийно и водно регулиране (за одобрение на придобиване на над 20 процента акции от лицензирани енергийни дружества – б.а.), но смяната на правилата в движение може да доведе до претенции срещу българската държава пред чужд съд и обвинения, че България не защитава инвеститорските интереси\", посочи министърът.\r\n\t\"Въпреки обществения интерес, ние не смятаме, че това е методът за защита на интересите на българските граждани - т.е. включването на българската държава в една подобна сделка\", добави той.\r\n\t\r\n\t\"Хвърчащ лист хартия, изработен в някакъв етап от процедурата на ЧЕЗ, който не е актуален много отдавна\" - така финансовият министър определи внесения от Бойко Борисов в секретния отдел на деловодството на Народното събрание документ, според който Върбакова ще бъде финансирана от офшорки, руски банки, както и българските \"Уникредит Булбанк\", \"Първа инвестиционна банка\" и държавната Българска банка за развитие. \"Не гледам сериозно на този лист хартия\", обяви Горанов.\r\n\tНовината, че държавата се отказва да влиза в активите на ЧЕЗ, бе определена от представителя на ДПС Рамадан Аталай като \"положително послание, че няма да има намеса в изцяло частна сделка\".\r\n\tГоранов бе помолен да коментира факта, че 67 на сто от електроразпределителната мрежа на Западна България бе продадена за 270 млн. евро на ЧЕЗ през 2004 г., а за остатъчния пакет държавата получи долеч по-ниска цена през борсата. Таско Ерменков от БСП попита още как ЧЕЗ сега получава според неофициални информации 320-340 млн. евро също за 67 на сто от активите. Сумата обаче включва и два фотоволтаични парка, ИКТ.фирма и търговец на ток, така че прякото сравнение на стойностите на двете сделки не е коректно.\r\n\tФинансовият министър обясни, че сегашната цена е \"такава, каквато е предложена и е постигната\". Той коментира още, че липсата на блокираща квота в 33-те процента държавни акции е намалила цената на този дял. По думите му този процент е намалил с 20 на сто стойността на държавните пакети. Правителството обаче се решило на продажбата, тъй като тя била заложена в стратегията за приватизация, а и имало нужда от свежи пари в условията на световната финансова криза.\r\n\t\r\n\t\"Не ми е известно да са водени официални разговори от страна на ЧЕЗ с българското правителство за обратно изкупуване на акциите на компанията. ЧЕЗ като твърди, че е било отправено такова предложение, нека да го докаже с официални документи, но считам, че по-скоро това тяхно изявление е за укрепване на позициите им в създалата се ситуация\", коментира още Горанов.\r\n\tНа заседанието присъства и главният прокурор Сотир Цацаров, който трябваше да отговаря на поставени му въпроси дали в държавното обвинение има данни за преписки и досъдебни производства срещу Гинка Върбакова, съпруга й Славчо и фирмата \"Инерком\".\r\n\tЦацаров обясни, че такава информация му е била поискана от ДАНС и от президента и била изготвена още на 1 март 2018 г. въз основа на търсене в унифицираната електронна система на прокуратурата по имената на двамата и на фирмата. Установено било, че \"Инерком\" не присъства в нито една преписка на държавното обвинение, но името на Славчо Върбаков изникнало в четири досъдебни производство, а на съпругата му Гинка – в едно.\r\n\t\r\n\tВърбаков дори е бил обвиняем заедно с още седем лица, формиращи организирана престъпна група за данъчни престъпления, но през 2014 г. обвиненията срещу него били свалени, докато за останалите делото вече била внесено в специализираната прокуратура. Цацаров не можа да каже на какви основания Върбаков е бил оневинен и посочи: \"Задавате ми въпроса защо не е виновен някой, спрямо който наказателното производство е прекратено“.\r\n\tОстаналите четири досъдебни производства, в които изникват имената на Славчо и Гинка Върбакова, продължават и са свързани с безстопанственост, данъчни престъпление и измами, извършвани от мениджмънта на фирмата \"Хипо Алпе Адриа Лизинг\" по предоставени финансови лизинги. В едната преписка Върбаков присъства като управител на фирмата \"Макс инвест\", на която \"Хипо Алпе Адрия Лизинг\" била дала правомощия да предоставя финансови лизинги и тя злоупотребила с доверието. В друго производство, в което фигурира Върбаков, лизингодателят бил ощетен с 807 хил. лв., а в третото били сключени неизгодни договори за над 11 млн. лв.\r\n\t\r\n\tИмето на Гинка Върбакова пък изниква в схемите на мениджмънта на \"Хипо Алпе Адриа Лизинг\" покрай предоставен й автомобил Ферари.\r\n\tПредседателят на анкетната комисия Жельо Бойчев от БСП поиска писмено да бъдат предоставени тези данни, както и прокуратурата да даде информация за воденото от нея досъбедно производство срещу самата ЧЕЗ през 2013 г.\r\n\tКрум Зарков, също от БСП, пък попита главния прокурор дали има информация за Николай Молчан, чието име се появи като участник в преговорите между ЧЕЗ и \"Инерком\" и който е бил обвинен за убийство в България, но после оневинен. Цацаров каза, че сега чува неговото име, макар в последната седмица да имаше редица публикации, посветени на Молчан.\r\n\tСлед искане на Бойчев, Цацаров обеща, ако в прокуратурата бъде отправено официално питане по надлежния ред, да се извърши проверка и за разследвания срещу свързани с Върбакови лица и фирми.\r\n\tПредседателят на Комисията за енергийно и водно регулиране Иван Иванов даде обяснения на комисията за водените от регулатора процедури за отнемане на лицензите на ЧЕЗ. Те са общо три, две от тях са прекратени, а третата трябва да бъде спряна да края на 2018 г. Иванов обясни близо четиригодишното забавяне с големия обем документация, която е трябвало да бъде преведена по третия случай. Тогава процедурата е била и срещу трите енергийни компании заради това, че са си прихванали дължими от НЕК пари от своите плащания към държавната компания. Първо бил разгледан случаят на ЕВН и процедурата е спряна в средата на 2017 г., после бил редът на \"Енерго-Про\", където нещата са приключили в края на 2017 г., и сега е редът на ЧЕЗ, обясни Иванов.", "date": "2018.04.03", "title": "Кабинетът се отказа от сделка с ЧЕЗ, била нецелесъобразна"}
{"url": "http://www.mediapool.bg/polovinata-hora-mozhe-da-izgubyat-invalidnite-si-pensii-pri-preosvidetelstvane-news277581.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоловината от хората, които сега получават инвалидна пенсия, може да я изгубят при последващо преосвидетелстване, ако бъдат приети предлагани от Министерството на здравеопазването пормени в наредбата за медицинската експертиза. Промените са  и според ведомството с тях се премахва различният подход при оценяването на заболявания от един и същ клас и ще се ограничат максимално проявите на субективизъм.\r\n\tСпоред работещи в ТЕЛК лекари и хора с увреждания обаче промяната цели да ореже броя на хората, получаващи инвалидни пенсии.\r\n\t, обясни пред Mediapool д-р Боряна Холевич, председател на Сдружението на лекарите от ТЕЛК в София.\r\n\tОсновното заболяване според наредбата е това, което носи най-висок процент инвалидност.\r\n\t\n\n\r\n\t, обясни Холевч.\r\n\tВ момента хората с решения на ТЕЛК минават на преосвидетелстване от една до три години и при последващо преосвидетелстване половината вероятно ще получат по-ниски проценти по новите правила.\r\n\t, обясни Холевич.\r\n\t, даде друг пример Холевич.\r\n\t\r\n\tПредлаганите от здравното министерство промени предвиждат и премахване на съществуващите диапазони за оценка на трайно намалената работоспособност и се фиксира един процент, който ще бъде поставян на хора с еднакви диагнози.\r\n\tВ примера с шизофренията, даден от Холевич, документът на МЗ предвижда, че 60% намалена работоспособност получават само хора със съхранени социални умения, които могат сами да се грижат за себе си, имат възпитано поведение и добър външен вид и могат да се справят с определен тип работа. Хората с тази диагноза, които са със значителни затруднения в социалната адаптация или с тежки отклонения ще получават между 80% и 100%.\r\n\tЗа хората с инсулинозависим захарен диабет са предвидени между 60% и 80% намалена работоспобност в зависимост от броя на усложненията.\r\n\tПри злокачествените заболявания както и досега ще се дават между 70% и 100% намалена работоспособност и в последствие след петата година без рецидив – 50%.\r\n\tСпоред Холевич не е подходящо да се фиксира един процент за едно и също заболяване вместо да се работи както досега с диапазони, тъй като заболяванията протичат по различен начин при различните хора и то именно в зависимост от придружаващите заболявания.\r\n\t, посочи тя.\r\n\t\r\n\tПо данни на НОИ около 500 000 души получават основна инвалидна пенсия и още около 400 000 души втора инвалидна пенсия, най-често социална, като разходите за тях са около 1.7 млрд. лева годишно. В момента на дневен ред освен промените на здравното министерство е и  за реформа в експертизата на работоспособността, която най-общо предвижда занапред медицинската експертиза да не води автоматично до социални придобивки като инвалидни пенсии и др., а допълнително да се оценява каква подкрепа да получи човек според това дали може да работи или не.\r\n\tТя обаче търпи критики от лекари от ТЕЛК и хора с увреждания, които смятат, че с нея се орязват права и се усложнява пътят на пациента, който вече ще минава през две комисии вместо през една. За 11 април е насрочен национален протест на хората с увреждания на площад “Независимост“ в София.\r\n\tСпоред Холевич цялата концепция за реформа в експертизата на работоспособността цели приравняване на броя на хората с ивалидни пенсии механично към възможностите на НОИ и нищо повече.\r\n\t, посочи тя\r\n\t\r\n\tС промените на здравното министерство се премахва ограничаващото изискване лекарите от ТЕЛК да са на пълен работен ден, като същевременно се дава възможност да се определят лекари – резервни членове. По този начин на ръководителите на лечебни заведения, към които са разкрити ТЕЛК, се осигурява свобода за избор на специалисти, с които да сключат договор за осъществяване на медицинската експертиза. Това ще гарантира гъвкавост в работата на комисията и ще даде възможност да се разкрият нови ТЕЛК, включително и към лечебните заведения в по-малките градове. Чрез измененията ще се осигури по-голяма достъпност на лицата, подлежащи на освидетелстване, както и ще се съкратят сроковете за получаване на експертно решение.\r\n\tС промените отпада изискването лекарите от ТЕЛК да работят на трудов договор. Това ще даде възможност да се привлекат повече специалисти в състава на ТЕЛК. Тази промяна е в съответствие с измененията в Закона за здравето, според които лекарите в ТЕЛК могат да упражняват своята лекарска професия извън дейността си в комисията. Регламентират се и условията, при които лекар не може да участва при извършване на медицинска експертиза.\r\n\tПо този начин се осигурява механизъм за предотвратяване на конфликти на интереси и евентуални корупционни практики.\r\n\tС промените се дава възможността комисията да се произнася предимно въз основа на предоставена медицинска документация и само при необходимост да се осъществява клиничен преглед или да се назначават допълнителни изследвания и консултации със специалисти. По този начин, в случаите когато медицинската документация е напълно достатъчна за произнасяне на ТЕЛК, ще се намали прякото ангажиране на хората, свързано с разход на средства и време, и отсъствие от работа.", "date": "2018.04.03", "title": "Половината хора може да изгубят инвалидните си пенсии при преосвидетелстване"}
{"url": "http://www.mediapool.bg/tri-balgarski-piesi-sa-nominirani-za-askeer-za-dramaturgiya-news277582.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри пиеси са номинирани за тазгодишната награда ″Аскеер″ за съвременна българска драматургия. Това са  от Йоана Мирчева,  от Неда Соколовска и \"Цветът на дълбоките води\" от Оля Стоянова, съобщиха организаторите от театър \"Българска армия\" на пресконференция във вторник.\r\n\tЗа наградата се състезават пиеси, поставени за пръв път между 1 април 2017 г. и 31 март 2018 г. И през изминалата година тенденцията театрите да залагат на български автори се запазва - броят на премиерните спектакли е 18, като 10 от тях са осъществени в столицата и 8 из страната.\r\n\tЖурито, отсяло номинираните пиеси, е в постоянен състав от 20 души, сред които писатели, философи и театрали като Георги Господинов, Ивайло Знеполски, Иван Добчев, Елин Рахнев.\r\n\tИзбраните пиеси са постановки на театъра на Нов български университет (\"Изход\", под режисурата на Гергана Димитрова), театър \"София\" (\"Закачане\", Неда Соколовска) и Народния театър (\"Цветът на дълбоките води\", режисиран от Бойка Велкова).\r\n\tТрите текста ще се появят в годишника на \"Аскеер\" за нова българска драматургия, който излиза в деня на церемонията. По традиция номинациите за текст се обявяват преди други категории. Двадесет и осмите награди за постижения в театралното изкуство \"Аскеер\" ще бъдат връчени на 24 май.\r\n\tТова е 28-то издание на националните награди за постижения в театралното изкуство \"Аскеер\".", "date": "2018.04.03", "title": "Три български пиеси са номинирани за ″Аскеер″ за драматургия"}
{"url": "http://www.mediapool.bg/ds-v-nrb-marzeliva-glupava-s-miris-na-pot-i-vkisnalo-news277583.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлабо образовани, но с огромно самочувствие. Нечистоплътни и в прекия, и в преносния смисъл, но затова пък в опиянение повтарящи тъпизма на Дзержински за „чистите ръце“ на чекиста. Мързеливи бюрократи, които дори от бюрокрация не разбираха. Патриоти, които се кълняха само в „братския Съветски Съюз“. Бездарници, които имаха един-единствен талант: да лъжат без да им мигне окото. Авантаджии, искрено убедени, че всичко им е позволено. Такива бяха хората от Държавна сигурност на НРБ, които съм срещал през 1970-те и 1980-те години. Може да е имало и други, но не вярвам.\r\n\tЗакономерно ще попитате къде съм ги срещал. В малка София от онова време просто беше невъзможно да не ги срещнеш. Сред състудентите ми в университета имаше поне неколцина, един дори пищов носеше. В общия случай – тройкаджии, които компенсираха тежката си посредственост с намеци за „тихия фронт“, с интриги и заплахи. По-късно, в смехотворните, затворени общности на т. нар. „художествено-творческа интелигенция“ служителите на ДС бяха задължителен и неизбежен елемент от интериора. „Ченгето на преводачите“, „ченгето на журналистите“ или „ченгето на художниците“ – всички те се подвизаваха уж под прикритие край масите в съответните творчески клубове, чиято атмосфера тежеше като олово от тютюневия дим, алкохолните изпарения и многозначителните разговори за смисъла на живота и изкуството.\r\n\tВ пристъп на пиянска дружелюбност те можеха да ти обещаят „контрактация“ (тоест пари от пропагандните фондове на ДС) за картина, роман или статия, но „махмурлукът“ им (а най-вече параноята и необходимостта да симулират дейност) често пъти се материализираха в груби цензорски действия. А при особено лош късмет съответното ченге можеше да съсипе цялата ти кариера и да ти развали семейството. Просто ей така, защото не му харесва „мутрата ти“, защото е хвърлило око на жена ти или от обикновено престараване. Честно казано, срам ме e, гнус ме е дори, че съм бил физически близо до тези хора, но това не променя нещата. Не променя, уви, и биографичните катастрофи на неколцина мои роднини, познати и приятели, горко изпатили си не само заради своето свободомислие, но и заради съвсем странични неща като сексуална ориентация, „лош произход“ или извънбрачни връзки.\r\n\t\r\n\tМногобройни филми (като получилият „Оскар“ „Животът на другите“) сетивно припомнят образа, миризмата и вкуса на онази ДС (или Щази). Прашно, с мирис на паркетин, пот и вкиснало, с фалшиви ламперии и фалшиви лозунги, със сиви костюми и сиви вратовръзки, с многозначителен червен телефон върху талашитеното бюро, с един непрозрачен и мъртъв властови език, с натрапчивото внушение, че ти с нещо си крив и с нещо си им длъжен… Усещане за тежка безотрадност и безсмисленост.\n\n\r\n\tДа не говорим за практическите резултати, сътворени от тези хиляди чиновници. При това слухтенето за политически вицове и мръснички тайни, което само доразлагаше обществената тъкан на онези общества, беше само най-видимата, гадна част от айсберга. Ами обвеяните в ореол на героизъм „разведчици“ ала Емил Боев? Те какви резултати постигнаха? Някой да се сеща поне за една – хайде, не смислена, но да речем успешна операция на разузнаването на НРБ? Как да се сетиш, като такава няма. Седяха в Мюнхен или в Лондон, изрязваха с ножички за нокти новини от вестниците, които после преразказваха в строго секретните си доклади до Центъра. Вярно, когато т.нар. „социализъм“ вече видимо започна да гние и замириса на капитализъм, разведчиците успяха да откраднат някоя и друга западна технология и да поизнесат малко пари към банките на класовия враг. Но това беше всичко.\r\n\t\r\n\tПокрай досието на Юлия Кръстева, покрай Скрипал, покрай чекиста в Кремъл и нелепата ескалация на международното напрежение, покрай бившите служители на ДС, които отново изпълзяха по медиите, за да обясняват със сонорна задушевност как нещата не са толкова прости – покрай всичко това задължително трябва да си припомним какви точно бяха и са „нещата“. А те бяха и са глупави, нечистоплътни и безсмислени. Всичко друго е лъжа и анемичен опит за пренаписване на някоя и друга биография и на безотрадната история на т.нар. „социализъм“.", "date": "2018.04.03", "title": "ДС в НРБ: мързелива, глупава, с мирис на пот и вкиснало"}
{"url": "http://www.mediapool.bg/lidl-shte-dvizhi-onlain-targoviyata-si-ot-bulgaria-news277584.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската верига за бързообортни стоки \"Лидл\" е избрала България за откриването на своя нов високотехнологичен ИТ център за развойна дейност.\r\n\tНовата структура носи името Lidl Digital и ще разработва ключови проекти, свързани с онлайн търговията на всички магазини на компанията в различните държави, се казва в съобщение на българския офис на \"Лидл\".\r\n\tLidl Digital е базиран в София, като в него вече работят 25 висококвалифицирани ИТ специалисти. Предстои да бъдат наети още близо 100 души, които да станат част от екипа.\r\n\tНаред с Германия, Испания и Румъния, България е следващата страна, в която се отваря ИT Център за развойна дейност Lidl Digital.\r\n\t\"Изключително признание и повод за гордост за нас е фактът, че такъв център се открива и в България. Това е доказателство за успешното и устойчиво развитие на нашия бизнес и огромното доверие, което ни се гласува за управлението на толкова важни за \"Лидл\" проекти\", коментира Милена Драгийска, главен изпълнителен директор на \"Лидл България\".\r\n\t\"Лидл\" избира България за своя нов ИТ център за развойна дейност след надпревара между няколко европейски държави. Успешното присъствие на \"Лидл България\" в региона, както и утвърдения имидж на България като страна с висококвалифицирани ИТ специалисти и динамичното развитие на ИТ сектора у нас са сред причините, натежали в полза на избора на страната ни за откриването на новото ИТ звено, е посочено в съобщението.\r\n\tС откриването на новия център българският офис на \"Лидл\" затвърждава едно от основните си предимства като работодател – възможности за кариера от области като продажби и логистика до ключови ИТ решения на високо ниво.\r\n\tГерманската \"Лидл\" е лидер в бизнеса с търговия на хранителни стоки в Европа и четвъртата най-голяма верига магазини в света в ритейл сектора. Веригата е част е от немската \"Шварц груп\" (Schwarz-Gruppe). В България компанията започва дейността си през 2010 г. Днес вече има 87 магазина в 46 града в страната, два логистични центъра и над 2300 служители.", "date": "2018.04.03", "title": "\"Лидл\" ще движи онлайн търговията си от България"}
{"url": "http://www.mediapool.bg/25-ot-3-miliona-raboteshti-balgari-vzimat-pod-1000-lv-news277585.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 2.5 милиона от 3 милиона българи, които работят или получават доходи от наеми или инвестиции, взимат официално под 1000 лв. на месец.\r\n\tНай-много работещи българи получават заплата или друг вид доход, който се облага с личен данък (например наем, хонорар, консултантско възнаграждение), между 250 лв. и 600 лв. месечно.\r\n\tТова сочат данни на Националната агенция за приходите за декларираната данъчна основа върху доходите от 2016 г. Информацията е предоставена от финансовия министър Владислав Горанов в отговор на парламентарен въпрос на депутата от левицата Лало Кирилов.\r\n\tСпоред Националния статистически институт средната работна заплата през 2016 г. е била 948 лв., а според КНСБ необходимите средства за издръжката на живота на един човек у нас през последното тримесечие на 2016 г. е била 562 лв. на месец.\r\n\tСпоред данните на НАП най-многобройна е подоходната група с годишна данъчна основа между 3000 лв. и 7200 лв., което прави  Такъв доход са обявили пред данъчните 1 131 584 българи. Тази група от хора остава почти постоянна като брой през последните пет години за разлика от по-нискодоходните групи, които намаляват, и високодоходните, които се увеличават. През 2012 г. българите с подобен доход са били 1 127 556 души.\r\n\tДругата най-многобройна социална група е с облагаем доход  Такъв през 2016 г. са декларирали в НАП 709 232 души. Преди пет години в тази група са влизали с над 200 000 души повече.\r\n\tБлизо 570 000 души през 2016 г. са получавали \r\n\tОбщо хората с брутен доход  в България през 2016 г. са били приблизително 2.5 милиона от общо 3.08 милиона българи, които работят или получават доходи от наеми или инвестиции.\r\n\tОколо 540 000 души са българите в четирите по-високодоходни групи. От тях най-много – 375 701 души, попадат в категорията с доход  Тази група е нараснала с 50% за последните пет години, доколкото през 2012 г. подобен доход са получавали 250 000 души.\r\n\tПо-богатите също се увеличават с бързи темпове. През 2016 г. близо 60 000 души са получавали  което е с 50% повече в сравнение с 2012 г.\r\n\tДоход  са обявили 70 267 души, а  взимат 33 339 души, което е увеличение с 65% за пет години.", "date": "2018.04.03", "title": "2.5 от 3 милиона работещи българи взимат под 1000 лв."}
{"url": "http://www.mediapool.bg/zadava-se-tretoto-izdanie-na-festivala-master-of-art-news277586.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФилми за Чарли Чаплин, Мария Калас, Екзюпери са в програмата на задаващия се от 12 до 20 април кинофестивал Master of Art, съобщи във вторник инициаторът и основен двигател на фестивала Найо Тицин.\r\n\t“Master of Art” (MofA) е първият на Балканите международен филмов фестивал за документални филми, посветени на изкуството. Тази година фестивалът ще представи най-добрите документални филми, продуцирани и имали премиера по света след 1.1.2016 г. в областта на aрхитектурата и дизайна, арт инсталации, съвременно и протестно изкуство, изобразителнo изкуствo и фотография, музика и танц, литература, театър и кино, кулинарно изкуство, видео арт и арт реклами, изкуство за деца и изкуство във видеоигрите.\r\n\tКакто винаги, фестивалът се стреми да приобщи максимално българската публика към съвременните световни тенденции в тези сфери и да й предостави алтернатива на масовата култура.\r\n\tФестивалът се фокусира и върху подрастващото поколение - млади таланти от училищата и академиите по изкуства, за създаване на нови възможности за тяхното пълноценно изграждане и стимулиране на творческите им изяви.\r\n\tТретото издание на фестивала ще се проведе едновременно в 5 киносалона в София – Кино Люмиер Лидл, Кино Одеон, Евро Синема, кино G8 и Дом на Киното.\n\n\r\n\t“Master of Art” се организира от продуцентска компания СПОТЛАЙТ, Националния дворец на културата и Фондация “Master of Art”.\r\n\tВ афиша на фестивала е филмът \"Чаплин на остров Бали\", набеден в интернет за порнографски. През 1932 г. Чарли Чаплин е депресиран от навлизането на звуковото кино и \"забягва\" на остров Бали. Там снима местните хора, които поради климатичните особености танцуват голи. Заради неуместните коментари по повод на трейлъра блокираха страницата ни във Фейсбук, разказа във вторник Найо Тицин.\r\n\tСлед подробни обяснения и гледане на филма от \"факторите\" страницата е отблокирана. В продукцията са включени неизвестни доскоро кадри на самия Чаплин, открити преди няколко години.\r\n\tИзцяло върху думи на Мария Калас е изграден и филмът за оперната прима - \"Мария и Калас\" - от нейни интервюта, писма, дневници, каза Тицин. За него общото между двете заглавия е констатацията, че славата не прави хората щастливи - зад външния блясък и знаменитостите са хора със своите терзания и драми.\r\n\tПрепратка към българското европредседателство е изборът на заглавието за откриването на 12 април от 20.00 ч. в кино \"Люмиер\" - \"Да танцуваш Бетовен\". Филмът проследява деветмесечната подготовка на спектакъла на Морис Бежар по Деветата симфония на Бетовен, представен в Токио с Израелската филхармония под диригентството на Зубин Мета.\r\n\tМежду акцентите в програмата е и филмът преди официалното откриване, посветен на Екзюпери - от него някак на подсъзнателно ниво разбираме какво е довело автора до написването на \"Малкият принц\".\r\n\tАбонамент на цената на 4 билета дава право на всички прожекции в кино \"Люмиер\", \"Одеон\" и Дома на киното, носи и \"бонус\" - луксозния каталог за Master of Art.\r\n\tФестивалът ще гостува и в Пловдив и Варна.", "date": "2018.04.03", "title": "Задава се третото издание на фестивала Master of Art"}
{"url": "http://www.mediapool.bg/chastnite-ohraniteli-mozhe-da-se-okazhat-izvan-zakona-news277587.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСдруженията на частните охранителни фирми предупредиха, че целият бизнес може да блокира и да се окаже в нелегалност заради новия Закон за частната охранителна дейност и проектите на наредби към него.\r\n\tЕдна от причините е въвеждането на изисквания за минимален образователен ценз и професионална квалификация на служителите в сектора. За ръководител в частна охранителна фирма ще е нужно най-малко средно образование, а за редови служител – основно.\r\n\t\"Това ще доведе до блокиране на дейността ни поради липса на кадри за предоставяне на услугата. Необходим е значително по-голям адаптивен период и ясно диференциране на нивата на професионално обучение на служителите ни\", се казва в позицията на сектора. Законът влезе в сила на 31 март.\r\n\tКомпаниите са против забрана за наемане на подизпълнители, което ги \"лишава от правото на свободно договаряне и свободна стопанска инициатива\".\r\n\t\"В България няма нито една охранителна фирма, която да може да изпълни без подизпълнители голям корпоративен договор (например охрана на банкова институция). Ако целта на закона е да се създаде такава компания, която да изпълнява услугите на територията на цялата страна, то той се явява дискриминационен и лобистки по своята същност\", се казва в позицията.\n\n\r\n\tЧастните охранителни фирми отново възразяват срещу властта, дадена на МВР, да осъществява проверка и контрол върху тяхната дейността. Компаниите смятат, че министерството получава множество задължения, които не може да изпълнява заради липса на капацитет.\r\n\t\"Това ще доведе до огромен субективизъм и неефективен контрол, а от друга страна – до възможност за рестрикции и злоупотреба със служебно положение и корупционни практики\", се казва в писмото.\r\n\tБраншовите организации се обявяват и срещу създаването на възможност за бюджетните организации, болниците и учебните заведения да си правят звена за самоохрана.\r\n\t\"Това представлява нерегламентирана и неправомерна държавна помощ, което създава предпоставки за висок риск за гражданите и публичното имущество, непрофесионално изпълнение на услугата, липса на прозрачност относно усвояване на бюджетни средства, отнемане на пазарна ниша от сектора\", смятат частните охранители.\r\n\tТе са недоволни и от публикуваните за обсъждане наредби към закона, които въвеждат допълнителни изисквания към фирмите. Едно от тези изисквания са задължителните нотариални заверки на договорите за охрана. Според компаниите това ще доведе до хаос, защото законът не изисква подобно нещо. Частните охранители предупреждават, че като цяло наредбите увеличават неимоверно броя на обработваните от тях документите за нуждите на МВР, което ще ги контролира.\r\n\t\"Вместо да улеснят бизнеса в изпълнението на законовите му задължения наредбите в този им вид ще доведат до блокиране, тероризиране на бизнеса, административен хаос и корупционна среда\", се казва в позицията на сектора.\r\n\tНа 12 март президентът Румен Радев и главният прокурор Сотир Цацаров атакуваха Законаза частната охранителна дейност пред Конституционния съд, но със съвсем различни съображения. Причината бе, че законът създаде възможност кметове на общини да сключват договори с частни фирми за охрана на цели населени места. Според Цацаров е недопустимо да се прехвърлят на търговци изрични правомощия на държавата. Румен Радев нарича поправките в закона \"абдикация\" от грижата за сигурността на хората.\r\n\tСпоред главния прокурор законът нарушава конституционно предвидената компетентност на Министерския съвет за осигуряване на обществения ред. Цацаров посочва, че законът позволява \"неограничено въздействие от страна на частни охранители върху живота в населените места\".\r\n\tВ мотивите си президентът Румен Радев посочва, че общественият ред е ценност, която крепи целостта на обществото, а опазването му трябва да почива на закона.\r\n\t\"Държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии\", смята държавният глава. Той допълва, че осигуряването на обществения ред е част от вътрешната политика на страната.", "date": "2018.04.03", "title": "Частните охранители може да се окажат извън закона"}
{"url": "http://www.mediapool.bg/v-turskiya-doklad-za-bulgartabak-nyamalo-danni-za-prestaplenie-news277563.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата не е открила данни за престъпление в доклада на , сочещ тютюневия холдинг \"Булгартабак\" за основен източник на контрабандни цигари в южната ни съседка.\r\n\tТова стана ясно от думите на главния прокурор Сотир Цацаров, който участва във вторник в заседания на временната комисия, проучваща сделката за ЧЕЗ.\r\n\tКакто е известно, държавното обвинение започна мащабна проверка по констатциите на турската служба в края на м.г., след като в продължение на повече от месец отказваше да се самосезира с обяснението, че докладът не е бил пратен на главния прокурор \"по възможните официални канали\".\r\n\t\"Турската страна ни уведомява, че по отношение на този доклад и констатираните действия на контрабанда на цигари тези действия на контрабанда на цигари касаят цигари със съответни марки, без в тях да се твърди, че производител на тези марки е \"Булгартабак\" или че те са резултат на нелегално производство\", обясни във вторник Цацаров, уточнявайки, че наблюдаващият проверката обвинител е отказал да образува разследване.\r\n\tПо думите му по случая са изискани данни от \"Гранична полиция\", Агенция \"Митници\" и всички останали институции, имащи отношение с борбата с контрабандата и производството на цигари.\n\n\r\n\t\"Едновременно с това центърът на всичко това бе доклад, който бе представен и изпратен на вниманието на главния прокурор от министъра на вътрешните работи и който доклад бе създаден от турски служби, които са част от турското министерство на вътрешните работи. Чрез ДАНС в рамките на проверката, тъй като това е пътят, по който ние може да добием информация от съответните партньори – турските служби, бе изискана информация от наблюдаващия прокурор от СГП по отношение на това какво е естеството на въпросния доклад, кой е създал този доклад, какви са целите на доклада и най-важното за какво е използван този доклад. Под това имам предвид дали той е послужил за основа за съответни разследвания в Република Турция\", продължи Цацаров.\r\n\tГлавният прокурор подчерта, че от получения от \"съответното поделение на турското министерство на вътрешните работи\" отговор ставало ясно, че докладът на КОМ \"има аналитичен характер и е предназначен за целите на превенция на контрабандата\".\r\n\t\"Най-важното, което ни уведомява турската страна е, че въз основа на доклада в Република Турция не са предприети каквито и да е производства. Т.е. там няма каквито и да е било действия по разследване и наказателно преследване\", обобщи Цацаров.\r\n\tТова е бил и един от основните аргументи на наблюдаващия прокурор да откаже да образува досъдебно производство във връзка с констатциите в доклада. \"На практика няма данни за престъпление\", заключи накрая главният прокурор, давайки да разбере, че темата окончателно е затворена.", "date": "2018.04.03", "title": "В турския доклад за \"Булгартабак\" нямало данни за престъпление"}
{"url": "http://www.mediapool.bg/litva-razchita-sasht-da-zasilyat-voennoto-si-prisastvie-v-baltiyskite-strani-news277588.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛитва би желала да се засили американското военно присъствие в балтийските страни. Този въпрос ще е сред темите, по които президентите на трите балтийски държави ще преговарят с американския си колега Доналд Тръмп, заяви президентът на Литва Далия Грибаускайте, цитирана от ТАСС.\r\n\t \r\n\t\"В общата декларация, която ще подпишем във Вашингтон, ще бъдат отново потвърдени безусловните ангажименти в сферата на колективната сигурност и се надявам да бъде предвидено и занапред разполагане на американски подразделения в балтийските страни\", каза тя пред литовското национално радио.\r\n\t \r\n\tГрибаускайте вижда в това и средство за възпиране, и гаранция, че при извънредна ситуация \"ще може да разчитаме и на двустранна пряка помощ не само чрез структурите на НАТО\".\r\n\t \r\n\tПо думите й балтийските страни ще търсят във Вашингтон възможности за подсигуряване на регионалната противовъздушна отбрана, по-специално чрез зенитни ракетни комплекси \"Пейтриът\" и \"подводници около Литва\".\r\n\t \r\n\tСпоред Литва патрулирането във въздушното пространство на нея и другите две балтийски републики от военни самолети от други страни от НАТО, разположени в местни авиобази на ротационен принцип, вече е недостатъчно и трябва да бъде изградена регионална система за ПВО. Литва иска освен това на нейна територия постоянно да се намират американски подразделения на ротационна основа.\r\n\t \n\n\r\n\tТрите балтийски републики нямат собствени военновъздушни сили.", "date": "2018.04.03", "title": "Литва разчита САЩ да засилят военното си присъствие в балтийските страни"}
{"url": "http://www.mediapool.bg/mogat-li-vragove-da-sabotirat-podvodnite-kabeli-koito-svarzvat-sveta-news277589.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски кораби дебнат около подводни комуникацонни кабели, притеснявайки САЩ и съюзниците им, че Кремъл може да пренесе информационната война до нови дълбини.\r\n\t \r\n\tЗаинтересована ли е Москва от прекъсване или източване на информация от кабелите? Иска ли тя Западът да се притеснява, че би го сторила? Има ли по-невинно обяснение? Не е изненада, че Русия не казва.\r\n\t \r\n\tКаквито и обаче да са намеренията на Москва, американски и западни официални лица са все по-разтревожени от интереса на съперника им към 400-те фиброоптични кабели, които пренасят по-голямата част от обажданията, електронните писма и съобщения по света, а също така и всекидневни финансови трансакции на стойност 10 трилиона долара.\r\n\t \r\n\t\"Забелязахме активност в руския флот и в частност активност на подводниците, каквато не сме виждали от 80-те години\" на миналия век, каза в Конгреса този месец генерал Къртис Скапароти, командващ американските въоръжени сили в Европа.\r\n\t \r\n\tБез подводни кабели, една банка в азиатска страна не би могла да изпрати пари до Саудитска Арабия, за да плати за петрол. Американските военачалници трудно биха комуникирали с войските, сражаващи се с екстремисти в Афганистан и Близкия Изток. Студент в Европа не би могъл да се свърже по Скайп с родителите си в Съединените щати.\r\n\t \n\n\r\n\tЦялата тази информация се пренася през малки стъклени влакна, затворени в подводни кабели, които в някои случаи имат малко по-голям диаметър от този на градински маркуч.\r\n\t \r\n\tОбщо 620 000 мили (близо 997 800 километра) фиброоптични кабели минават под морската повърхност - достатъчно да обиколят целия свят близо 25 пъти.\r\n\t \r\n\tПовечето линии са собственост на частни телекомуникационни компании, включително гиганти като Гугъл и Майкрософт. Местонахожденията им лесно се определят на публично достъпни карти - там има вълнообразни линии, приличащи на спагети. Докато прерязването на един кабел може да има ограничено въздействие, прекъсването на няколко едновременно или в геостратегически региони би могло да спре огромен трафик на комуникационни данни.\r\n\t \r\n\tРуснаците \"си пишат домашното и в случай на криза или конфликт с тях, могат да ни причинят отвратителни неща,\" каза Майкъл Кофман, военен експерт по Русия от изследователската организация с нестопанска цел Си Ен Ей Корп.\r\n\t \r\n\tНе бойните кораби и подводници на Москва притесняват представителите на НАТО и САЩ, а руското Главно управление за дълбоководни изследвания, чиито специализирани надводни кораби, подводници, подводни дронове и миниподводници осъществяват разузнаване, подводно спасяване и други дейности.\r\n\t \r\n\tЕдин от корабите на управлението е \"Янтар\". Той е непретенциозен на вид, дълъг 350 фута /106,68 метра/ океанографски плавателен съд с екипаж от около 60 души - за последно той беше до бреговете на Южна Америка, помагайки на Аржентина в търсенето на изгубена подводница.\r\n\t \r\n\t\"Парламентская газета\", изданието на руския парламент, заяви през октомври, че \"Янтар\" има оборудване, \"предназначено за дълбоководно проследяване\" и \"свързване с топ секретни комуникационни кабели.\" Вестникът написа, че през септември 2015 г. \"Янтар\" е бил до Кингс Бей, Джорджия, където се намира американска база за подводници, \"събирайки информация за оборудването на американските подводници, включително за подводни сензори и за унифицираната (американска военна) информационна мрежа.\" Руският държавен телевизионен канал \"Россия\", заяви, че \"Янтар\" може не само да се свързва с тайните кабели, но би могъл и да ги прекъсне и \"да заглуши подводните сензори чрез специална система.\"\r\n\t\r\n\tРуското министерство на отбраната не отговори на запитването за коментар.\r\n\t \r\n\tНяма солидно доказателство, че корабът е замесен в престъпна дейност, каза Стефан Уоткинс, консултант в Канада по сигурността на информационните технологии, който следи кораба. Той обаче се чуди какво прави корабът, когато спира до жизненоважни кабели или когато проследяващото му устройство, част от Автоматичната система за идентификация, не е включено.\r\n\t \r\n\tЗа екипажа на \"Янтар\" той казва: \"Не мисля, че това са хората, които осъществяват какъвто и да било саботаж. Мисля, че те подготвят почвата за бъдещи операции.\"\r\n\t \r\n\tЧленове на Конгреса също се чудят.\r\n\t \r\n\tДжо Кортни от Камарата на представителите, демократ от щата Кънектикът и член на подкомисията по военноморските дела, каза за руснаците: \"Самият факт, че те очевидно проследяват кабелите и дебнат около тях, показва, че те правят нещо.\"\r\n\t \r\n\tСенаторът демократ Гари Питърс от Мичиган, член на комитета на горната камара на Конгреса за въоръжените сили, заяви, че целта на Москва, изглежда, е \"да наруши нормалните канали на комуникация и да създаде обстановка на дезинформация и недоверие.\"\r\n\t \r\n\tДействия на \"Янтар\" са предизвиквали неодобрение и преди. На 16 октомври 2016 г. сирийска телекомуникационна компания инициира спешен ремонт на кабел в Средиземно море, който доставя интернет връзка на няколко държави, включително Сирия, Либия и Ливан. \"Янтар\" пристига в района в деня преди началото на 4-дневния ремонт и си тръгва два дни преди неговия край. Не се знае какво е правил корабът, докато е бил там.\r\n\t \r\n\tУоткинс разказа и друг епизод от 5 ноември 2016 г., когато в Иран има прекъсвания по трасето на подводен кабел, свързващ страните от района на Персийския залив. Часове по-късно \"Янтар\" напуска Оман и се запътва към район на около 60 мили западно от иранското пристанище Бушер, където кабелът минава по суша. Връзката се възстановява само часове преди \"Янтар\" да пристигне на 9 ноември. Той остава неподвижен на място още няколко дни.\r\n\t \r\n\tПодводни кабели са били мишени и преди.\r\n\t \r\n\tВ началото на Първата световна война Великобритания прекъсва няколко германски подводни кабела за комуникация и използва информация от пренасочения трафик за разузнавателни цели. По време на Студената война флотът на САЩ изпраща американски водолази дълбоко в Охотско море, до руския бряг, да инсталират записващо съветските съобщения устройство, надявайки се да научи повече за подводния ядрен капацитет на Съветския съюз.\r\n\t \r\n\tПо-наскоро британските и американските разузнавателни служби са прехващали данни от фиброоптични кабели, съгласно документи, оповестени от Едуард Сноудън, бивш служител на Агенцията за национална сигурност.\r\n\t \r\n\tПрез 2007 г. виетнамските власти конфискуваха кораби, пренасящи дълъг мили фиброоптичен кабел, който крадци са взели от морето за лично облагодетелстване. Кражбата доведе до спирания на информационния трафик за няколко месеца. А през 2013 г. египетските власти арестуваха близо до Александрия трима леководолази, опитали се да прекъснат кабел, стигащ от Франция до Сингапур. Пет години по-късно остават въпросите за атаката срещу кабел, пренасящ около една трета от целия интернет трафик между Египет и Европа.\r\n\t \r\n\tВъпреки сравнително малкото публично известни инциденти на саботаж, повечето прекъсвания са случайни.\r\n\t \r\n\tОколо двеста спирания на трафика, свързани с повреда на кабели, стават всяка година. Повечето се случват, когато котви на кораби скъсат кабели или оборудване за търговски риболов ги повреди. Други се прекъсват при цунами, земетресения и други природни бедствия.\r\n\t \r\n\tДори и случайни прекъсвания обаче могат да навредят на американските военни операции.\r\n\t \r\n\tПрез 2008 г. в Ирак американски безпилотни разузнавателни самолети не излитат в последния момент от въздушната база \"Балад\" не заради вражески минометен обстрел или прашни бури. Оказало се, че котва е повредила кабел на стотици мили от базата, разположена в \"Сунитския триъгълник\", северозападно от Багдад.\r\n\t \r\n\tПрекъснатият кабел свързвал диспечерите в САЩ с безпилотните самолети, осъществяващи разузнавателни, наблюдателни мисии и огледи за коалиционните сили в небето над Ирак, обясни пенсионираният полковник от военновъздушните сили Дейв Лъджан от Хамптън, щата Вирджиния.\r\n\t \r\n\t\"Да кажем, че управляваш дистанционно кола и изведнъж не можеш да я контролираш,\" каза Лъджан, който е бил заместник-командващ на 332-а група за експедиционни операции в базата, когато слабо разгласеното прекъсване продължава два-три дни. \"Въздействието е голямо\", заяви той, разказвайки как вместо това е трябвало американски пилоти да изпълняват мисиите.", "date": "2018.04.03", "title": "Могат ли врагове да саботират подводните кабели, които свързват света?"}
{"url": "http://www.mediapool.bg/yuliya-skripal-e-bila-otrovena-dni-sled-kato-poluchila-dostap-do-taina-smetka-na-brat-y-news277607.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮлия Скрипал, дъщерята на бившия руски двоен агент Сергей Скрипал, е била отровена дни след като получила достъп до тайна банкова сметка със 150 000 лири стерлинги, пише британският в. \"Дейли мейл\". \r\n\t \r\n\tПарите в сметката принадлежали на брата на Юлия - Александър, който починал при мистериозни обстоятелства в Санкт Петербург миналата година. Сумата била от продажбата на къща, която Александър имал във Великобритания със съпругата си Наталия. \r\n\t \r\n\tСлед като те се развели, Наталия продала имота и дала половината пари на Александър. Той ги внесъл в тайна сметка в неназована руска банка. След смъртта на Александър Сергей Скрипал получил достъп до сметката и в края на февруари дал пълномощно на Юлия, за да разполага с нея.\n\n\r\n\t \r\n\tПодробностите бяха разкрити от племенницата на Сергей Скрипал - 45-годишната Виктория Скрипал. Тя се готви тази седмица да пътува за Великобритания, за да посети Юлия Скрипал в болницата в Солсбъри. Британските власти се готвят да й издадат виза, така че тя да бъде първият член на семейството, който да се види с Юлия. \r\n\t \r\n\tВиктория научила от руски дипломати, че Юлия вече отваря очи, може да се храни и да пие и дори да казва по няколко думи.\r\n\t \r\n\tВиктория разказва, че Юлия имала тайнствен приятел, за когото имала намерение да се омъжи. Според Виктория той бил странен мъж, който живеел с Юлия в апартамента на баща й Сергей в Москва. След като Юлия Скрипал бе отровена в Солсбъри на 4 март, нейният приятел дори не се обадил на роднините й.\r\n\t \r\n\tИма предположения, че по неизвестни причини руските медии крият самоличността на този мъж, отбелязва британският вестник. Руски вестници посочиха, че приятелят на Юлия и майка му работели за компания, близка до руските тайни служби, допълва \"Дейли мейл\", цитиран от БТА.", "date": "2018.04.03", "title": "Юлия Скрипал е била отровена дни след като получила достъп до тайна сметка на брат й"}
{"url": "http://www.mediapool.bg/zhiteli-na-hairedin-se-oplakaha-ot-nov-vets-za-navodnenite-si-imoti-news277608.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖители на община Хайредин се оплакаха пред министрите на регионалното развитие Николай Нанков и на транспорта Ивайло Московски, че имотите и къщите им се наводняват от високи подпочвени води, заради новоизграден ВЕЦ в съседство.\r\n\tТова стана по време на посещението на двамата министри в общината във връзка с ремонта на язовир \"Рогозен 1\", който периодично наводнява селото през последните десетина години.\r\n\t \r\n\tМинистърът на регионалното развитие Николай Нанков обеща да сезира Министерството на околната среда и водите (МОСВ) относно проблема с високите подпочвени води.\r\n\t\"Убеден съм, че колегите от МОСВ ще вземат необходимите мерки, за да направят бърз, обективен и адекватен анализ за високото ниво на подпочвените води в Хайредин. Само анализ може да потвърди причините, както и да предпише адекватни действия, тъй като животът, здравето и собствеността на хората са наш приоритет и трябва да бъдат взети необходимите мерки в съкратени срокове\", каза Нанков.\r\n\tТой посочи, че работна група към Министерството на регионалното развитие работи и анализира всички хипотези, относно законосъобразното провеждане на процедури за изграждането на ВЕЦ-ве по нашите реки. Тя беше създадена след журналистическо  относно нередности при строежа на малки ВЕЦ-ове.\r\n\t\r\n\tПо случая има и прокурорска проверка, като към момента няма публична информация за резултатите от нея.\r\n\t\"В напреднала фаза е работата на звеното, което е независимо и създадено по настояване на прокуратурата\", каза Нанков. Той увери, че се проверява строителството на всички 170 руслови и диревационни ВЕЦ-ве по българските реки.\r\n\tОтделно друга работната група под председателство на вицепремиера Валери Симеонов е изготвила промени в Закона за водите, с които се цели създаването на единен орган, който да поеме експлоатацията и безопасността на язовирните съоръжения и стените на язовирите.\r\n\t \n\n\r\n\tНовото държавно предприятие ще управлява и стопанисва и язовирите, които към момента общините и други ползватели не успяват да поддържат със собствени средства в нормален експлоатационен режим,  Нанков.\r\n\t\r\n\tРемонтът на язовир \"Рогозен 1\", който от 2014 г. е в предаварийно състояние и периодично прелива, ще бъде завършен до 90 дни. Към момента водното съоръжение е обезопасено и няма опасност за населението. Това установи съвместната проверка на място на Нанков и Московски.\r\n\t \r\n\tЗа ремонта на язовира в община Хайредин правителството отпусна 3 млн. лв. Той се извършва от държавно предприятие \"Транспортно строителство и възстановяване\".\r\n\tКъм момента дигата към язовирната стена е обезопасена и вече се работи по преливника, което ще осигури нормалната проводимост на водните количества, каза министър Нанков.\r\n\tВ аварийно-възстановителните работи са вложени 1500 железобетонни траверси и над 2500 кубически метра земно-скална маса, с които е укрепена стената. Проектът включва и почистване на речното корито.\r\n\t\"В рамките на 90 дни очакваме, че всички проблеми по язовира ще бъдат решени и екипите ще започнат работа по ремонта на язовир \"Бързина\", където с осигурения финансов ресурс също трябва да се извършват неотложни аварийни дейности\", каза Нанков.\r\n\tТам също има констатирано подкопаване на стената, което я прави компрометирана. Регионалният министър отбеляза, че предприетите от правителството действия са навременни и адекватни.\r\n\tЯзовирите \"Рогозен 1\" и \"Бързина\" периодично преливат от 2006 г. заради лошото им състояние. От 2014 г. за тях има , че са в предаварийно състояние от Басейнова дирекция, но едва при поредното преливане тази година бяха отпуснати средства за ремонта им.\r\n\t\"Убеден съм, че с дейностите, които изпълняват строителите, хората могат да бъдат спокойни. Доказаха го валежите и повишените водни нива миналата седмица. Водата се оттича през преливника, не е спряло изпомпването на язовира. Хората определено могат да бъдат спокойни\", увери Николай Нанков.", "date": "2018.04.03", "title": "Жители на Хайредин се оплакаха от нов ВЕЦ за наводнените си имоти"}
{"url": "http://www.mediapool.bg/organizatsiyata-za-zabrana-na-himicheskite-orazhiya-shte-zasedava-zaradi-sluchaya-skripal-news277609.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията за забрана на химическите оръжия (ОЗХО) ще заседава утре, за да обсъди обвиненията на Великобритания, че Русия е отговорна за отравянето на бившия руски шпионин Сергей Скрипал, съобщи Франс прес.\r\n\t \r\n\tПредседателят на Изпълнителния съвет на ОЗХО е получил искане от постоянния представител на Русия за свикване на извънредно заседание \"във връзка с инцидента в Солсбъри\", английския град, където бяха намерени в безсъзнание Скрипал и дъщеря му Юлия.\r\n\t \r\n\tЗаседанието ще започне в 10 ч. местно време (11 ч. българско) в централата на ОЗХО в Хага.\n\n\r\n\tСергей Скрипал и дъщеря му Юлия са били отровени на 4 март с невротоксично вещество, което според британските власти произхожда от съветска химическа програма.\r\n\t \r\n\tЛондон смята, че отговорността на Москва за това отравяне е \"единственото правдоподобно обяснение\" въпреки многократните отричания на Русия.\r\n\t \r\n\tВчера руският външен министър Сергей Лавров намекна, че е възможно зад отравянето да стои Лондон, за да отклони вниманието от Брекзита.\r\n\t \r\n\tПостоянният представител на Русия в ОЗХО Александър Шулгин поиска заседание на организацията \"за обсъждане на твърденията за неспазване на Конвенцията от една страна членка срещу друга страна членка във връзка с инцидента в Солсбъри\".\r\n\t \r\n\t\"Искаме тази точка от дневния ред или част от нея да се обсъди от Съвета на закрито заседание\", се казва в писмо на Шулгин с дата 29 март.\r\n\t \r\n\tНа 22 март британското правосъдие разреши да се вземат кръвни проби от Сергей Скрипал и дъщеря му, за да може ОЗХО да направи собствен анализ на използваното при отравянето вещество, което според Лондон е от групата \"Новичок\".\r\n\t \r\n\tОтравянето в Солсбъри предизвика една от най-тежките дипломатически кризи между Русия и Запада за последните години.\r\n\t \r\n\tВеликобритания и съюзниците й, главно от ЕС и НАТО, експулсираха общо над 150 руски дипломати. Русия отвърна с експулсиране на същия брой дипломати от тези държави. Освен това Москва поиска от Лондон да намали дипломатическия си персонал в Русия с повече от 50 души, за да се постигне равен брой служители в дипломатическите мисии в двете страни.", "date": "2018.04.03", "title": "Организацията за забрана на химическите оръжия ще заседава заради случая \"Скрипал\""}
{"url": "http://www.mediapool.bg/dvama-opasni-retsidivisti-izbyagaha-ot-sofiyskiya-zatvor-news277610.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъв вторник следобед двама опасни рецидивисти са нападнали охраната на Софийския централен затвор и са успели да избягат. Те са били въоръжени с огнестрелно оръжие. Нападението е станало в 15:45 часа, съобщава\r\n\tМинистерството на правосъдието.Единият избягал затворник е Радослав Колев, който излежава 26-годишна присъда за убийство. Другият е Владимир Стефанов, осъден на 30 години затвор за грабеж, отвличане и опит за убийство на двама служители на МВР.\r\n\tПрокуратурата е образувала дело за бягство на затворници, като се разследват действията служителите на Софийския затвор. По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали. Те са успели да преодолеят няколко поста в корпуса на затвора.\r\n\tНа място в Софийския затвор са изпратени двама прокурори от Софийската градска прокуратура, а действията по разследването се извършват от столичната полиция.", "date": "2018.04.03", "title": "Двама опасни рецидивисти избягаха от Софийския затвор"}
{"url": "http://www.mediapool.bg/zapochna-nalivaneto-na-osnovite-na-aets-akkuyu-news277611.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрезидентите на Турция и Русия Реджеп Тайип Ердоган и Владимир Путин се включиха чрез видеовръзка в церемонията по старта на наливането на бетона в основите на първата турска ядрена централа \"Аккую\" в провинция Мерсин, предадоха световните агенции във вторник.\r\n\t\r\n\tПутин пристигна на двудневно посещение в Анкара, където предстоят разговори, посветени на ситуацията в Сирия, в които ще се включи и иранският президент Хасан Рохани.\r\n\tПолагането на фундамента на АЕЦ \"Аккую\" бе определено от Ердоган като исторически момент от гледна точка на развитието на Турция и сътрудничеството с Русия в областта на енергетиката.\r\n\tТурският лидер подчерта, че с въвеждането в експлоатация на първия реактор на централата през 2023 г. страната ще влезе в семейството на страните, използващи ядрената енергия за мирни цели.\n\n\r\n\t\"Когато АЕЦ \"Аккую\" заработи на пълна мощност, ще удовлетворява 10 на сто от нуждите на Турция от електроенергия. Така нашата енергетика ще стане по-малко зависима от нефт, газ и въглища\", каза Ердоган.\r\n\t\"Днешното събитие има особено значение, защото съвпада със стогодишнината от създаването на Турската република\", каза още турският държавен глава.\r\n\t\r\n\tВладимир Путин на свой ред отбеляза, че ядрената централа ще бъде безопасна и екологично чиста.\r\n\tТой също така обаче намерението си да посети церемонията по пуска на ядрената централа през 2023 г. \"Както каза господин Ердоган, ще направим всичко за да може заедно през 2023 г. да присъстваме на началото на работата на новата електроцентрала\", каза Путин.\r\n\tРуският президент изрази увереност, че \"хората, които живеят в този район на Турция, че бъдат доволни като видят какво е това нови, съвременни технологии, какво е това нови, съвременни, добри работни места\". \"А цяла Турция ще почувства отплатата от дейността на новата високотехнологична централа\", допълни той.\r\n\tПутин посочи още, че предоставеният от турските власти статут на стратегически инвеститор на проектната компания за строежа \"Аккую Нуклеар\", която е дъщерна на дружеството на \"Росатом\" – \"Русатом Eнерго Интернешънъл“, повишава целесъобразността и инвестиционната привлекателност на централата.\r\n\tТози статут ще позволи да се икономисат около 10 млрд. долара при оборудването на атомната централа, тъй като проектната компания ще получи данъчни отстъпки и преференции от страна на турското правителство, коментира по-рано през деня помощникът на президента Юрий Ушаков. Общата стойност на съоръжението се оценява на 20 млрд0. долара.\r\n\t\r\n\tВ частност се предвижда намаляване или освобождаване от данъци (включително данък печалба и ДДС) и освобождаване от митнически данъци и такси, съобщиха от \"Русатом Енерго Интернешънъл\".\r\n\tСтатутът на стратегически инвеститор \"ще позволи същественото повишаване на търговската привлекателност на проекта за потенциалните инвеститори\", каза Путин.\r\n\t\"Росатом\" търси на кого да продаде 49 на сто от \"Аккую Нуклеар\", след като консорциум от турски фирми се отказа от участие в проекта.\r\n\tПутин каза още, че руската страна ще помогне на турската в подготовката на високо квалифицирани кадри за експлоатацията на централата. В момента в руски вузове се обучават над 220 турски студенти в специалности, свързани с ядрената енергетика, а 35 турски граждани вече са се дипломирали в Русия и са предложени за работа в проектната компания \"Аккую Нуклеар\".\r\n\tСледващата стъпка пред проекта са получаването на разрешително за същинския строеж на ядрената централа, за което турската страна е потвърдила, че ще бъде предоставено.\r\n\t\r\n\tАЕЦ \"Аккую\" ще бъде построена близо до пристанище Мерсин на брега на Средиземно море с четири блока по 1200 мегавата всеки. Когато бъде завършен проектът за атомната електрическа централа, тя ще произвежда при пълен капацитет 35 милиарда киловат часа електроенергия, които могат да покрият цялостните нужди на мегаполиса Истанбул от електричество.", "date": "2018.04.03", "title": "Започна наливането на основите на АЕЦ \"Аккую\""}
{"url": "http://www.mediapool.bg/sokar-potvardi-interes-da-investira-v-gazovata-mrezha-na-bulgaria-news277612.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаявеното от азерския президент Илхам Алиев намерение на държавната петролна и газова ксомпания да инвестира в развитието на газоразпределителната мрежа на България е била потвърдено от представители на СОКАР по време на среща с министъра на енергетиката Теменужка Петкова във вторник в София.\r\n\tЕкспертите са у нас да обсъдят детайли около възможността СОКАР да участва в развитието на газовия сектор у нас, която премиерът Бойко Борисов обсъди в Алиев през януари в Баку.\r\n\tОт СОКАР са имали въпроси за нормативната уредба при газоразпределението, помощите за домакинствата, които са избрали природния газ за енергиен източник, конкурентните предимства на газа спрямо други източници за отопление и други. На среща в Комисията за енергийно и водно регулиране предстои да бъдат обсъдени детайли около регулаторната рамка и лицензирането на газоразпределителните дружества, съобщиха от енергийното министерство.\r\n\tПеткова информирала за напредъка по реализацията на газовата връзка с Гърция и уверила, че обществените поръчки по проекта се изпълняват в срок. \"Работим упорито, за да въведем в експлоатация интерконектора Гърция-България до края на 2020 г. Проектът е залегнал в управленската програма на настоящето правителство и е със статут на проект от национално значение\", каза Петкова, цитирана от пресцентъра си.\r\n\tНа свой ред Мурат Хейдаров, съветник на президента на СОКАР, информирал, че строежите на Трансанадолския и Трансадриатическия газопроводи (ТАП и ТАНАП), се изпълняват съгласно утвърдените графици. Очакваме след изграждане на интерконектора Гърция-България първите доставки на природен газ от Азербайджан за Европа да бъдат реализирани през 2020 г, подчерта Хейдаров.\n\n\r\n\tАзербайджанската делегация пристигна у нас с откритата през м. януари тази година директна самолетна линия Баку-София.", "date": "2018.04.03", "title": "СОКАР потвърди интерес да инвестира в газовата мрежа на България"}
