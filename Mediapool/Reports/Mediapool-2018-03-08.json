{"url": "http://www.mediapool.bg/ruskiyat-patriarh-razklati-vlastta-v-bulgaria-news276464.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаздорът в \"Обединени патриоти\" заради руския патриарх Кирил вече стигна до закана на Волен Сидеров, че Валери Симеонов може да се прости с поста си в правителството. В същото време от ГЕРБ поискаха президентът , след като руският патриарх си позволи да му държи сметка, че омаловажил ролята на Русия за освобождението на България в словото си на 3 март. Президентът отвърна, че не била водена стенограма на разговора, чийто пълен текст (или поне изказването на Кирил) изтече във , но президентството я скри българската общественост.\r\n\tДрамата в националистическата коалиция обаче е далеч по-гласовита и с неясни последици, след като лидерът на \"Атака\" Волен Сидеров преди ден настоя Валери Симеонов, лидер на НФСБ, да се извини за квалификациите си по адрес на руския патриарх. Възмутен от неприемливия тон на патриарха, Симеонов го нарече , \"хитрец\" и \"цигарен митрополит\".\r\n\tИскането на \"Атака\" бе подкрепено и от депутатите на ВМРО, чийто лидер е вицепремиерът Красимир Каракачанов. Така всъщност има решение на цялата парламентарна група на \"патриотите\", което Симеонов все още не е изпълнил.\r\n\tВолен Сидеров обяви в четвъртък следобед пред бТВ, че ако Валери Симеонов не бъде отстранен от вицепремиерския си пост, ще означава, че има двоен стандарт., коментира той.\r\n\t\n\n\r\n\t, заяви Сидеров, който преди около две седмици  по друг повод.\r\n\tПо думите му нападката срещу висш представител православието била атака срещу цялото православие.\r\n\tСамият Сидеров не вижда нищо нередно в поведението на руския патриарх, който държа сметка на българския президент защо в словото си на 3 март, изказвайки благодарност за освобождението, вместо единната руска армия, е назовал различните народи, участвали в нея.\r\n\t\r\n\tЛидерът на \"Атака\" дори е на мнение, че до средата на 19-ти век не е имало български народ и че такъв възниква едва след Руско-турската война благодарение на Русия.\r\n\t, обяви Сидеров в четвъртък сутринта пред БНТ. Нито водещият в студиото, нито по-късно през деня някой от политиците не обърна внимание на Сидеров, че  и фалшифицира историята.\r\n\tНо, както се разбра, патриотичната коалиция в парламента не се вълнува от историческата истина за българската нация, а от това да бъде поднесено извинение на руския патриарх.\r\n\t\r\n\t- обърна се националистът към водещата на \"Лице в лице\".\r\n\t  , продължи Сидеров.\r\n\t, заяви уверено Сидеров и повтори, че \"България се появи като народ, като нация, благодарение на Руската империя.\r\n\t\r\n\tТой се съгласи, че в Руско-турската война са участвали румънци и сърби, но първите с влизането си в България започнали да изнасилват и грабят, а сърбите за участието си получили територии. Депутатът подчерта, че само Русия не била спечелила нищо от войната.\r\n\tПопитан дали е разговарял с колегата си, Волен Сидеров каза, че в сряда Симеонов не е дошъл на свиканото събиране на парламентарната група на \"Обединени патриоти\" и двамата не са разговаряли.\r\n\tНа въпрос дали скандалът заплашва единството на управляващата коалиция, лидерът на \"Атака\" поясни, че обединението не означава \"да стъпиш на нещо гнило и да си позволиш всякакви компромиси\".\r\n\tВ сутрешната си изява пред БНТ Сидеров отказа да коментира острия тон на главата на Руската православна църква в София, защото. , допълни той.\r\n\t, разясни Волен Сидеров.\r\n\tПо отношение на стабилността на управляващата коалиция с ГЕРБ той коментира, че тя се определяла от принципи, а не от \"пожеланието да бъдем някакви\". Подчерта също, че е направил много компромиси и на много други нападки не е реагирал, но .", "date": "2018.03.08", "title": "Руският патриарх разклати властта в България"}
{"url": "http://www.mediapool.bg/indiyski-kompanii-s-interes-da-investirat-v-bulgaria-news276445.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИндийски компании проявяват интерес за инвестиции у нас в сферата на автомобилостроенето, информационните и комуникационни технологии, хранителната промишленост, селското стопанство и производството на дрехи. Това стана ясно по време на среща на заместник-министъра на икономиката Александър Манолев с ръководството и членове на най-голямата бизнес организация в Индия – FICCI, съобщи Министерството на икономиката.\r\n\tАлександър Манолев е провел двустранни разговори с потенциални инвеститори, които имат интерес към България и е отправил покана към тях да посетят страната ни и конкретни локации, които биха били подходящи за разкриване на техни производства.\r\n\tОснована през 1927 г., FICCI е най-голямата и най-стара бизнес организация в Индия. Тя обслужва членовете си от индийските частни и публични корпоративни сектори и мултинационални компании, като достига до над 250 000 компании.\r\n\t\"Икономическата политика на България поставя акцент върху развитието на индустрии с висока добавена стойност като информационни технологии, автомобилната индустрия, машиностроенето, химическата и фармацевтичната промишленост, и можем да предложим добри възможности за индийски инвестиции в тези области\", е казал Манолев.\r\n\tТой е обърнал внимание и на факта, че с инвестиция в нашата страна индийските компании ще получат достъп до единия европейски пазар, а стратегическото ни географско положение ни прави атрактивни и за локация за бизнес с трети страни от Близкия и Далечния Изток.\r\n\tНа българския пазар има редица индийски компании, които през последните си години разшириха бизнеса си. Една от тях е \"Съдърланд\" (Sutherland Global Services), която  предлага аутсорсинг на бизнес процеси. Тя оперира пет центъра в България, в които работят над 2000 високоплатени специалисти. \"Съдърланд\" обслужва клиенти от цял свят, сред които и Cisco, DELL, McAfee, Allianz, Google, Amazon и др. Компанията планира разрастване на дейността си у нас.\r\n\tДруг добър пример е този на индийската ИТ компания \"Феуджи\" (Feuji Inc), която откри център за аусторсинг и ИТ услуги, подпомагащ дейността на HP и компанията DXC в България. \"Феуджи\" обслужва от страната ни и американските компании VMware и AGCO. За нея работят около 100 специалисти.\r\n\tИндийската \"Синегранд\" оперира 3 киносалона в България и планира да инвестира през следващата година още 3 млн. евро в откриване на нови обекти.\r\n\tИндийски компании имат инвестиции у нас и в сферата на туризма, медицината, фармацията, земеделието и други.\r\n\tПо време на срещата с индийския бизнес Манолев е представил и предимствата, които Национална компания \"Индустриални зони\" (НКИЗ) предлага. Подписано е било и споразумение за партньорство между НКИЗ и FICCI, по силата на което организацията ще насочва своите членове, проявяващи интерес към България, към държавните индустриални зони.", "date": "2018.03.08", "title": "Индийски компании с интерес да инвестират в България"}
{"url": "http://www.mediapool.bg/polskiyat-prezident-poiska-proshka-na-evreite-progoneni-prez-1968-g-news276440.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският президент Анджей Дуда поиска в четвъртък прошка от евреите, прокудени от страната му при антисемитската кампания през 1968 г., предаде Франс прес.\r\n\t \r\n\tМакар да подчерта, че днешна свободна и независима Полша и неговото поколение не са отговорни за тогавашните събития, президентът се обърна към принудените да заминат в изгнание евреи и техните семейства с молба да простят \"на републиката, поляците и Полша от онова време за този позорен акт\".\r\n\t \r\n\tПо случай 50-ата годишнина от студентския бунт и последвалата ожесточена антисемитска кампания на комунистическите власти, принудила няколко хиляди полски евреи да напуснат страната си, държавният глава произнесе реч в кампуса на Варшавския университет, откъдето тръгнал някога масовият бунт.\r\n\t \r\n\tЕкспулсирани били 13 000 евреи, сред които хора, оцелели при Холокоста, и видни интелектуалци като философа Лешек Колаковски и социолога Зигмунд Бауман, отбелязва Асошиейтед прес.\r\n\t \r\n\tКолко жалко и каква загуба е за днешна Полша, че заминалите тогава хора сега не са с нас, каза президентът. Той припомни, че полските евреи са участвали в борбата за независимост на страната преди век и са я защитавали срещу Съветите през 1920 г. и срещу германците през 1939 г.\r\n\t \n\n\r\n\tПреди речта си в университета Дуда положи цветя пред паметна плоча на варшавската жп гара \"Гданска\", откъдето заминали голяма част от прогонените евреи преди 50 години.\r\n\t \r\n\tВ цяла Полша днес имаше множество прояви, посветени на драматичните събития.\r\n\t \r\n\tРечта на президента беше в контраст с вчерашно изявление на полския премиер Матеуш Моравецки, който по същество каза, че през 1968 г. Полша не е била независима и следователно не може да бъде смятана за отговорна за антиеврейската кампания на комунистическите власти. Той отбеляза също, че поляците трябва да се гордеят с бунта си срещу режима, а не да се срамуват от събитията от март 1968 г.", "date": "2018.03.08", "title": "Полският президент поиска прошка на евреите, прогонени през 1968 г."}
{"url": "http://www.mediapool.bg/irakski-sad-osadi-na-smart-sestrata-na-bivsh-vodach-na-al-kaida-news276438.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБагдадски съд призна за виновна по обвинения в тероризъм сестрата на убития през 2010 г. бивш водач на иракския клон на Ал Каида Абу Омар ал Багдади и я осъди на смърт, заяви говорител на иракския Висш съдебен съвет, цитиран от Асошиейтед прес.\r\n\t \r\n\tГоворителят каза, че сестрата на Багдади е призната за виновна в \"осигуряване на логистична подкрепа и подпомагане (на бойците на ислямистите) да извършват престъпни деяния\".\r\n\t \r\n\tЖената, чието име не се съобщава, е призната за виновна и в \"раздаване на пари\" сред джихадистите в град Мосул. Говорителят не даде повече подробности за обвиненията и колко години е сътрудничила на Ал Каида в Ирак.\r\n\t \r\n\tТой допълни, че преди това съпругът на жената също е бил осъден на смърт като представител на командването на групировката.\r\n\t \r\n\tПрез април 2010 г. Багдади беше убит заедно с друг известен командир от Ал Каида в Ирак Абу Аюб ал Масри при съвместна американско-иракско операция.\r\n\t \n\n\r\n\tВ първоначалното изявление на говорителя днес се казваше, че осъдената жена е сестрата на Абу Бакр ал Багдади, водача на групировката \"Ислямска държава\", но впоследствие той даде коригиран вариант на изявлението, в което се уточнява, че тя е сестрата на Абу Омар ал Багдади.\r\n\t \r\n\tАл Каида в Ирак беше групировката, от която произлезе \"Ислямска държава\".\r\n\t \r\n\tКъм средата на 2014 г. \"Ислямска държава\" контролираше обширни райони в Северен и Западен Ирак, включително втория по големина иракски град Мосул, който остана под управлението на джихадистите повече от три години.\r\n\t \r\n\tПрез декември иракските власти обявиха победа над \"Ислямска държава\", след като изтласкаха джихадистите от Северен и Централен Ирак. В хода на операциите бяха арестувани стотици жени, включително чужденки. Оттогава иракският Централен наказателен съд произнесе редица присъди срещу жени от \"Ислямска държава\", вариращи от затвор до смърт чрез обесване.\r\n\t \r\n\tМестонахождението на Багдади е неизвестно. Няколко пъти се появяваха слухове за смъртта или раняването му при въздушни удари и боеве в Ирак и Сирия, където \"Ислямска държава\" провъзгласи ислямски \"халифат\", макар че тези твърдения никога не бяха потвърдени по безспорен начин.\r\n\t \r\n\tБагдади, за когото се предполага, че е на около 40 години, е виждан публично само веднъж, когато се обяви за предводител на \"Ислямска държава\" от старинна джамия в Мосул седмици след като групировката превзе града през лятото на 2014 г. заедно с цели територии от Северен и Западен Ирак.\r\n\t \r\n\tОттогава той единствено е разпространявал аудиозаписи към последователите си, в които ги призовава да продължат да воюват.", "date": "2018.03.08", "title": "Иракски съд осъди на смърт сестрата на бивш водач на Ал Каида"}
{"url": "http://www.mediapool.bg/parviyat-ot-novite-vlakove-za-sofiyskoto-metro-veche-e-gotov-news276437.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПървият от новите влакове за третата линия на софийското метро вече е готов и е в процес на технически изпитания. В производство са още 4 от 20-те машини, които ще започнат да пристигат в София през лятото на тази година, съобщи кметът на столицата Йорданка Фандъкова.\r\n\t\r\n\tНовите влакове са с намалено потребление на електроенергия, по-безшумни, както и с опция за движение без машинист. Целият влак е проходим, за разлика от руските мотриси, които се използват в момента.\r\n\t\r\n\tНовите влакове се произвеждат от консорциум, в който влизат компаниите \"Сименс\" и \"Неваг\", Полша. Те бяха избрани за изпълнители през 2015 г., а общата стойност на поръчката е 418.3 млн. лева. Има опция за поръчка на 10 допълнителни мотриси.\r\n\t\r\n\tПървата част от третата линия на метрото, която ще свързва \"Красно село\" и бул. \"Владимир Вазов\", трябва да е готова през 2019 г.", "date": "2018.03.08", "title": "Първият от новите влакове за софийското метро вече е готов"}
{"url": "http://www.mediapool.bg/pred-fainenshal-taims-kristalina-georgieva-govori-za-propastta-v-dohodite-v-es-news276446.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНарастващата пропаст в доходите в страните членки на Европейския съюз заплашва да подхрани политическото недоволство и да помрачи успеха от намаляващите разлики в доходите между по-богатите и по-бедните държави от блока, предупреждава главният изпълнителен директор на Световната банка Кристалина Георгиева в интервю за вестник \"Файненшъл таймс\".\r\n\t \r\n\tГеоргиева обобщава, че технологичните промени създават нови работни места за квалифицираните кадри в преживяващите бум градски райони, но изключват по-ниско образованите работници извън големите градове.\r\n\t \r\n\tБившият европейски комисар изразява увереност, че тези проблеми са решими, но подчертава потенциалните вреди от увеличаващото се неравенство между отделните региони както в старите, така и в новите страни членки на ЕС.\r\n\t \r\n\t\"Ако то не бъде взето под внимание\", предупреждава Кристалина Георгиева, \"има риск хората да се почувстват без права, разочаровани и изоставени\". \"Това ще е плодородна почва за популизма - не непременно за (политици), които излизат с решения, а за хора, които издигат правилния лозунг, диагностициращ проблема.\"\r\n\t \n\n\r\n\tКристалина Георгиева даде интервюто си за авторитетния британски всекидневник преди публикуването на изследване на Световната банка, което показва как намаляването на пропастта между отделните страни членки на ЕС прикрива увеличаващите се неравенства в самите държави.\r\n\t \r\n\tДокладът отчита, че по-бедните страни догонват по-богатите на фона на разширяването на юг и на изток от началото на този век, но някои неравенства в самите държави са се запазили или дори са се увеличили. В Полша, например, брутният вътрешен продукт на глава от населението се е повишил от половината от средноевропейския през 2000 г. до 69 процента през 2015 г. Разликите в доходите между отделните региони в страната обаче са се увеличили.\r\n\t \r\n\t\"Нашата диагноза е, че конвергентната машина на ЕС все още работи. Тя обаче не работи за всички и има признаци за нарастващи разделения\", обобщава главният изпълнителен директор на Световната банка пред \"Файненшъл таймс\". Тя отбелязва, че \"европейците с ниски доходи изостават на трудовия пазар в голяма част от ЕС\", и предупреждава, че \"ако не бъде обърнато внимание на този проблем, ще има увеличаващо се неравенство с всички последици от това.\"\r\n\t \r\n\tТехнологичният напредък е повишил броя на креативните и аналитичните работни места с 15 процента през последните 15 години, но тези с ръчен труд са намалели със същите темпове, сочи изследването. Работните места с ръчен труд изчезват особено бързо в България, Италия, Гърция, Румъния, Словения, Унгария, Латвия и Австрия.\r\n\t \r\n\tДокладът призовава за съсредоточаване на вниманието върху пропуските в образованието, които правят по-трудно за хората, загубили своята работа, да се възползват от откриващите се възможности. Над 30 процента от 15-годишните в България, Румъния, Гърция, Малта и Словакия не покриват основните стандарти за грамотност. Този дял надхвърля 20 процента в някои западноевропейски страни, сред които и Франция.\r\n\t \r\n\tНамаляващият ръст на производителността също спъва икономическия растеж в Европа. Той пада особено бързо в южната част на континента, където обременителните регулации в някои страни задушават икономическия растеж и инвестициите, допълва Световната банка.", "date": "2018.03.08", "title": "Пред \"Файненшъл таймс\" Кристалина Георгиева говори за пропастта в доходите в ЕС"}
{"url": "http://www.mediapool.bg/krainodesen-deputat-podade-ostavka-sled-kato-otpravi-obidi-kam-turtsite-v-germaniya-news276441.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермански крайнодесен депутат подаде оставка от ръководни функции в партията Алтернатива за Германия, след като преди време нарече турците в Германия \"търговци на кимион\" и \"камилари\", скандализирайки страната, предаде АФП.\r\n\t \r\n\t42-годишният Андре Погенбург ще напусне в края на март председателския пост на парламентарната група на Алтернатива за Германия в регионалния парламент на провинция Саксония-Анхалт, както и ръководството на партията в тази провинция, където крайнодясната, ислямофобска и антиимигрантска партия има силно присъствие, отбелязва агенцията, като се позовава на съобщение на депутата.\r\n\t \r\n\tТой ще продължи да изпълнява функциите си на депутат.\r\n\t \r\n\tПогенбург посочи, че е избрал да подаде оставка, за да отпадне \"огромният натиск\", най-вече \"медиен\", стоварил се върху парламентарната група и върху партията след изказването му на 15 февруари на публично политическо събрание. Тогава той нарече турците в Германия \"търговци на кимион\" и прикани \"тези камилари\" \"да се върнат там, откъдето идват\".\r\n\t \r\n\tДумите му предизвикаха възмущение в Германия. Две турски асоциации в страната подадоха жалба за \"подстрекаване към расова омраза\". Погенбург заяви тогава, че става дума за \"политическа сатира\".\r\n\t \n\n\r\n\tИзказването му бе критикувано дори и в собствената му партия: при вътрешно гласуване депутатите от парламентарната група на партията в регионалния парламент на провинция Саксония-Анхалт са се обявили за неговата оставка, според германски медии.", "date": "2018.03.08", "title": "Крайнодесен депутат подаде оставка след като отправи обиди към турците в Германия"}
{"url": "http://www.mediapool.bg/tsatsarov-i-panov-zaedno-sreshtu-predlozheniyata-na-vmro-za-neizbezhnata-otbrana-news276442.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисшият съдебен съвет (ВСС) бойкотира инициативата на изпълнителната власт за промяна в Наказателния кодекс, която да разшири възможностите за употреба на сила при неизбежна отбрана. Институцията знаково отхвърли поканата на правосъдния министър Цецка Цачева да изпрати свои представители в работната група, която да изработи промените, за които настояват \"Обединени патриоти\". Решението демонстрира рядка проява на единодушие между главния прокурор Сотир Цацаров и председателя на Върховния касационен съд Лозан Панов.\r\n\tПовод за промените стана последният случай от Пловдив, при който медик застреля влязъл в гаража му крадец. ВМРО и \"Атака\" яхнаха протестите в защита на лекаря, но разкритите от следствието факти показват, че убийството не е било точно акт на неизбежна отбрана. Д-р Иван Димитров е наблюдавал крадеца в продължение на около 20 -30 минути, след което и изпразнил цял пълнител по него. Протестите заглъхнаха след намесата на прокуратурата, но управляващите продължиха да говорят за промяна в закона под натиска на ВМРО.\r\n\tПреди ден премиерът  министрите, че нужно \"много внимателно\" прецизиране на текстовете, \"защото утре някой може да застреля деца, както берат череши\".\r\n\tБорисов призовава да се спре с \"философстването\" по темата за \"неизбежната отбрана\" и да се проведе широка дискусия с представители на неправителствени организации, юристи, магистрати. Сега става ясно, че дори непримирими противници в съдебната власт са склонни да се обединят, когато става дума за промяна по толкова чувствителен въпрос.\r\n\tШефът на ВКС Лозан Панов напомни пред съдебния съвет, че неизбежната отбрана е много стар правен институт и по прилагането му има богата съдебна практика.\n\n\r\n\t\"Какво налага промени и защо се внася сега, това не е написано в мотивите към предложението (на Министерството на правосъдието за създаване на работна група). Остава горчив привкус как отново пристъпваме към промени на закона\", каза той и напомни, че Европейската комисия вече е критикувала България за непредвидимия законодателен процес.\r\n\tГлавният прокурор Сотир Цацаров обяви, че прокуратурата също няма да изпраща представители в работната група на Министерството на правосъдието, тъй като тя ще работи по вече представения текст от ВМРО.\r\n\t\"Неща, които са фундаментални в наказателното право, се решават от днес за утре с безкрайно лека ръка. Не трябва да ги узаконяваме с наше участие\", каза Цацаров. Според него би било пълен абсурд, ако парламентът промени закона, без да се допита до академичната общност. По думите му законодателният подход на изпълнителната власт е \"смущаващ\".\r\n\t\"Включването ни сега в работна група, която трябва да изготви нещо, което е изготвено, е безсмислено\", заяви Цацаров.\r\n\tМотивите за промяна на НК са подготвени от ВМРО и бяха защитени от лидера на партията и вицепремиер по сигурността Красимир Каракачанов. В тях се казва: \"Институтът на неизбежна отбрана трябва да се разшири, както и да се направят промени, които да се борят за намаляването на битовите кражби. Виждам, че моментът е назрял и обществото е готово и само търси и иска ремонт в Наказателния кодекс на Република България\".\r\n\tЦацаров коментира, че за промяна на подобни текстове не е нужно само желание, но и компетентност.\r\n\tСега НК предвижда, че \"няма превишаване пределите на неизбежната отбрана, ако нападението е извършено чрез проникване с насилие или с взлом в жилище\".\r\n\tПредложението на ВМРО е текстът да се разшири неимоверно: \"Няма превишаване пределите на неизбежната отбрана, когато нападението е извършено чрез противозаконно влизане в жилище, както и когато нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем\".", "date": "2018.03.08", "title": "Цацаров и Панов заедно срещу предложенията на ВМРО за неизбежната отбрана"}
{"url": "http://www.mediapool.bg/kitaiskiyat-vanshen-ministar-prizova-sasht-i-severna-koreya-da-pregovaryat-news276449.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайският министър на външните работи Ван И призова Съединените щати и Северна Корея да проведат преговори възможно най-скоро, предаде Ройтерс. Мирът трябва да възтържествува, подчерта Ван на пресконференция в кулоарите на годишната сесия на китайския парламент.\r\n\t \r\n\tПризивът бе отправен на фона на признаците за намаляване на напрежението около севернокорейската ядрена и ракетна програма, отбелязва Ройтерс.\r\n\t \r\n\tПо-рано тази седмица Северна Корея изрази готовност пред гостуваща южнокорейска делегация да наложи мораториум върху ядрените и ракетните си опити, ако Съединените щати се съгласят на преговори с нея. Тя подчерта, че няма нужда от ядрени оръжия, в случай че има гаранции за своята сигурност.\r\n\t \r\n\tЮжнокорейска делегация отпътува в четвъртък за Съединените щати, за да запознае администрацията на президента Доналд Тръмп с резултатите от разговорите в Пхенян.\r\n\t \r\n\tВан И предупреди днес, че Китай ще даде необходимия отговор в случай на търговска война със САЩ, предаде още Ройтерс. Един такъв конфликт само ще навреди и на двете страни, подчерта в същото време той. Ван увери, че Китай няма намерения да измести Съединените щати като световна сила номер едно. Вашингтон и Пекин не трябва да са съперници, а партньори, призова той.\r\n\t \n\n\r\n\tОчакваната в края на април среща на върха между Северна и Южна Корея бележи преход към възможни преговори между Вашингтон и Пхенян за севернокорейската ядрена програма. Това заяви същевременно в интервю за френския \"Монд\" Антоан Бондаз, експерт от Фондацията за стратегически изследвания в Париж.\r\n\t \r\n\tЦелта на самия форум обаче ще бъде да поднови сътрудничеството между Севера и Юга и ядреното досие няма да бъде включено в програмата. По въпроса преговарят само КНДР и САЩ, уточнява аналитикът.\r\n\t \r\n\tТой вижда в действията на Пхенян напоследък признаци, че Северът навлиза в нов дипломатически период. \"Това е дипломация. Пхенян не може директно да заяви, че приема да замрази своите (ядрени) опити или ядрената си програма, инак би направил едностранна отстъпка. Но той отправя сигнали\", констатира политологът.\r\n\t \r\n\tЗа момента диалогът между Пхенян и Вашингтон всъщност не е подновен. Преговори няма, сиреч американците не могат да кажат, че ще направят отстъпки. Целта им е да поддържат натиска чак до започване на преговорите, казва Бондаз.\r\n\t \r\n\tПрезидентът на САЩ Доналд Тръмп нарече позитивни изявленията за планирана среща между лидерите на Северна и Южна Корея.\r\n\t\r\n\tСпоред източници на сеулската агенция Йонхап \"засекретеното послание от ръководството на КНДР\" било предадено тези дни на южнокорейската делегация, която бе на посещение в Пхенян и днес заминава за САЩ.\r\n\t \r\n\tМедиите посочват, че резултатите от визитата ще бъдат обобщени за администрацията на САЩ от водача на делегацията - директора на южнокорейската Служба за национална сигурност Чун Ею-йо. Не се знае дали посланието от Ким Чен-ун е устно или писмено.", "date": "2018.03.08", "title": "Китайският външен министър призова САЩ и Северна Корея да преговарят"}
{"url": "http://www.mediapool.bg/polskiyat-premier-predstavi-v-bryuksel-byala-kniga-za-sadebnata-reforma-news276450.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер прие отново в четвъртък премиера на Полша Матеуш Моравецки. На срещата Моравецки е връчил на Юнкер \"бяла книга\", свързана с полските реформи в съдебната система, предаде БТА от Брюксел.\r\n\t \r\n\tГоворител на комисията съобщи след срещата, че Юнкер е изразил благодарност за получаването на документа и е обещал да се запознае със съдържанието. Говорителят уточни в отговор на въпрос, че връчването на този документ няма да доведе до удължаване на срока, даден на Варшава да съобрази действията си в областта на правосъдието с правилата на ЕС.\r\n\t \r\n\tЕК отбеляза, че в края на декември е дала на Полша срок от три месеца, за да отговори на очакванията за оттегляне на спорните промени в съдебната система. Предвижда се в края на март, ако Варшава не стори необходимото, процедурата за отнемане на правото й на глас в Съвета на ЕС да продължи напред.\r\n\t \r\n\tДиалогът продължава и това е посланието днес, заяви говорителят на ЕК. Той отбеляза, че Моравецки посещава комисията за втори път от януари. Първото му гостуване бе в деня на полагане на клетва на ръководеното от него правителство.", "date": "2018.03.08", "title": "Полският премиер представи в Брюксел \"Бяла книга“ за съдебната реформа"}
{"url": "http://www.mediapool.bg/v-es-zhenite-sa-po-dobre-obrazovani-no-po-nisko-postaveni-ot-mazhete-news276451.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ ЕС жените са по-добре образовани от мъжете, сочат данните от  за равенството на половете, представен в четвъртък от Европейската комисия.\r\n\t \r\n\tЖените все още поемат по-голямата част от домакинските задължения в семейството, получават с около 16 на сто по-ниско възнаграждение от мъжете, а насилието срещу тях остава проблем, се посочва в документа, цитиран от БТА.\r\n\t \r\n\tПрез 2016 г. 44 на сто от жените на възраст 30-34 години са с диплом за висше образование в сравнение с 34 на сто от мъжете. Въпреки това жените остават много по-слабо представени на ръководни постове в дружествата, както и в политиката.\r\n\t \r\n\tВ шест държави (Гърция, Хърватия, Кипър, Латвия, Унгария и Малта) жените съставляват по-малко от 20 на сто от всички депутати. Разликата между половете по отношение на заетостта през последните няколко години остава около 11 на сто. Държавите в ЕС с ниски резултати не бележат особен напредък, се допълва в доклада.\r\n\t \n\n\r\n\tСпоред 44 на сто от европейците, жените трябва да се грижат за дома и семейството. Във всяка трета европейска държава 70 на сто от хората мислят така. Всяка трета жена в ЕС е била подложена на физическо и/или сексуално насилие след навършване на 15 години. Над половината (55 на сто) от жените са преживели сексуален тормоз.\r\n\t \r\n\tСпоред ЕК по-големият брой жени в областта на цифровите технологии би могъл да доведе до годишно увеличение на БВП на ЕС с 16 милиарда евро. Въпреки това само 24,9 на сто от жените висшисти завършват образование, свързано с технологиите, се отбелязва в доклада.", "date": "2018.03.08", "title": "В ЕС жените са по-добре образовани, но по-ниско поставени от мъжете"}
{"url": "http://www.mediapool.bg/zatyaga-se-targoviyata-s-goriva-v-tarsene-na-1-mlrd-lv-prihodi-news276444.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъвеждането на специален регистрационен режим за фирмите, продаващи на едро и дребно горива, складиращи и транспортиращи нефтопродукти, както и търсещите нефт и природен газ, и плащане от тяхна страна на банкова гаранция за извършване на дейност,  за регулиране на петролния и газов бизнес у нас, внесен в парламента.\r\n\tИдеята е държавата да има пълна информация за всички субекти в този сектор, която ще влиза в регистър, воден от икономическото министерство. Така ще се подобри контролът върху тази дейност и конкуренцията, както и ще се повиши събираемостта на приходи в бюджета.\r\n\tВ мотивите към законопроекта се цитира доклад на Министерството на финансите от 2015 г., според който около 30% от продадените горива у нас са без заплатени налози към държавния бюджет. Това представлява пропуснати приходи в размер на около 1 млрд. лева за всяка календарна година, а разработваните през последните години мерки срещу контрабандата на горива не могат да решат проблема, обясняват вносителите, които са на практика от всички парламентарно представени сили.\r\n\tСпоред тях основната причина за административната безпомощност е в това, че данъчните и митниците работят по законодателство, което не отчита спецификата на отделните видове стопанска дейност и позволява на недобросъвестните лесно да заобикалят разписаните изисквания.\r\n\tЗатова е решено да се въведе регистрацията на всички търговски субекти в бранша, което не е тежък административен и скъп за бизнеса процес, но в същото време позволява на държавата точни и бързи справки за контролираните фирми. Въвежда се ясно законово определеше за \"бензиностанция\", каквото към момента е нямало, и за отделните дейности като търговия на дребно, на едро, складиране, транспортиране и др. Липсата на подобни дефиниции досега е създавала проблеми три извършването на контролна дейност, поради неясноти около идентификацията на икономическия субект и извършваните от него операции.\n\n\r\n\tЗа да се регистрират, различните фирми в сектора трябва да отговарят на редица критерии, сред които изискване за минимален капитал или активи според извършваната от тях дейност, управителите им да имат образователен ценз и да поддържат минимални складови количества. Целта е да не се извършват данъчни измами чрез регистрация на фирми на безработни и неграмотни лица за данъчни измами. Дружествата ще плащат и различна по размер банкова гаранция, която ще е според типа извършвана дейност.\r\n\tЗатяга се също така контролът върху изпълненията на ангажиментите по съхраняването на задължителните запаси от петролни продукти. В момента част от фирмите не спазват тези изисквания, което застрашава доставките на горива в случай на криза.\r\n\tСъс законопроекта се прекратява и дейността на т.нар. мобилни обекти за зареждане с гориво, които застрашават околната среда, живота и здравето на населението.\r\n\tЦистерните за превоз на горива също ще подлежат на регистрация и ако такова превозно средство бъде засечено на пътя без регистрация, ще бъде конфискувано в полза на държавата.", "date": "2018.03.08", "title": "Затяга се търговията с горива в търсене на 1 млрд. лв. приходи"}
{"url": "http://www.mediapool.bg/ek-poiska-bulgaria-da-promeni-dds-rezhima-na-lichnoto-polzvane-news276447.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия е изпратила официално уведомително писмо до българските власти, с което настоява за промени в закона за ДДС.\r\n\t\"България се приканва да промени правилата си за начисляване на дължимия ДДС в случаите, когато стопански активи се използват за частни или нестопански цели и когато стопански активи се прехвърлят в друга държава членка\", посочват от ЕК.\r\n\tСтава въпрос за начисляването на данъка при т. нар. лично ползване на фирмени активи. Темата бе особено актуална по време на второто правителство на ГЕРБ, когато финансовото министерство реши да промени закона с цел да въведе реално облагане на стоки, например автомобили, които се купуваха формално на името на фирма, а се ползваха за лични нужди, заради което изтичаха пари от бюджета. Заради критики от страна на бизнеса и на счетоводители законодателството претърпя няколко промени по този въпрос и то не само в закона за ДДС. В резултат от лично ползване вече влизат определени суми в бюджета за разлика от преди години, когато не постъпваше нищо по това перо, въпреки че еврозаконодателството изисква да се начислява ДДС в такива случаи.\r\n\tОт съобщението на ЕК не става ясно какви точно измемения се налагат. Според експерти не става дума за отмяна на сегашния режим, а по-скоро за доизясняване от кой момент даден актив, купен на името на фирма, се счита, че служи за лично ползване.\r\n\tИзпращането на писмо е първата стъпка от наказателните процедури на Брюксел, които Брюксел води срещу държавите членки, ако в законодателството си имат разпоредби, противоречащи на правото на ЕС. Последният етап от процедурата представлява завеждане на дело пред Съда на ЕС, ако държавата членка не се поправи.\r\n\tВ случая с ДДС засега ЕК е дала срок от два месеца на българските власти да предприемат действия, но ако това не стане, Брюксел ще изпрати \"мотивирано становище\" на българските власти, което е следващият етап от процедурата.\r\n\tКомисията настоява още и за промени по отношение на авансовото плащане на ДДС при търговията с горива, тъй като е нарушена равнопоставеността между малките и големите играчи на пазара.\n\n\r\n\t\"Понастоящем малките дружества, търгуващи с горива, са задължени да плащат авансово прекомерно високи суми, за да гарантират, че могат да платят дължимия от тях ДДС. За големите дружества е достатъчно само да внесат гаранция в размер, равен на дължимия по сделките им ДДС. Комисията смята, че националното законодателство не е съвместимо с нормите на ЕС (Директивата за ДДС, Директива 2006/112/ЕО на Съвета) и със свободата на стопанска инициатива (член 16 от Хартата на основните права на ЕС)\", посочва ЕК.\r\n\tИ в този случай България има два месеца, за да предприеме действия по корекция на закона.", "date": "2018.03.08", "title": "ЕК поиска България да промени ДДС режима на личното ползване"}
{"url": "http://www.mediapool.bg/v-london-se-vazrazhda-traditsiyata-na-zhenskite-chastni-klubove-news276452.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Джентълмените\" намират убежище в тях от векове, но от няколко години жените, на свой ред, също имат частни клубове в Лондон, възраждайки британската традиция в борбата за права на жените, по-актуална от всякога в разгара на движението #MeToo (\"Аз също\").\r\n\t \r\n\tНа няколко крачки от \"Оксфорд стрийт\", голяма търговска улица в центъра на британската столица, се намира елегантна пететажна тухлена сграда в джорджиански стил, типична за лондонската архитектура.\r\n\t \r\n\tТочно тук се помещава клуб \"ОлБрайт\" (AllBright), най-новият от поредица частни клубове, посветени на женското благоденствие.\r\n\t \r\n\t400 дами членуват в клуба, основан от 43-годишната Деби Уосков, бивша собственичка на стартъп-компания, и 42-годишната Анна Джоунс, бивш директор на британското подразделение на медийна група \"Хърст\". Клубът има дълъг списък от чакащи и претендира да е изцяло посветен на \"активните жени\" и професионалното им развитие.\r\n\t \r\n\t\"Опитахме се да създадем място, което да чества и служи на жените. От жените и за жените - място, каквото досега липсваше\" в Лондон, казва за АФП Анна Джоунс.\r\n\t \n\n\r\n\tОбединеното кралство има, наистина, жена премиер (Тереза Мей), но е още далече от равенството между половете. Жени са едва една трета от парламентаристите, подчертава Деби.\r\n\t \r\n\t\"Положението на работещите жени във Великобритания трябва да се промени и според нас \"ОлБрайт\" е част от решението\", отбелязва тя.Джаз и кафе\r\n\t \r\n\tТук изобщо няма помещение за пушене на пури или тапицирани кресла - отколешни атрибути на мъжките клубове. Обстановката е уютна, изчистена и приятна, между британския шик и скандинавския дизайн. Тя предразполага към отпускане с дълбоките си канапета и към работа с многото маси, готови за споделяне.\r\n\t \r\n\tНа приземния етаж \"ОлБрайт\" предлага ресторантски кът с топли напитки и готови салати, а на последния етаж има бар в стил ар деко. Атмосферата в салоните на останалите етажи е работна и за това свидетелства едва чуващото се щракане по клавиатурите на лаптопите на фона на джазова музика.\r\n\t \r\n\tЛенайз Брадърс е дошла към 10 ч. Тя си е взела кафе и работи сред купчина папки. Според тази 38-годишна диетоложка клубът е идеалното място за разширяване на клиентелата и създаване на контакти.\r\n\t \r\n\t\"Специализирала съм се в работата с жени и за мен е логично да бъда на такова място\", обяснява жената с канадско-британски произход, афроприческа и черна риза с бродирани цветя.\r\n\t \r\n\t\"Различно е когато си сред жени. Това не значи, че присъствието на мъже е нещо лошо, но местата, предназначени за жените, са като че ли по-топли и приветливи\", допълва тя.\"Собствена стая\"\r\n\t \r\n\tПредлагайки на жените място, където могат да се посветят на свои си занимания, \"ОлБрайт\", както и други открити неотдавна подобни средища в Лондон (като \"Уи харт мандейз\", отворен в края на 2017 г. и фокусиран върху споделеното работно пространство), допринасят за възобновяване на традицията на женските частни клубове.\r\n\t \r\n\tМакар никога да не са можели да съперничат по численост и влияние на мъжките клубове, съществуващи в Лондон повече от три столетия, дамските клубове имат не по-малък дял в историята на града и, по своему в борбата за правата на жените.\r\n\t \r\n\tЕдин от най-известните - основаният през 1892 г. от Емили Масингбърд \"Пайъниър клаб\" - бил смятан по онова време за авангардистки и феминистки културен кръг.\r\n\t \r\n\tВ общество, в което дълго време определяща роля са играли мъжете, тези клубове \"били за жените опит за отвоюване на място в обществото, особено в градовете\", обясняват Дейвид Дугън и Питър Гордън в посветена на темата книга със заглавие \"Жени, клубове и сдружения във Великобритания\".\r\n\t \r\n\tТези места представлявали \"убежище за жените от средната класа\", глътка въздух от семейните и обществените им задължения, или както обобщава заглавието на есе на Вирджиния Улф - \"Собствена стая\".\r\n\t \r\n\tНе е чудно, че целият цитат от есето на британската писателка (\"Една жена трябва да има пари и собствена стая\", /ако иска да пише проза) е изписан на витрината от матово стъкло на входа на клуб \"ОлБрайт\".\r\n\t \r\n\tДвижението #MeToo породи динамика в защитата на правата на жените. Смятам, че ние сме част от нея, подчертава Анна Джоунс.", "date": "2018.03.08", "title": "В Лондон се възражда традицията на женските частни клубове"}
{"url": "http://www.mediapool.bg/slovashkata-opozitsiya-vnese-vot-na-nedoverie-zaradi-ubiystvoto-na-zhurnalist-news276443.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко словашки опозиционни партии внесоха вот на недоверие срещу правителството на премиера Роберт Фицо заради убийството на разследващия журналист Ян Куциак и годеницата му, предаде ДПА.\r\n\t \r\n\tАгенцията отбелязва, че това е станало на фона на обвиненията, отправени от президента Андрей Киска срещу кабинета, че е пренебрегвал в продължение на години предупрежденията на тайните служби за влиянието на италианската мафия в Словакия.\r\n\t \r\n\tПо-рано тази седмица политически независимият Киска призова за промени в правителството или предсрочни избори. За момента неговото искане не е изпълнено.\r\n\t \r\n\tНа 25 февруари словашкият разследващ журналист Ян Куциак и годеницата му Мартина Кушнирова, и двамата на по 27 години, бяха открити застреляни в дома им, припомня ДПА. Куциак разследвал корупционни практики и афери на политическата класа. Той казал, че италиански мафиоти са установили контакти в канцеларията на словашкия премиер и така се сдобиват с поверителна информация.\r\n\t \r\n\tУбийството предизвика политическа буря в Словакия срещу правителството. През следващите дни са планирани нови протести.\r\n\t \n\n\r\n\tЗа петък е предвидена среща между президента, премиера и председателя на парламента в опит за намиране на начин за успокояване на ситуацията.", "date": "2018.03.08", "title": "Словашката опозиция внесе вот на недоверие заради убийството на журналист"}
{"url": "http://www.mediapool.bg/chetirima-sa-raneni-pri-dve-ataki-s-nozh-vav-viena-arestuvan-e-afganistanets-news276413.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетирима души са тежко ранени при две атаки с нож, извършени във Виена в сряда вечерта, съобщават световните агенции.\r\n\tМестните власти са арестували афганистанец, заподозрян за второто нападение, но за момента няма данни нито за мотивите на нападенията, нито дали те са свързани, уточнява Ройтерс.\r\n\tПървата атака в била извършена около 19.45 часа (20.45 часа българско време) близо до известния увеселителен парк Пратер и гара Пратерщерн. Мъж наръгал с нож баща, майка и 17-годишната им дъщеря пред японски ресторант, след което избягал. Тримата пострадали австрийци са с опасност за живота.\r\n\tПоловин час по-късно един човек е бил наръган с нож на гара Пратерщерн. Пострадалият е в тежко състояние, с опасност за живота. Афганистанец бе арестуван по-късно във връзка с второто нападение. Повече подробности не бяха дадени. \r\n\tВиена досега не е ставала сцена на смъртоносни ислямистки атаки като онези, извършени в Париж, Берлин и Брюксел от 2015 г., отбелязва Ройтерс.", "date": "2018.03.08", "title": "Четирима са ранени при две атаки с нож във Виена, арестуван е афганистанец"}
{"url": "http://www.mediapool.bg/bulgartransgaz-vadi-13-mln-lv-za-aktivi-na-yuzhen-potok-news276411.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният газов оператор \"Булгартрансгаз\" ще купи активи на българо-руското дружество \"Южен поток България\" на стойност над 13 млн. лв., които ще бъдат използвани за реализацията на правителствените планове за изграждане на газоразпределителния център край Варна. Това става ясно от обявена обществена поръчка за пряко договаряне между двете дружества на покупката на 28 поземлени имота и правата за строеж върху пет имота.\r\n\tВъзможността активи на дружеството \"Южен поток България\" да се използват за разширяването или модернизирането на българската газова мрежа, както и за реализацията на проекта за газов хъб край Варна, бе  от вицепремиера Томислав Дончев още през февруари 2016 г.\r\n\tРуското решение за спиране на проекта за газопровода от Русия по дъното на Черно море, през България, Сърбия и Унгария до Австрия бе обявено през декември 2014 г., но смесеното дружество за реализацията на трасето през българска територия още съществува, макар и само с трима шефове и почти без дейност. То обаче има капитал в размер на 397.606 млн. лв. и имоти и дълготрайни материални активи за общо близо 37 млн. лв., според последния публичен финансов отчет на дружеството за 2015 г. Натрупаната към онзи момент обща загуба е била за 19.289 млн. лв.\r\n\tВ края на януари 2018 г. \"Булгартрансгаз\" бил уведомен с писмо, че акционерите с равни дялове в \"Южен поток България“ – \"Българският енергиен холдинг\" (БЕХ) и руската \"Газпром\", са решили да прекратят проекта за газопровода и да предприемат продажба на активите на проектната компания.\r\n\tСпоред БЕХ е целесъобразно тези активи да останат във владение на българската енергийна група и да се използват от дъщерното й дружество \"Булгартрансгаз“ за други негови инвестиционни проекти. Затова е сега газовият оператор смята да купи въпросните имоти и разрешителните към тях, които в момента са интелектуална собственост на \"Южен поток България\".\r\n\tВ поръчката не се посочва къде са разположени въпросните 28 имота, нито каква е общата им площ, но става ясно, че купуваните активи включват Доклад за оценка на въздействието върху околната среда, Подробен устройствен план – Парцеларен план и План за застрояване във фази Предварителен и Окончателен проект, технически проекти и издадените във връзка с тяхното съгласуване и одобряване документи, геотехнически и геоложки проучвания, археологически проучвания, учредено право на строеж и др.\r\n\tОт финансовите отчети на смесеното дружество става ясно, че разрешителните основно са свързани с изграждане на две компресорни станции – Ресово и Варна, и за строежа на планирания приемен терминал за подводната тръба на газопровода на плажа Паша дере.\r\n\tСпоред дадените към момента изявления от страна на премиера Бойко Борисов и членове на последните му две правителства, край Варна се планира да се изгради газовия хъб \"Балкан\", за който в момента се подготвя предпроектно проучване за смисъла от подобен проект, възможните източници за захранване, рентабилността и начините за финансиране. Все още не е ясно дали газовият център ще има хранилище за синьо гориво, каквато е практиката за подобни хъбове, защото освен място за газова търговия те са и газохранилища.\r\n\tНе е ясно и как точно ще се използват закупуваните сега активи от \"Булгартрансгаз\", който е предвидил да похарчи 13 187 688 лв. без ДДС. Придобиваните терени обаче явно са по-голямата част от парцелите за спрения газопровод, тъй като според докладите на \"Южен поток България\" притежаваните земи и правата за строеж възлизат на 19.289 млн. лв.\r\n\tОт \"Българския енергиен холдинг\" заявиха за Mediapool, че \"Булгартрансгаз\" проявява интерес само към посочените 28 поземлени имота и вещни права. На този етап няма проявен интерес от други дружества на БЕХ и няма намерения за обявяване на поръчки за закупуването на останалите активи на \"Южен поток България\", казаха от държавната компания.\r\n\tПриходите от продажбата ще постъпят по сметките на проектната компания и е въпрос на решение на акционерите кога да се разпределят поравно към тях и под каква форма, допълниха от БЕХ.\r\n\tХолдингът обясни още, че взетото с \"Газпром\" решение за прекратяване на дейностите по проекта не води автоматично до ликвидация на дружеството \"Южен поток България\". Към такава евентуално ще се пристъпи след евентуалната реализация на активите на проектната компания и сключване на споразумение между акционерите относно цялостно уреждане на отношенията по прекратяването на проекта, заявиха от БЕХ.", "date": "2018.03.08", "title": "\"Булгартрансгаз\" вади 13 млн. лв. за активи на \"Южен поток\""}
{"url": "http://www.mediapool.bg/koliars-otchete-rekorden-broi-ofis-sdelki-prez-2017-g-v-bulgaria-news276453.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзминалата 2017 г. се характеризира с най-големия обем сключени сделки на пазара на офиси в страната за последното десетилетие. Той достига малко над 200 000 кв.м и отбелязва ръст от 55% спрямо предходната година. Това показва анализът на българския офис пазар на консултанската компания \"Колиърс\" (Colliers International).\r\n\tНай-мащабните сделки на българския пазар са на VMware, които заемат 22 290 кв.м. в мултифункционалния комплекс Garitage Park, на Teva във FPI Business Hub и на SiteGround в Real Site. И трите транзакции са за площи, които в момента се строят.\r\n\tСамо през второто полугодие на миналата година брутният обем* на сключените сделки възлиза на 107 600 кв.м, като нетно наетите площи** са 93 500 кв.м.\r\n\tСвободните офиси в София са едва 9% през второто полугодие на 2017 г. Това е причината и за интереса към площи, които в момента са в процес на изграждане. Към началото на годината в строеж са 383 000 кв.м офис площи.\r\n\tОбщо пазарът на офис площи в София достига обем от 2 млн. кв.м (клас А, Б, С).\r\n\tНай-активни от страна на търсенето са компаниите от секторите \"Информационни технологии\" (71%), \"Професионални услуги\" (15%) и \"Медицина и фармация\" (10%).\r\n\tПродължава трендът от 2016 г. на релокация и консолидация в една офис сграда, характерен за компании от аутсорсинг сектора. Той запазва най-голям дял от общо реализираните транзакции през втората половина на миналата година – 53%.\r\n\tНай-динамично развиващите се офис зони в София са около 7-ми и 11-ти километър на бул. \"Цариградско шосе\", \"Бизнес Парк София\" и кв.\"Хладилника\". В тях е концентриран 17% от общия обем площи в сектора, близо две трети от сградите в строеж (65%), както и найд една трета от сключените сделки с офис площи (39%). \r\n\tПовече от половината затворени транзакции с офиси са в периферията на столицата.\r\n\tВ централната градска част се наблюдава значителен ръст в предлагането на офиси – 16% за второто шестмесечие на 2017 г. или 39 500 кв.м. Това се дължи основно на завършването на Telus Tower на площад \"Македония\".\r\n\tПрез втората половина на миналата година от \"Колиърс\" отчитат леко повишение на наемните нива на офис площи. Първокласните офиси в центъра се отдават на нива от 15 евро/кв.м, в широкия център и периферия на столицата са по 13 евро/кв.м.\r\n\tПрез тази година са планирани да влязат в експлоатация 158 000 кв.м офис площи, като половината от тях вече са наети, показват данните на \"Колиърс\".\r\n\tНедостигът в предлагането на завършени първокласни офис площи в краткосрочен план ще продължи, което ще привлече вниманието на все повече компании към сгради от по-нисък клас с добри локации и характеристики.\r\n\tАутсорсинг секторът ще продължи да движи пазара не само в столицата, но и в Пловдив, Варна и Бургас, посочват от \"Колиърс\".", "date": "2018.03.08", "title": "\"Колиърс\" отчете рекорден брой офис сделки през 2017 г. в България"}
{"url": "http://www.mediapool.bg/leko-zemetresenie-be-useteno-v-provadiya-nyama-raneni-i-shteti-news276412.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение с магнитуд 3.5 по скалата на Рихтер бе регистрирано малко след полунощ в четвъртъкв Провадия.\r\n\tНяма данни за посътрадали и нанесени материални щети при труса.\r\n\tОт Сеизмологичния център към БАН съобщиха, че са последвали няколко съвсем слаби вторични земетресения, но обстановката е нормална и спокойна.", "date": "2018.03.08", "title": "Леко земетресение бе усетено в Провадия, няма ранени и щети"}
{"url": "http://www.mediapool.bg/ukraina-zaporira-aktivi-na-gazprom-news276415.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкрайна започна да налага запори на активи на руския газов гигант \"Газпром\" в страната във връзка с констатираното от съда нарушение на местното антимонополното законодателство, съобщава Дойче веле.\r\n\tБлокирано е имущество на компаниите \"Газпром сбит Украини\" и \"Международен консорциум за управление и развитие на газопреносната система на Украйна\", както и ценни книжа на \"ЮжНИИГипрогаз\" и \"Газтранзит\".\r\n\tУкраинският премиер Володимир Гройсман призова руската компания да изпълни изискванията на украинския съд, както и решението на Стокхолмския арбитраж, според което тя дължи на Киев над 4.6 милиарда долара.\r\n\tОще през 2016 г. украинската антимонополна комисия постанови, че \"Газпром\" злоупотребява с монополно положение на пазара на природен газ в страната и наложи глоба от 86 милиарда гривни на руския концерн, като за една година тази сума се удвои. \"Газпром\" обжалва, но съдилищата на всички инстанции признаха исканията на Киев за основателни.\r\n\tНа 28 февруари тази година Стокхолмският арбитраж от своя страна задължи руската компания да доплати на украинския \"Нафтогаз\" 4.63 милиарда долара за неизпълнени доставки на газ за транзитиране.\n\n\r\n\t\"Газпром\" е длъжен да изпълни искането на антимонополната служба на Украйна, както и решението на Стокхолмския арбитраж, категоричен е премиерът Гройсман. В противен случай украинската страна ще проучи възможността за запориране на активи на компанията зад граница.", "date": "2018.03.08", "title": "Украйна запорира активи на \"Газпром\""}
{"url": "http://www.mediapool.bg/uchenichka-be-ubita-pri-nova-strelba-v-gimnaziya-v-sasht-news276414.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМомиче бе убито при нова стрелба в училище в САЩ, предаде Асошиейтед прес, позовавайки се на местните власти.\r\n\t17-годишна ученичка е била застреляна след края на учебните занятия в гимназия в Бирмингам в южния щат Алабама. Неин връстник е бил ранен.\r\n\tПолицията обаче смята, че изстрелите са били произведени случайно, но засега не дава никакви обяснения.\r\n\tПреди по-малко от месец, на 14 февруари, 19-годишният Никълъс Крус уби 17 души, откривайки огън в гимназия в Паркленд, щата Флорида, от която бил изключен.\r\n\tТрагичният случай провокира за пореден път дебатите за сигурността на обществените места в САЩ и особено в училищата, както и за затягане на режима за притежаване на огнестрелни оръжия.\r\n\tСъдебно жури повдигна обвинения срещу Никълъс Крус в 17 убийства и 17 опита за убийство, предаде ДПА. Засега прокуратурата не разкрива дали ще пледира за налагане на смърна присъда на обвиняемия.\n\n\r\n\tКонгресът на Флорида междувременно одобри законопроект, който ограничава достъпа до огнестрелни оръжия и дава възможност за въоръжаване на някои преподаватели, предаде Франс прес.\r\n\tНормативният акт мина с малки мнозинства и в двете камари на законодателното събрание, които са доминирани от републиканците. За да влезе в сила, той трябва да бъде подписан от губернатора на югоизточния американски щат Рик Скот.\r\n\tРепубликанецът Скот все още не е обявил дали ще се противопостави на собствената си партия и ще наложи вето. По-рано той се обяви публично срещу предложението на президента на САЩ Доналд Тръмп за въоръжаване на учителите като мярка срещу масовите стрелби, които редовно потапят в траур американски училища, отбелязва Франс прес.", "date": "2018.03.08", "title": "Ученичка бе убита при нова стрелба в гимназия в САЩ"}
{"url": "http://www.mediapool.bg/savetat-za-sigurnost-na-oon-otnovo-prizova-za-prekratyavane-na-oganya-v-siriya-news276416.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът за сигурност на ООН отново призова за спазване на приетата от него на 24 февруари резолюция за 30-дневно хуманитарно прекратяване на огъня в Сирия, предаде АП.\r\n\tНа заседание при закрити врата по темата в сряда страните членки са изразили безпокойство от хуманитарната ситуация в близкоизточната държава.\r\n\tСпециалният пратеник на ООН за Сирия Стафан де Мистура и помощник генералният секретар на световната организация по хуманитарните въпроси Урсула Мюлер са запознали Съвета за сигурност с развитието на обстановката в Сирия.\r\n\tПредвидено е генералният секретар на ООН Антониу Гутериш да докладва в понеделник на съвета за изпълнението на резолюцията. Във вторник Гутериш призова всички страни в конфликта да спазват примирието и изрази безпокойство от атаките срещу бунтовническия анклав край Дамаск Източна Гута и от обстрела на сирийската столица, припомня АП.\r\n\tНай-малко 62 цивилни, сред които шест деца, са били убити при бомбардировки и артилерийски обстрел на Източна Гута в сряда, съобщи Сирийският център за наблюдение на правата на човека, цитиран от Франс прес.\n\n\r\n\tБазираната във Великобритания неправителствена организация, която разполага с широка мрежа от информатори в Сирия, отбеляза, че повечето от тези хора са загинали при руски въздушни удари.\r\n\tС това общият брой на убитите цивилни в Източна Гута от началото на операцията на сирийските правителствени сили за отвоюване на бунтовническия бастион на 18 февруари надхвърли 860.\r\n\tСирийският режим си е върнал 52% от анклава. Правителствените сили са успели да разполовят контролираните от бунтовниците райони в Източна Гута на две части, съобщи наблюдателният център, цитиран от ДПА.\r\n\tДиректорът на организацията Рами Абдел Рахман коментира, че режимът прилага същата тактика като при превземането на Източен Алепо през 2015 г. – първо разделя набелязаната територия, след което изолира цивилните в малка зона.", "date": "2018.03.08", "title": "Съветът за сигурност на ООН отново призова за прекратяване на огъня в Сирия"}
{"url": "http://www.mediapool.bg/zashto-pravitelstvoto-iska-da-spasi-skandalnata-sdelka-za-chez-news276410.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандалът около сделката за българските активи на ЧЕЗ продължава с неотслабващ интензитет не само в България, но и в Чехия, а всеки нов обрат и всяка нова информация пораждат нови въпроси и съмнения. За публиката е ясно, че \"има нещо гнило\", а догадките са най-вече около неговия първоизточник. В тази ситуация политизирането на скандала беше неизбежно, но истерично-лумпенската му употреба от страна на БСП отне възможността за някакъв смислен разговор и търсенето на разумни решения.\r\n\tПозицията на премиера претърпя няколко обрата – първо, че държавата не може и не се е месила в сделката, после, че държавата ще я разнищи и проконтролира и накрая, че държавата иска да влезе в нея. Сега вече се обсъжда как правителството да придобие контролен дял в сделката – дали като партньор на Върбакова в нови преговори с ЧЕЗ или като изкупи дял от \"Инерком\", както допусна финансовият министър Владислав Горанов.\r\n\tСъгласието на \"милионерката\" Върбакова (както тя се представи) да отстъпи на правителството активите на ЧЕЗ, бе изтълкувано като допълнителен знак, че тя е подставено лице.\r\n\tЕвентуалното участие на държавата обаче прави сделката не по-малко скандална, защото по този начин правителството ще легитимира съмнителните интереси и финансиране, заради които възрази на покупко-продажбата. Освен това възникнаха нови проблеми. Единият е свързан с воденото от чехите арбитражно дело срещу България за стотици милиони евро. От ЧЕЗ вече дадоха знак, че влизането на държавата в сделката вероятно ще трябва да мине през извънсъдебно споразумение по арбитража, на каквото досега българското правителство се противопоставяше.\r\n\tДруг възможен проблем са потенциални антимонополни пречки, макар според експерти, с които Mediapool разговаря, такива да липсват.\n\n\r\n\t\r\n\tСпоред  от Центъра за изследване на демокрацията, държавата не трябва да става съсобственик на активите на ЧЕЗ в България, за да не легитимира съмнителната сделка, макар по същество участието да не е проблем от антимонополна гледна точка. , посочи Владимиров пред Mediapool. По думите му обаче влизането на държавата е маскарад, за да не пропадне сделката.\r\n\tАнализаторът допълни, че проблемът не е в закупуването на голям бизнес от малка компания, а в това, че \"Инерком\" не може да осигури със собствени средства дори 30 процента от цената.\r\n\tМартин Владимиров акцентира и на сериозната разлика между предложената от Върбакова цена, която по неофициални данни е 340 млн. евро, и по-малките суми, оферирани от далеч по-големи и сериозни играчи в търга за активите на ЧЕЗ.\r\n\t\r\n\t, коментира Владимиров. , смята той.\r\n\tОттук идват и съмненията му дали въпросните 100 млн. евро не са комисионна за уреждане на проблема с арбитражното дело срещу България и плащане на правителството по извънсъдебно споразумение с чехите.\r\n\t, отбеляза Владимиров, припомняйки, че Земан, а не Бабиш в момента реално държи чрез свои хора контрола в ЧЕЗ, в която 70 процента има държавата. А като се има предвид, че Земан е един от най-приближените на руския президент Владимир Путин, скандалът придобива и геополитически характер. Руската връзка в тази сделка може да се окаже много по-сериозна, отколкото смятаме, допълни анализаторът.\r\n\tИменно чешкият в. \"Лидове новини\", който е част от групата на милиардера и премиер в оставка Бабиш, разкри схемата за финансиране на сделката от страна на Върбакова. Информацията впоследствие бе потвърдена от документ на ЧЕЗ, изпратен на премиера Бойко Борисов след негов телефонен разговор с Бабиш миналата седмица. От данните е видно, че освен на готовност за подкрепа от три български банки, Върбакова разчита и на търговско финансиране от офшорки на руско-грузински бизнесмен, осветлен в разследването \"Досиетата Панама\".\r\n\tВърбакова твърди, че парите ще бъдат предоставени от международна банка, но отказва информация, позовавайки се клаузи за конфиденциалност по договора с чехите.\r\n\t\r\n\tУчастието на тези офшорки в сделката е ключово, смята , управляващ партньор в консултантската компания \"Маконис\".\r\n\t, коментира Кънев пред Mediapool. , допълни той и изрази мнение, че държавата има проблем със сделката за ЧЕЗ и когато е в нея, и когато е извън нея.\r\n\tСпоред експерта прекалено много са неяснотите около начина за участие на държавата в сделката - дали като акционер, държащ контрола върху вземането на решенията, или като мажоритарен акционер, които са различни неща. Ситуацията се усложнява допълнително от това,че в момента енергийният пазар е в процес на либерализация, посочи консултантът.\r\n\t\r\n\t, коментира Кънев.\r\n\tПо думите му, изявленията на държавата от последните дни и предпазливостта, която вече се демонстрира, са знак, че в правителството вече са осъзнали риска да влязат в собствеността на електроразпределителното дружество или в \"Инерком\".\r\n\t, каза Кънев.\r\n\t\r\n\tЧе влизането на държавата като собственик в мрежата, може да означава конфликт на интереси, тъй като е и регулатор на цените на тока, смята и адвокат , специалист по конкурентно право.\r\n\t, заяви той пред Mediapool.\r\n\tСпоред него държавата чрез двата си регулатора – Комисията за защита на конкуренцията и Комисията за енергийно и водно регулиране, има възможност да спре сделката, ако иска. , поясни Славов.\r\n\t\r\n\tОще един анализатор – Юлиян Попов от \"Риск Монитор\", коментира във вторник пред БНР, че в случая със сделката за ЧЕЗ\r\n\t посочи той.\r\n\tСпоред него би било притеснително, ако се окаже вярна информацията, че зад офшорното финансиране наднича руско-грузински инвеститор.\r\n\t\r\n\t, отбеляза Попов.\r\n\tСпоред него сделката не застрашава националната сигурност, защото е свързана с енергийната сигурност на крайния потребител, но .", "date": "2018.03.08", "title": "Защо правителството иска да спаси скандалната сделка за ЧЕЗ"}
{"url": "http://www.mediapool.bg/nyama-opasnost-ot-prelivane-na-yazovir-ticha-obyavi-ekoministarat-news276419.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма опасност от преливане на язовир \"Тича\" към момента, заяви в четвъртък пред БНТ министърът на околната среда и водите Нено Димов.\r\n\tПо думите му други 5 проблемни язовира, където е имало лек прилив, вече са с нормални нива.\r\n\tПреди ден по нареждане на премиера Бойко Борисов започна контролирано изпускане на язовир \"Тича\", което продължава и в четвъртък.\r\n\t\"Още от февруари сме започнали контролирано изпускане на язовирите. Няма проблем при язовир \"Тича\", не очакваме никакви проблеми през днешния ден. Ще се преразгледа нивото на язовира дали не трябва да се върне към по-ниско, както е било преди години\", добави Димов.\r\n\tЕкоминистърът обясни още, че се контролират около 190 язовира в страната. Издадени са и предписания към всички областни управители и кметове да почистват коритата на реките и язовирите, които са под тяхно управление.\r\n\tСпоред ръководителя на секция \"Хидрологични прогнози\" към Националния институт по метеорология и хидрология на БАН Снежана Балабанова най-критичните точки, които се наблюдават, са Югоизточна България – около Бургас и Велико Търново.", "date": "2018.03.08", "title": "Няма опасност от преливане на язовир \"Тича\", обяви екоминистърът"}
{"url": "http://www.mediapool.bg/putin-pozdravi-zhenite-sas-stihotvorenie-za-8-mart-news276420.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин поздрави жените за международния им празник 8 март със стихотворение в ефира на телевизия \"Россия 24\".\r\n\tВ речта си той акцентира на способността на жените да създават гостоприемна атмосфера на работа и в семейството, както и да поемат всекидневните грижи за дома и децата.\r\n\tБез да споменава борбата за равноправие между половете през годините, която милиони жени по света почитат на този ден, Путин отдели специално внимение на труда на многодетните майки.\r\n\tКато специален поздрав за жените, руският държавен глава прочете откъс от стихотворение на поета Андрей Дементиев, започващ с думите: \"Аз зная, че всички жени са прекрасни/ И със своята красота, и със своя ум\".\r\n\tМеждународният ден на жената е обявен през 1910 г. по инициатива на германската активистка и борец за равноправие на жените Клара Цеткин. Отбелязан е за първи път на 19 март 1911 г. в Австрия, Дания, Германия и Швейцария.", "date": "2018.03.08", "title": "Путин поздрави жените със стихотворение за 8 март"}
{"url": "http://www.mediapool.bg/emirat-na-katar-e-na-parvo-ofitsialno-poseshtenie-v-bulgaria-news276421.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕмирът на Катар Шейх Тамим бин Хамад Ал-Тани е на първото си официално посещение в България в четвъртък по покана на президента Румен Радев.\r\n\tОсновните теми в разговора между двамата ще бъдат свързани със задълбочаването на връзките между инвестиционните, бизнес и академичните среди на двете държави, съобщиха от прессекретариата на президента. \r\n\tНа срещата им на „Дондуков“ 2 се очаква да бъдат обсъдени и бъдещи партньорства в областите на икономиката, енергетиката, селското стопанство, транспорта, търговията и туризма.\r\n\tВ рамките на посещението на Шейх Тамим бин Хамад Ал-Тани ще се проведе Българо-катарски бизнес-форум с участието на над 60 представители на компании от Катар.\r\n\tВ програмата на държавното посещение е предвидено да бъдат подписани редица документи за двустранно сътрудничество в областта на предприемачеството, образованието и науката, енергетиката, младежта и спорта. По време на визитата си в България емирът на Катар ще разговаря и с премира Бойко Борисов. \n\n\r\n\tОчаква се и подписването на три меморандума в областта на енергетиката, младежта и спорта и образованието в Министерския съвет.", "date": "2018.03.08", "title": "Емирът на Катар е на първо официално посещение в България"}
{"url": "http://www.mediapool.bg/bivshiyat-ruski-shpionin-e-otroven-s-nervnoparalitichen-agent-news276417.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият руски двоен агент Сергей Скрипал и дъщеря му Юлия са станали обект на умишлен опит за убийство с прилагане на нервнопаралитичен агент, съобщи командващият звеното за борба с тероризма към Скотланд ярд Марк Роули.\r\n\t \r\n\t66-годишният Скрипал и 33-годишната му дъщеря Юлия бяха открити в безсъзнание в неделя, без видими рани, на пейка в търговски център в Солсбъри. Бившият служител на руското военно разузнаване и дъщеря му са в болница в критично състояние.\r\n\t \r\n\tНападението е било насочено специално срещу тях, подчерта Роули. \n\n\r\n\t \r\n\tТой уточни, че случаят е смятан за изключително важен, но подчерта, че властите са уверени, че няма опасност за населението.\r\n\t \r\n\tРоули съобщи също, че е пострадал и един от полицаите, който е бил сред първите, пристигнали на мястото на инцидента. Той е в болница в тежко състояние.\r\n\t \r\n\tВъв връзка с нападението британските служби издирват мрежа от отлично тренирани убийци, пише британският вестник \"Индипендънт\". Според медията характерът на атаката срещу Скрипал и дъщеря му сочи към \"настоящи или бивши действащи лица, организирани от държава\".\r\n\t \r\n\tИзточници на вестника смятат, че химическият агент, който е бил използван в Солсбъри, не е трудно технически да се произведе, но смъртоносността му показва, че е изработен в специализирана лаборатория. \r\n\t \r\n\tНервнопаралитичните агенти действат върху нервната система и се използват като средство за масово поразяване. Сред най-известните са зарин, табун и газ Ви Екс, VX, използван за убийството на полубрата на Ким Чен-ун, извършено през февруари миналата година на летището в Куала Лумпур посред бял ден. \r\n\t \r\n\tПреди два дни британският външен министър Борис Джонсън предупреди, че ако се намерят доказателства за участието на Москва, Лондон е готов да реагира твърдо, включително и с налагането на санкции, а от Кремъл очаквано отрекоха да са замесени.\r\n\t \r\n\tМосква от своя страна очаквано категорично отказва да е свързана със случая. \r\n\t \r\n\tТой обаче напомня на убийството на Александър Литвиненко през 2006 г. в Лондон. Бившият руски разузнавач почина, след като бе изложен на контакт с радиоактивно вещество.\r\n\t \r\n\tПрез 2006 г. бившият полковник от ГРУ Сергей Скрипал беше осъден на 13 години затвор за държавна измяна, защото от 1995 г. продавал информация на британското разузнаване. През 2010 г. той беше включен в размяна на шпиони между Москва, Лондон и Вашингтон и се установи във Великобритания.", "date": "2018.03.08", "title": "Бившият руски шпионин е отровен с нервнопаралитичен агент"}
{"url": "http://www.mediapool.bg/prokurorat-koito-ne-chu-alo-vanyo-oglavi-novata-antikoruptsionnata-komisiya-news276422.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият прокурор и бивш шеф на Комисията за конфискация Пламен Георгиев очаквано бе избран от парламента за шеф на новата Антикорупционна комисия, но впечатли внушителното мнозинство, което застана зад него. Кандидатурата на ГЕРБ бе подкрепена от 148 депутати от всички партии, против бяха 66 народни представители само от БСП, а четирима се въздържаха. Конкурент на Георгиев беше издигнатият от БСП Николай Николов, който бе доскоро шеф на закритата Комисия за разкриване на конфликта на интереси, която също се вля в Антикорупционната комисия. За него гласуваха само 79 депутати от БСП.\r\n\tДебатът в Народното събрание продължи около два часа, а през повечето време ГЕРБ и БСП се замеряха с нападки чий кандидат е по-зависим политически. Сериозни аргументи не липсваха и от двете страни. ГЕРБ оповести, че Николай Николов е бил общински съветник от БСП в Ловеч. Този факт бе укрит в автобиографията на Николов преди изслушването му в парламентарната Комисия за борба с корупцията.\r\n\tБСП на свой ред напомни за съмненията за обвързаности на Пламен Георгиев с Бойко Борисов. От края на 2009 г. тогавашният шеф на Агенция \"Митници\" Ваньо Танов е подслушван във връзка с разследване за корупция в митницата в \"Свиленград\". Наблюдаващ прокурор е Пламен Георгиев. Точно от тези специални разузнавателни средства изплуваха скандалните записите между Бойко Борисов и Ваньо Танов. Разследващите записват как Борисов нарежда на Танов да извади митничарите от пивоварната в Мездра, защото е поел ангажимент да не закача собственика Михаил Михов – Мишо Бирата. Борисов каза, че е сторил това по искане на тогавашния президент Първанов. Прокурорът Пламен Георгиев се оправда години по-късно, че до него не е стигнала информация за този разговор и той не е знаел.\r\n\tПрез 2011 г. обаче Пламен Георгиев е назначен за заместник-правосъден министър в първото правителство на ГЕРБ. Две години по-късно лично премиерът Бойко Боросов назначава Георгиев за шеф на Комисията за конфискация. Сега отново ГЕРБ го назначи за шеф на новата Антикорупционна комисия, която обединява пет институции – Комисията за конфискация, Комисията за борбата с конфликта на интереси, звено от ДАНС, отдел от Сметната палата и БОРКОР. Новата комисия ще има право и да подслушва граждани - при това извън правилата на наказателния процес.\r\n\t\n\n\r\n\tОще в самото си начало дебатът започна с атаки между ГЕРБ и БСП за това с коя партия са свързани кандидатите. Цветан Цветанов не пропусна да напомни за приватизацията на \"Техноимпекс\" в полза на лидера на БСП Корнелия Нинова по време на управлението на ОДС преди 17 години. В пленарна зала ГЕРБ извади и най-големия си коз, разкривайки, че кандидатът на БСП всъщност е бил обвързан с партията, която го издига. Той е бил три мандата общински съветник от БСП в Ловеч - от 1999 до 2011 г.. През това време е бил и член на Комисията за конфискация, когато тя бе ръководена от скандалния \"царист\" Стоян Кушлев.\r\n\tГеорги Милков (БСП) атакува Пламен Георгиев с аргумента, че той е политически обвързано лице. Милков напомни, че прокурорът е бил назначен лично от премиера за шеф на Комисията за конфискация. \"Политическата му обвързаност създава съмненията в мен\", каза Милков и призова да не се избира кандидат, за който дори има съмнения, че е прекратявал дела - намек за скандалния случай с вдигнатия запор над активи за 23 млн. лева, собственост на подсъдимата за пране на 1.6 млрд. лева в България финландка от руски произход Елизабет Елена фон Месинг.\r\n\tТова стана през 2015 г. с решение на Комисията за конфискация по време на мандата на Георгиев. Неправителствената организация \"Антикорупционен фонд\" сезира по случая прокуратурата, но досега властите запазват пълно мълчание по случая. Самият Георгиев обясни, че вече е проверен от прокуратурата, която не е открила нищо нередно.\r\n\t\r\n\tТогава Цветан Цветанов контраатакува БСП, обвинявайки социалистите, че са прикрили фактите от биографията на своя кандидат. \"Вие прикрихте един много важен факт, че този човек е бил част от структурите на тази партия\", каза Цветанов.\r\n\tТой не спря до тук и започна да говори за провалено мегадело \"Софийски имоти\", по което един от двамата водещи прокурори бе Пламен Георгиев. Цветанов обясни, че Пламен Георгиев е успял да стигне до осъдителни присъди срещу политици по \"Софийски имоти\", но накрая давностните срокове и други обстоятелства обърнали процеса срещу държавното обвинение. Шефът на групата на ГЕРБ допълни, че по \"Софийски имоти\" обвиняеми са били и хора от БСП, с което искаше да покаже защо БСП не харесва Пламен Георгиев.\r\n\tМегаделото \"Софийски имоти\" бе тотален провал за прокуратурата и не стигна до нито една осъдителна присъда, въпреки че на съд бяха изправени 40 души. Цветанов не спомена, че неговата приятелка съдийка Владимира Янева прекрати без основание едно от делата по \"Софийски имоти\". След това се оказа, че баща й е купувал изгодно имоти от дружеството. Лично Янева се е явявала като пълномощник на баща си по сделките. Това не попречи на избора й за шеф на Софийския градски съд по време на първото управление на ГЕРБ.\r\n\tГеорги Свиленски (БСП), който бе един от подсъдимите по \"Софийски имоти\", използва случая, за да разкаже за преживяванията си в съдебната зала.\r\n\t\"Бях 10 години подсъдим благодарение на прокуратурата, благодарение на г-н Пламен Георгиев и г-н Пламен Панайотов. На предпоследното заседание по делото вещото лице Сашко Николов помоли съда да го отведе, защото осем години е бил натискан от прокуратурата. Той се отказа от експертизите си. Съдията наказа вещото лице с 2000 лв глоба, че осем години е притаявало истината. Искам да попитам, Пламен Георгиев оказвал ли е натиск върху вещото лице? Подсъдимият по това дело Симеон Симеонов осъди държавата за 40 000 лв, Тошко Добрев - за 50 000 лв. Предстоят още 38 души, които ще съдят държавата. Така ли ще борим корупцията?\", попита Свиленски.\r\n\tЦветанов му обясни, че съжалява за преживяванията му, както и че го разбира, защото е бил в неговото положение. После председателят на парламентарната група на ГЕРБ започна да обяснява, че е бил съден по трите си дела заради БСП. Преди четири години Цветанов обясняваше друго - че е съден заради влиянието на Делян Пеевски върху главния прокурор Сотир Цацаров.\r\n\tАнтон Кутев (БСП) се опита да върне дебата към корените му, казвайки: \"Николай Николов е бил общински съветник, но не е гледал делото Мишо Бирата. Цяла България чу как Борисов нарежда на шефа на митниците, но вашият човек не го чу\".\r\n\tШефът на правната комисия Данаил Кирилов влезе с обяснението, че депутатите не знаят какво Пламен Георгиев е правил \"по делото Вальо не знам си какво\" и вметна, че прокурорите не гледат дела. Не се разбра какво има предвид Кирилов.\r\n\tЛидерът на БСП Корнелия Нинова заключи, че Пламен Георгиев е предопределен за шеф на антикорупционната комисия и че започва с фалстарт.\r\n\t\"Ключовата дума е доверие. Вие го нямате. Борбата с корупцията е въпрос на доверие. Европа ни няма доверие\" , каза тя.\r\n\tДебатът приключи с опит за помирително изказване от лидера на \"Воля\" Веселин Марешки, който каза, че не познава кандидатите, но изрази надежда, че те ще си свършат работата. Той коментира, че депутатите трябва да проявят \"малко повече морал и малко повече смирение\", а бъдещият шеф на антикорупционната комисия ще се еманципира от партиите. \"Воля\" гласува за човека на ГЕРБ.", "date": "2018.03.08", "title": "Прокурорът, който не чу \"Ало, Ваньо\", оглави новата Антикорупционната комисия"}
{"url": "http://www.mediapool.bg/britanskiyat-ministar-za-brekzit-dovolen-ot-balgarskoto-predsedatelstvo-na-es-news276424.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще запази установените близки отношения с Великобритания в бъдеще, тъй като отговарят на интересите на двете държави и на стратегическото им партньорство в НАТО. От особено значение е поддържането на вече създаденото отлично сътрудничество по въпросите на сигурността. Това е посочил министър-председателят Бойко Борисов при срещата си с британския министър за Брекзит Дейвид Дейвис, съобщи пресслужбата на кабинета.\r\n\t \r\n\tДвамата са били единодушни, че България и Великобритания ще запазят добрите си партньорски отношения в политиката, икономиката, туризма и сигурността.\r\n\t \r\n\tПо време на разговора с Дейвид Дейвис българският премиер е отбелязал, че въпреки процеса на Брекзит, Европа трябва да остане обединена и силна. \n\n\r\n\t \r\n\tОт своя страна Дейвис е поздравил премиера Борисов за доброто водене на председателството на Съвета на ЕС. \r\n\t \r\n\tВ София той се срещна и с външния министър Екатерина Захариева.\r\n\t \r\n\t\"Преговорите по Брекзит навлязоха в своята решителна втора фаза, именно по време на Българското председателство на Съвета на ЕС. България изпълнява отговорно ролята си в процеса и вярвам, че успяхме да създадем балансирана и спокойна атмосфера, в която да продължим преговорите\", заявила Захариева по време на срещата.\r\n\t \r\n\tВпечатлени сме от Българското председателство, което е много добро, честно и подхожда с разбиране, посочил Дейвид Дейвис.\r\n\t \r\n\tПредстои да бъде намерено решение на няколко паралелни процеса - преговорите по юридическия текст на Споразумението по оттегляне, включително и върху преходния период, както и подготовка за бъдещите отношения, припомнила Захариева и е допълнила, че първият проект на ЕК на Споразумението по оттегляне е факт, и представлява основа за водене на преговори.\r\n\t \r\n\tНякои от въпросите, по които трябва да постигнем консенсус, не са лесни, но съм оптимист, че ще успеем да намерим най-доброто и балансирано решение, което да бъде в интерес и на гражданите и бизнеса, е подчертала Екатерина Захариева.\r\n\t \r\n\tКато ключови теми на оттеглянето, по които е особено важно да бъде постигната яснота, тя е откроила правата на гражданите и финансовите въпроси.\r\n\t \r\n\tЗахариева е отбелязала, че постигането на амбициозно споразумение за бъдещите отношения, което да отива отвъд търговията и сигурността и да съответства на стратегическата тежест на Обединеното Кралство за Европа, ще бъде в интерес и на ЕС, и на Лондон. \r\n\t \r\n\t\"Важно е да се фокусираме върху бъдещето, да не бъдем емоционални, а прагматични. За всички нас е по-добре да постигнем споразумение възможно най-скоро\", е казала Захариева.", "date": "2018.03.08", "title": "Британският министър за Брекзит доволен от българското председателство на ЕС"}
{"url": "http://www.mediapool.bg/protektsionizmat-na-tramp---tsenata-koyato-tryabva-da-se-plati-za-edna-nezavarshila-kriza-news276425.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакто през 30-те години на 20-и век популизмът и протекционизмът печелят терен. Техният възход обаче този път е много по-бавен. Защото управляваме по-добре кризата... или защото я отложихме за в бъдещето?\r\n\t \r\n\tАмериканци, които залитат в протекционизма. Европейци, които гласуват за затваряне на вратите. Тези събития оставят впечатление за дежавю. И има защо: те вече са се случвали през 30-те години на миналия век. Последвани от други катастрофи, още по-злокобни. Само че този път политическата криза се развива по-бавно. Какво се е променило? \r\n\t \r\n\tГолямата депресия се е разразила необикновено бързо. Финансовите пазари експлодират през 1929 година. Съединените щати започват търговска война през 1930 г. с митническите тарифи по закона Смут-Холи. Великобритания обявява парична война още през 1931 година, като девалвира силно лирата стерлинг. В Германия започва вътрешнополитическа война през 1932 година, когато нацистката партия става първа политическа сила в страната. И Хитлер взима властта през 1933 година.\n\n\r\n\t \r\n\tФинансовата буря, предизвикана през 2008 г. от фалита на банка Lehman Brothers имаше същия тип политически последици в развитите страни. Но не и със същия ритъм, нито в същата степен и засега с по-слаб ефект. Управляващите партии на практика загубиха всички избори, които последваха. На първо време спечели традиционната опозиция - демократите в Съединените щати, социалистите във Франция, консерваторите във Великобритания и т. н.\r\n\t \r\n\tПартиите и политиците, наричани \"популистки\", които се обявяват срещу елитите и за затваряне на границите, постигнаха напредък едва на втория етап: референдумът за Брекзита и избирането на Тръмп за президент през 2016 година, достигането на Марин Льо Пен до балотажа на президентските избори във Франция и пробивът на \"Алтернатива за Германия\" през 2017 година, превръщането на Движение \"Пет звезди\" в първа политическа сила в Италия през 2018 г. Да не говорим за Австрия, Унгария, Полша...\r\n\t \r\n\t\r\n\t \r\n\tВъпреки че американците мечтаят за нея, валутната война за момента не е факт. Което не попречи да бъдат предприети редица мерки. Като напечата стотици милиарди долари за обратно изкупуване на финансови активи още през 2010 година, Управлението за федерален резерв (УФР) на САЩ отслаби долара, което пък затвърди възстановяването на американската икономика в момент, когато Европа бе в пълен колапс. Симетрично, същата политика на количествено облекчаване, която Европейската централна банка (ЕЦБ) започна през 2015 година, обезцени еврото, което подпомогна активността в Европа в момент, когато икономическият растеж на САЩ вече бе достатъчно солиден, за да не бъде спъван от поскъпването на долара.\r\n\t \r\n\tТърговската война също не стана факт. Правилата на свободната търговия, разбира се, бяха нарушени хиляди пъти. Досега обаче нищо сериозно. Като въведе мита върху вноса на стомана, и дори на автомобили, американският президент би могъл да предизвика истински \"военни действия\". Десет години след епизода Lehman Brothers: това е много, много дълъг период.\r\n\t \r\n\tИзключение е това, че Голямата депресия се вписваше в следвоенни трусове, за разлика от първата голяма икономическа криза на 21-и век. Решенията и шоковете от 30-те години на миналия век ферментираха през предходното десетилетие. Не спадането на водещия борсов индекс Dow Jones с 39% само за три седмици в края на 1929 г. убеди американските конгресмени да наложат митнически тарифи шест месеца по-късно. Те говореха за такива мита... от едно десетилетие. Американските фермери се бяха възползвали от Първата световна война, за да увеличат чувствително своите продажби в Европа. Прехвърляйки бойните полета в селското стопанство, примирието предизвика дълбока криза на свръхпроизводство в Съединените щати, където бяха гласувани протекционистки мерки още през 1922 година. Тяхното засилване впрочем фигурираше в предизборната програма през 1928 г. на Хърбърт Хувър, който бе избран за президент на САЩ.\r\n\t \r\n\t\r\n\t \r\n\tЕвропейските валути пострадаха сериозно от огромните държавни дългове, натрупани от военните усилия. Икономистът Джон Мейнард Кейнс не спря да предлага решения по този въпрос по време на 20-те години на миналия век. Политическият живот също бе разтърсен сериозно от следвоенното управление и то не само в Германия.\r\n\t \r\n\tДруга причина би могла да обясни защо вредните ефекти от кризата настъпват по-бавно през настоящото десетилетие, отколкото през 30-те години на миналия век: главните действащи лица по време на втората са си научили урока от първата. Управляващите обявиха на висок глас и силно своето желание да оставят границите отворени. Първоначално те оставиха бюджетния дефицит да нарасне, докато техните предшественици са се опитали да го овладеят (нека си припомним само, че Франклин Делано Рузвелт е бил избран през 1932 г. за президент на САЩ с обещанието да намали държавните разходи с 25%). Вместо да държат затворено кранчето за ликвидност, централните банкери не само понижиха лихвите до 0%, но и опитаха набези на отрицателната територия и създадоха огромни парични маси, за да подкрепят финансовата система.\r\n\t \r\n\tУправляващите обаче не оправиха нищо. Болният този път преживя инфаркта, много от неговите артерии остават запушени. През 30-те години на 20-и век изведнъж изчезнаха огромни дългове. Фалитите изхвърлиха на улицата милиони бедни, както и богати рентиери. Финансовата система обаче бе прочистена. Този път задлъжняването е още по-голямо. Банки, компании, зомби държави дължат своето оцеляване само на изключително ниските лихвени проценти. Както показва протекционизмът на Тръмп, ние не сме уредили кризата, а само сме я разсрочили във времето. Следователно ще продължим да усещаме на гърба си.", "date": "2018.03.08", "title": "Протекционизмът на Тръмп - цената, която трябва да се плати за една незавършила криза"}
{"url": "http://www.mediapool.bg/antimonopolnata-komisiya-podhvashta-bankite-news276426.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) ще прави анализ на конкуренцията на банковия пазар, става ясно от съобщение на институцията. В тази връзка тя призовава \"обществеността\" активно да й съдейства с всякаква информация и данни във връзка с производството й, което означава, че гражданите могат да пращат сигнали например във връзка с ценообразуването на определени банкови продукти.\r\n\t\"С цел да повиши ефективността на извършваните действия и в рамките на законовите си правомощия, КЗК ще изиска актуална информация от компетентните държавни органи и съответните браншови организации. Социално-икономическата значимост на този сектор изисква детайлно и отговорно проучване, поради което КЗК призовава обществеността за активно съдействие при предоставянето на всякаква информация и данни във връзка с настоящото производство\", посочват от КЗК.\r\n\tОттам съобщават, че инициативата им има връзка с консолидацията в банковия сектор. Тази година официално приключи сливането на ОББ и СИБанк, които образуваха третата по размер на активите банка у нас – ОББ (част от КВС Груп).\r\n\t\"Във връзка с наблюдавания процес на консолидация в банковия сектор и измененията в нормативната уредба, Комисията за защита на конкуренцията съобщава, че внимателно наблюдава конкурентната среда на този пазар и следи публично достъпните факти и обстоятелства, имащи отношение към правоприлагането на Закона за защита на конкуренцията\", съобщават от ведомството.\r\n\tКЗК припомня, че предишният секторен анализ на конкурентната среда при банкирането на дребно е правен много отдавна – преди 10 години, и обхваща периода преди кризата (2006 г. - първо полугодие на 2008 г.), поради което се налага да бъде направен по-актуален анализ. В последно време бяха приеха множество нови регулации, главно на европейско ниво, по отношение на банковите услуги. Въведоха се и законови ограничения на някои такси.\n\n\r\n\t\"Събраната към момента информация, поражда необходимост от ново по-задълбочено изследване на конкуренцията при предлагането на банкови услуги, което да анализира настоящите пазарни процеси и идентифицира евентуални допълнителни мерки, които да допринесат за правилното и ефективно функциониране на конкурентната пазарна среда\", посочват от комисията.", "date": "2018.03.08", "title": "Антимонополната комисия подхваща банките"}
{"url": "http://www.mediapool.bg/sluchayat-sas-skripal-mozhe-da-otprishti-voina-mezhdu-spetsialnite-sluzhbi-news276427.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски олигарси може да изгубят британските си паспорти заради случая със Сергей Скрипал, може би отровен в Лондон, а тайните служби от двете страни може да си обявят война, смята Константин Егерт.\r\n\t \r\n\t* * *\r\n\tНе познавам нито един човек, който да вярва, че през 2013 г. Борис Березовски се е самоубил в жилището на бившата си жена. Не ми се вярва и на мен. Борис Абрамович, с когото имахме бегло познанство, през живота си бе извършил куп недостойни постъпки, вероятно и престъпления. Същевременно (в което мнозина, но не и аз, ще съзрат парадокс) беше вярващ човек и знаеше със сигурност, че самоубийството е смъртен грях и води направо към ада. \r\n\t \n\n\r\n\t\"Делото Березовски\" в ново издание?\r\n\t \r\n\tБерезовски е сред 14-те души, пристигнали от Русия, чиято смърт и до днес буди подозрения у мнозина във Великобритания. Разследването може да бъде подновено, ако правителството на Нейно величество се вслуша в призива, отправен от председателката на парламентарната комисия по вътрешни работи Ивет Купър. Тя прикани кабинета да разпореди нови следствия по тези 14 смъртни случая. Петнайсети и шестнайсети можеха да станат бившият полковник от руското Главно разузнавателно управление Сергей Скрипал и дъщеря му Юлия. Те бяха открити в безсъзнание на пейка в центъра на град Солсбъри в Югоизточна Англия.\r\n\t \r\n\tОсъден през 2006 г. в Русия за държавна измяна и разменен четири години по-късно за Ана Чапман и други руски агенти, Скрипал от осем години живееше на острова. Днес двамата с дъщеря му Юлия са в болница, в критично състояние. А министерският кабинет бе свикан на специално заседание. Хора от тайните служби и полицията разказаха на министрите какво се знае днес за случая, поверен на отдела за борба с тероризма към Скотланд Ярд.\r\n\t \r\n\tВъншният министър на Обединеното кралство Борис Джонсън заяви в Камарата на общините, че ако се получат доказателства за \"руска следа\" в делото Скрипал, Лондон ще предприеме ответни мерки - включително евентуален бойкот на световното по футбол. Остана впрочем неясно дали хипотетичният бойкот ще включва английските национали (единствения британски отбор, стигнал до финалите на СП 2018) или ще означава само официални британски представители да не участват в церемонията за откриване на шампионата в Русия. Подозренията веднага се насочиха към Москва - никой в кралството още не е забравил убийството на Александър Литвиненко. \r\n\t \r\n\tДжереми Корбин, банкерите и олигарсите\r\n\t \r\n\tСкандалът се очертава да е шумен и сериозно да навреди на традиционните канали за руско влияние във Великобритания. Става дума главно за онези, които обслужват интересите на руски олигарси и семействата им - банкери, фирми, предлагащи суперлуксозни имоти, юридически кантори. Сред потенциалните \"агенти за влияние\" се споменават лобистите за енергийни компании, действащи в Русия, някои журналисти - главно (но не само) от левия спектър, също и редица депутати от парламента, най-вече евроскептици и изолационисти. Но за разлика от континентална Европа на преден план тук не е десницата, а Лейбъристката партия. От 2015 г. контролът върху ръководството й е в ръцете на левите ултраси. Партийният лидер Джереми Корбин е стар приятел на покойници като Съветския съюз, Уго Чавес и Фидел Кастро. И никак не обича НАТО и САЩ.\r\n\t \r\n\tЛитвиненко и Березовски загинаха още преди сегашната студена война номер две между Кремъл и Запада. Историята със Скрипал се случи в разгара й. Това ни кара да виждаме особен смисъл в станалото. В Лондон и по-специално в тайните служби мнозина отдавна ги сърбят ръцете да отмъстят не само на Кремъл, но и на собствените си елити заради очевидното нежелание да разследват как са умрели опонентите на Москва на британска територия. \r\n\t \r\n\tОпасения да засегнат бизнеса на \"Бритиш петролиъм\" и на \"Роял Дъч Шел\" в Русия, също и страх от нови специални операции на Москва принуждаваха първо кабинета на лейбъриста Гордън Браун, после и този на премиера консерватор Дейвид Камерън, да потушават всички скандали \"с руска следа\" в тях. Нещата леко се промениха, след като избухна руско-украинската война. Случаят със Сергей Скрипал дава шанс на привържениците на твърдия курс в Лондон. Още повече с оглед на обвиненията в твърде мек подход, бездруго отправяни към сегашното правителство на Тереза Мей в Брюксел, където текат преговори за излизането на Великобритания от ЕС.\r\n\t \r\n\tОтнемане на британското поданство? Няма проблем\r\n\t \r\n\tОсвен публични акции като бойкот на световното по футбол може да очакваме и стандартни: а) експулсиране на част от руските дипломати (случвало се е неведнъж); б) криминални дела срещу свързани с Кремъл олигарси, притежаващи активи във Великобритания; в) отнемане на поданството от натурализирани бивши руски граждани и членове на семействата им. Последната мярка - парадоксално наистина - е най-лесна за изпълнение.\r\n\t \r\n\tВътрешният министър на кралството има право да отнеме британското поданство на всеки натурализиран чужденец, ако е било получено чрез измама или . . . ако този акт би помогнал за \"благото на обществото\". Терминът \"благо на обществото\" може да се тълкува как ли не и министърът не е длъжен да обяснява как и защо.\r\n\t \r\n\tНещо повече, паспортът може да се отнеме, дори бившият му собственик да остане в крайна сметка съвсем без гражданство. Защото юридически погледнато, британското поданство е дар от монарха, с който от името на кралица Елизабет Втора се разпорежда шефът на МВР. \r\n\t \r\n\tНоводошлите от Русия, сдобили се през последните 15-20 години с \"Лъва и еднорога\", както често наричат по традиция британските паспорти, са десетки хиляди. На някои от тях (безспорно на малцина) сега навярно им е нервно. \r\n\t \r\n\tТази история крие и още един аспект. Както заяви в \"Гардиън\" бившият му московски кореспондент Люк Хардинг, през студената война, а и след това враждуващите специални служби спазвали едно неписано правило: страните, помилвали и разменили чуждите шпиони срещу свои, след това не закачат бившите си противници, нито ги заплашват. Това дава възможност да се поддържа доверие между правителствата - в случай, че пак се наложи размяна на изобличени агенти.\r\n\t \r\n\tСметне ли Лондон, че руските служби са нарушили негласната договорка, освен нови разследвания на тайните от последно време, включително смъртта на Березовски, ни чака и цялостна шпионска война между Русия и Обединеното кралство.\r\n\t \r\n\t* * *\r\n\tКоментарът отразява личното мнение на автора. То може да не съвпада с мнението на руската редакция и на \"Дойче веле\" като цяло.", "date": "2018.03.08", "title": "Случаят със Скрипал може да отприщи война  между специалните служби"}
{"url": "http://www.mediapool.bg/srabskata-tsarkva-promenya-imeto-si-s-dobavyane-na-kosovskata-pechka-patriarshiya-news276428.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСръбският патриарх Ириней заяви, че подкрепя идеята за добавяне на \"Печка патриаршия\" към официалното име Сръбската православна църква. \"Това не означава, че патриархът ще се мести в Печ, Косово. Белград все още е административен център. Печ остава история от нашето минало, където са били патриарсите, архиепископите. Печ остава исторически център на нашата църква. Приемаме всичко, което допринася за запазването на историята, връзката на нашата църква с Печ и Косово, приемаме\", каза патриархът пред сръбския в. \"Курир\".\r\n\tПечката патриаршия съществува в периода 1346-1766. Печките патриарси се титулуват \"Отца и оучителя Сръблем и Блъгаром. В периода 1557-1766 г в диоцеза на Печката патриаршия е и Рилският манастир.\r\n\tПо-рано тази седмица стана известно, че Сръбската православна църква (СПЦ) се подготвя за големи промени през май, включващи промени в начина на избор на патриарх, във вътрешната организация и името. Предвидено е предводителят на СПЦ да се нарича архиепископ печки митрополит белградско-карловачки и патриарх на всички сърби.", "date": "2018.03.08", "title": "Сръбската църква променя името си с добавяне на косовската Печка патриаршия"}
{"url": "http://www.mediapool.bg/zapochna-podmyanata-na-starite-infotabla-po-zhp-garite-news276429.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоетапна смяна на морално остарелите информационни табла по жп гарите с нови LED монитори, започна \"БДЖ-Пътнически превози\", съобщиха от дружеството в четвъртък.\r\n\tВече са поставени модерни монитори в чакалнята на гара Варна, а до една седмица предстои да бъдат инсталирани такива и в гара Пловдив.\r\n\tНационалният железопътен превозвач предприема тези мерки, тъй като поддръжката на старите табла с превъртащи се букви и цифри е изключително нерентабилна.\r\n\tДо момента са доставени 25 LЕD монитора, които ще заменят използваните сега табла.\r\n\tСледващите градове, чиито жп гари ще имат по-модерни табла, са Дупница, Враца, Филипово, Карнобат и Ямбол.", "date": "2018.03.08", "title": "Започна подмяната на старите инфотабла по жп гарите"}
{"url": "http://www.mediapool.bg/voennoto-ministerstvo-shte-tarsi-vsyakakvi-oferti-za-novi-iztrebiteli-news276430.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенното министерство планира до края на месеца да внесе в парламента и трите големи модернизационни проекта – за нови изтребители, кораби и бронирани машини, но около тях все още има много неизчистени въпроси. Включително каква ще бъде финансовата им рамка.\r\n\tВоенното министерството продължава да води разговори с финансовото министерство дали върху трите проекта да бъде начисляван ДДС, като въпросът вероятно ще стане основно тема и на обсъжданията в пленарна зала.\r\n\tСпоред досегашните разчети проектите са на обща стойност около 3.5 млрд. лева. Законови промени, приети миналата година, обаче доведоха до начисляването на ДДС и върху военните проекти и така предвидените средства на практика намаляха с 20%.\r\n\tОт МО настояват този въпрос да бъде изчистен по някакъв начин и финансовите рамки да останат в рамките на досега планираните средства, а те са:\r\n\t\n\n\r\n\t\r\n\t\r\n\tИменно от финансовата рамка ще зависи и изборът на ново въоръжение.\r\n\t\r\n\tПроектът за закупуване на нови изтребители бе на финалната права, но парламентарната му проверка установи нередности в организирането му, довели до декласиране на офертата за изтребители Ф 16, и препоръча да се съберат нови оферти.\r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\", но този път всички да могат да предоставят и предложение за нови машини.\r\n\tКъм момента обаче военното министерство клони към нов вариант – да разшири максимално обхвата на възможните оферти. Военният министър Красимир Каракачанов потвърди миналата седмица пред парламентарната военна комисия, че са се появили и нови възможности, включително след визитата му в Израел.\r\n\t обаче отново трябва да бъде санкционирано от парламента, тъй като проекти на стойност над 100 млн. лева минават през пленарна зала.\r\n\tВ същото време все още не е ясно дали ще бъде решен положително въпросът с ДДС. Ако парите останат с 20% по-малко, ще се търси приоритетно втора ръка изтребител.\r\n\tОколо проекта все още има много неясни въпроси. Много анализатори се съмняват, че сегашните управляващи имат политическа воля да реализират проекта. Тези съмнения се подхранват и от плановете на военното министерство да инвестира сериозни суми в поддръжката на старите съветски изтребители МиГ 29.\r\n\t\r\n\tПроектът за новите бронирани машини за Сухопътните войски първоначално се движеше най-бавно, но в последно време работата по него бе засилена и според източници на Mediapool той се е превърнал в приоритетен.\r\n\tВоенното министерство иска голяма част от него да бъде изпълнена в България. Освен това настоява и бъдещата поддръжка на машините да бъде на родна земя.\r\n\tОколо проекта има много бизнес и политически интереси и се очаква сериозно напрежение.\r\n\tКъм момента обаче индикациите са, че това е проектът, за който има най-голяма вероятност, да бъде бързо задействан.\r\n\tИ тук разчетите са направени без ДДС. Ако не се стигне до съгласие с Министерството на финансите, е възможно да бъдат поръчани по-малко на брой бронирани машини.\r\n\t\r\n\t на два нови военни патрулни кораба за общо 820 млн. лева пропадна, след като спечелилата фирма МТГ \"Делфин\", която единствена бе подала оферта, се отказа изненадващо в последния момент.\r\n\tОфициалната причина за конфуза, посочена от МО, бе начисляването на ДДС върху военните проекти.\r\n\tСпоред военни експерти обаче дори и с 820 млн. лева строителството на два нови модерни военни патрулни кораба би било предизвикателство за която и да е компания.\r\n\tКъм момента бъдещето на този проект изглежда най-съмнително. Възможно е Военноморските сили да намалят изискванията си към новите машини, за да влязат в бюджета, но най-вероятно е проектът да остане на трупчета.\r\n\tДругият вариант е да се искат от финансовото министерство повече пари, но това едва ли ще стане.\r\n\tНай-вероятният сценарий е министерството да инвестира средства в ремонта на старите кораби, на които разчита от години.", "date": "2018.03.08", "title": "Военното министерство ще търси всякакви оферти за нови изтребители"}
{"url": "http://www.mediapool.bg/darzhavata-shte-dade-28-mln-leva-za-obezshteteniya-na-uchiteli-news276431.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на образованието и науката предвижда 28 млн. лева за изплащане на обезщетения за освободени или пенсионирани преподаватели и непедагогически персонал в училищата и детските градини в страната. Това става ясно от проектите на 13 програми на министерството, по които ще се отпускат средства на общини, училища и детски градини за конкретни дейности.\r\n\tОбщо трябва да бъдат разпределени 64 мла за дофинансиране на образователните институции, съобщиха от министерството.\r\n\tПрограмата за изплащане на обезщетения на освободени по една или друга причина хора от училищата и детските градини е с най-голям ресурс. Предвижда се по нея да бъдат поети разходите за 8100 педагогически специалисти и за 2900 души от непедагогическия персонал. Очаква се ефектът от програмата да е \"повишаване на ефективността от разходването на публичните средства за образование\".\r\n\tТази програма заменя програмата за оптимизиране на училищната мрежа, по която се даваха пари за закриване на образователни институции заради липса на деца или пък за преобразуването на гимназия в основно училище, например.\r\n\tОсвен за изплащане на обезщетения са заделени пари по програма за квалификация на учителите. Нейният бюджет е 800 000 лева.\r\n\tМинистерството на образованието предвижда и отпускането на. Идеята е те да могат да остават част от нещата си в училище и така раниците им да станат по-леки. Целта е да бъдат купени шкафчета за 200 000 деца. Парите за това са част от по-голяма програма за подобряване на образователната среда. Нейният бюджет е 9.23 млн. лева и включва също оборудване на специални кабинети, подкрепа за целодневното обучение и модернизация на учебното съдържание.\r\n\tЗа осигуряване на техника за използването на иновативни начини на преподаване, както и за интернет достъп на всички училища и купуване на нови компютри са предвидени 10 млн. лева.\r\n\tОт следващата учебна година министерството ще дава пари и за командировъчни и транспортни разходи на участниците в специалните екипи за връщане на децата в училище. Ще им се плащат също телефонните разговори и ползването на интернет. За това са предвидени 250 000 лева. Други 50 000 лева ще бъдат дадени на регионалните управления по образованието за изработването и разпространението на брошури, които да популяризират работата по връщане на децата в клас. За добри практика за работа с родителите са заложени 150 000 лева.\r\n\tС 3 млн. лева трябва да се покриват допълнителните разходи на училищата и детските градини за работа с деца, които изостават с материала.\r\n\tПродължава програмата за безплатно обучение по информационни технологии за ученици, както и тази за осигуряване на учители, които да заместват титулярите, когато отсъстват.\r\n\tЗа организирането на външното оценяване на учениците са предвидени 4.2 млн. лева, а за олимпиади и състезания - 3 млн. лева.\r\n\tПрограмите трябва да бъдат одобрени от Министерския съвет.", "date": "2018.03.08", "title": "Държавата ще даде 28 млн. лева за обезщетения на учители"}
{"url": "http://www.mediapool.bg/shte-badat-hvanati-hora-s-pari-obeshta-shefat-na-antikoruptsiya-news276432.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Очаквайте разкрития, скоро ще видите. Ще бъдат хванати хора с пари, това ще се случи съвсем скоро\", обеща председателят на антикорупционната комисия Пламен Георгиев пред журналисти веднага след предизвестения му избор на поста., каза Георгиев.\r\n\tТой даде пример, че на предишния си пост - председател на Комисия за отнемане на незаконно придобито имущество (КОНПИ), е бил назначен от министър-председателя, а са разкрити кметове от ГЕРБ.\r\n\t\"Ударът\", с който Георгиев се прочу напоследък, е със спорния запор на активи на издателя на \"Икономедия\" Иво Прокопиев. В същото време депутатите услужливо си затвориха очите прекратено през 2015 г. производство на КОНПИ срещу финландската гражданка от руски произход Елизабет Елена вон Месинг, подсъдима по най-голямото дело за пране на пари в България - на 1.6 млрд. лева. С прекратяването на производството е вдигнат и запорът върху активите на Вон Месинг, между които са 23 милиона лева в банкови сметки, дружествени дялове и недвижим имот. В момента Вон Месинг се издирва с общодържавно издирване след разпореждане на СГС от януари 2018 г.\r\n\tГеоргиев увери още, че в цялата си кариера е доказвал независимост. Попитан дали ще се съобрази с желанията на политическите партии за членовете на новия антикорупционен орган, той каза: \"Боже Господи, как ще ги консултирам с партиите.\", зарече се Пламен Георгиев\r\n\tЕдно от ключовите дела, по които Пламен Георгиев работи като прокурор, е скандалът с подслушването на покойния директор на Агенция \"Митници\" Ваньо Танов. От изтекли в медии разговори между Танов и премиера Бойко Борисов се чуваше как министър-председателят му казва да прекрати проверка в пивоварна на покойния вече бизнесмен Михаил Михов-Мишо Бирата.\r\n\tСлед като бе избран за шеф на \"Антикорупция\" Георгиев каза, че не се е занимавал с разследване срещу Бойко Борисов. Той каза, че по време на досъдебното производство тогава са реализирани специални разузнавателни средства, които са записали разговори на Танов с хиляди непознати номера.  коментира Георгиев.\", допълни той. И запита защо се пропуска, че по дело, по което той е работил, е бил вкаран единственият политик в затвора-Митхат Табаков., коментира Пламен Георгиев.", "date": "2018.03.08", "title": "\"Ще бъдат хванати хора с пари\", обеща шефът на \"Антикорупция\""}
{"url": "http://www.mediapool.bg/obmislya-se-sazdavaneto-na-balgaro-katarska-energiyna-kompaniya-news276433.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВариантите за сътрудничество в изграждането на терминали за доставка в България на катарски втечнен (LNG) или компресиран (CNG) природен газ ще проучат двете страни. Също така държавите ще подкрепят съвместни проекти при търсенето и добива на нефт и и природен газ, като за целта дори може да се създаде смесена компания.\r\n\tТова предвижда меморандум за разбирателство между енергийните министерства на България и Катар, подписан в четвъртък по време на среща в София между премиера Бойко Борисов и емир Шейх Тамим бин Хамад Ал-Тани, който е също така вицепремиер и външен министър на Катар.\r\n\tДвамата са обсъдили възможностите за повече инвестиции от Катар в България, както и инфраструктурните проекти за свързаност на Балканите и Европейския съюз, съобщиха от пресслужбата на Министерския съвет.\r\n\tБорисов запознал катарския емир с картата на транспортните коридори №4, №8, №9 и №10 и го информира за срещите със Световната банка, Европейската банка за възстановяване и развитие и Европейската инвестиционна банка. Той допълнил, че между България и Катар вече е имало няколко добри за бизнеса и свързаността сделки, но е дошло времето двете страни да си поставят по-амбициозни задачи в сферата на инвестициите.\r\n\t\"Договорихме се, че вече не бива да губим време в говорене, трябва да работим. Затова обсъдихме няколко стъпки за сближаването между нашите две страни и по-конкретно в сферата на инвестициите\", казал Ал-Тани.\r\n\tВ енергийната сфера двете държави са се разбрали да подкрепят участието на своите национални енергийни компании и в дистрибуцията на въглеводороди.\n\n\r\n\tОт съобщението на Министерския съвет не става ясно дали идеята е привличането на Катар в плановете на българското правителство да участва в строежа на LNG терминал край гръцкия град Александруполис, който също разчита на катарски доставки, или механизмът ще е друг.\r\n\tИдеята за катарски газови доставки не е нова, но сега реално се подписва споразумение в тази посока, което очевидно се прави в полза на плановете на българското правителство да строи газов хъб край Варна и разнообразяването на източниците на суровината. В момента България е изцяло зависима от вноса на руски газ, а Катар е най-големият производител и износител на втечнен природен газ в света с пазарен дял около 30%. Държавата има газови запаси от 24 трлн. куб. м, което я поставя на трето място в света по резерви.\r\n\tВ Министерския съвет бяха подписани и меморандуми в областта на спорта и образованието.\r\n\tЦелта на едното споразумение е насърчаването на развитието на програми за младежки и спортен обмен, координиране на позиции и мнения по време на световни и международни форуми,\r\n\tДругото предвижда Софийският университет \"Св. Климент Охридски\" и Катарският университет да установят ефективни академични отношения и културни връзки. Двете образователни институции ще си помага в обучението и развитието на академичния състав, както и в обмена на знания и опит и осъществяване на съвместна дейност в различните сфери на науката и образованието.", "date": "2018.03.08", "title": "Обмисля се създаването на българо-катарска енергийна компания"}
{"url": "http://www.mediapool.bg/prezidentstvoto-ne-e-vodilo-stenograma-na-razgovora-mezhdu-radev-i-ruskiya-patriarh-news276418.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазговорите на държавния глава с руския патриарх Кирил и водената от него делегация не са били засекретявани, нито е водена стенограма. Това съобщиха от \"Дондуков\" 2, след като от ГЕРБ настояха държавният глава да разсекрети стенограмата от разговорите. \r\n\t \r\n\tЛаконичният отговор на президентството се допълва от още едно изречение:\r\n\t \r\n\t\n\n\r\n\t \r\n\tПо-рано в четвъртък депутатът от ГЕРБ Тома Биков коментира, че разсекретяването на стенограмата е наложително, за да бъде информирано обществото каква е българската национална позиция, изразена по време на разговора.\r\n\t \r\n\t, каза Биков\r\n\t \r\n\tПо думите му България уважава руската армия и е благодарна, че тя е водила война за свободата ни, \"но в нея са участвали и български опълченци, така както са участвали и други националности\".\r\n\t \r\n\t\r\n\t \r\n\t\", отбеляза депутатът от ГЕРБ с уточнението, че \"това е тема, свързана не само с миналото, а и с настоящето и бъдещето\".\r\n\t \r\n\tПреди два дни руската православна църква публикува  видеозапис от разговорите между президентът и руският патриарх в София, на който се вижда как руският гост в ултимативен тон държи сметка на Радев за неправилните според него исторически интерпретации на събитията, свързани с освобождението на България.\r\n\t \r\n\tОт записа не се вижда каква е била реакцията на президента, но от \"Дондуков\" 2 разказаха, че той е контрирал руския си гост с теза за \"силата на мълчанието\". \r\n\t \r\n\tПрезидентът Радев казал, че е бил впечатлен от тезата за “силата на мълчанието” в писанията на патриарх Кирил. Тогава Негово Светейшество Кирил спря с упреците и каза “Добре, нека прелистим тази страница”, разказаха от президентството пред \"24 часа\". \r\n\t \r\n\tПри отпътуването си за Русия патриарх Кирил заяви, че бил огорчен, защото руската роля при победата над Османската империя се размивала. По време на посещението му на Шипка полицията забрани носенето на знамена, различни от тези на България и Русия.\r\n\t \r\n\t\r\n\t \r\n\tПо повод претенциите на патриарх Кирил вицепремиерът и лидер на НФСБ Валери Симеонов го нападна остро, наричайки го пред БНТ \"цигарен митрополит\" и \"второразрядно ченге\" от КГБ. \r\n\t \r\n\tИзказването му предизвика напрежение в коалицията \"Обединени патриоти\", като ВМРО и \"Атака\" приеха декларация на парламентарната група, с която настояха вицепремиерът да се извини на Русия.\r\n\t \r\n\t, демонстрира за пореден път единомислие с Москва Волен Сидеров, настоявайки в четвъртък Симеонов да се извини за квалификациите си за патриарх Кирил.\r\n\t \r\n\tТой обаче отказа да коментира острия тон на главата на руската православна църква в София, защото \"не съм толкова дорасъл\". \"И всеки който смята, че е толкова голям или е комплексиран тип, или е много зле, не мога да давам оценка нито на българския, нито на руския патриарх\", допълни Сидеров прд БНТ.\r\n\t \r\n\t\"Стига сме разпилявали благодарността си – някак си принизяваме я, разпиляваме я по посока на всякакви народности, които са участвали. Да, благодарим им, естествено, че ще благодарим, че са участвали, но ако не беше манифестът, заповедта, решението на руския император, нямаше да дойдат румънци, финландци и други, които да се включат в руската редовна войска\", продължи да се придържа към позицията на Кремъл лидерът на \"Атака\".\r\n\t \r\n\tПо отношение на стабилността на управляващата коалиция с ГЕРБ, Сидеров коментира, че тя се определяла от принципи, а не от \"пожеланието да бъдем някакви\". Подчерта и, че е направил много компромиси и на много други нападки не е реагирал, но \"когато нападаш вярата, няма отстъпление\".", "date": "2018.03.08", "title": "Президентството не е водило стенограма на разговора между Радев и руския патриарх"}
{"url": "http://www.mediapool.bg/sobstvenitsite-na-kapalnyata-mariya-luiza-iskali-da-ya-remontirat-po-leka-protsedura-news276434.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобствениците на затворената от години къпалня \"Мария Луиза\" в столичната Борисова градина са поискали да я ремонтират и да направят нови сгради на мястото на съществуващите, както и да урегулират имота, на който тя се намира. Те обаче настояват за строителните дейности да не се издава виза за проектиране и разрешение за строеж, тъй като ставало въпрос за текущ ремонт.\r\n\tПлановете на дружеството \"Парк Мария Луиза\", което се контролира от компании, свързвани с Румен Гайтански - Вълка, обаче няма как да бъдат одобрени от общината.\r\n\tИскането за устройствената процедура и разрешаването на текущ ремонт е подадено на 15 януари. За намеренията на собственика се разбра от . Според нея е разработен вече и идеен проект, който е дело на студио \"Десет\". От сайта на студиото се вижда, че той е още от 2016 г. и предвижда премахване на сега съществуващите трибуни и кула за водни скокове.\r\n\tОт направление \"Архитектура и градоустройство\" към Столичната община обясниха за Mediapool, че поисканата от \"Парк Мария Луиза\" устройствена процедура няма как да се случи, тъй като в момента тече процедура за приемане на устройствен план на Борисовата градина. Това спира изработването на частични устройствени планове.\r\n\tИскането за разрешаване на текущ ремонт без виза за проектиране и разрешение за строеж също няма да бъде удовлетворено, тъй като по закон тези стъпки може да се пропуснат, ако ремонтът не засяга конструкцията на сградите и не променя предназначението им. Освен това за ремонта трябва и становище от Националния институт за недвижимото културно наследство, тъй като попада в защитената Борисова градина. До момента няма информация те да са съгласували проекта.\r\n\tКъпалнята \"Мария Луиза\" стои затворена от години, а различни представители на общината не веднъж са заявявали желание тя да бъде отворена и дори да стане отново изцяло общинска собственост. Басейнът на практика беше приватизирана, след като дружеството \"Софийски имоти\" създаде обща компания с частни фирми и апортира в нея къпалнята. В момента \"Софийски имоти\" няма контрол над \"Парк Мария Луиза\" макар да е най-големият акционер в дружеството.\r\n\tПроектът за устройствен план на Борисовата градина предвижда къпалнята да остане и да се търсят начини да бъде отворена.\r\n\tОще през 2012 г. Румен Гайтански заяви, че ще инвестира в ремонта на басейна. От последния публикуван годишен отчет на \"Парк Мария Луиза\" става ясно, че през 2016 г. също е подавано заявление за ремонт на къпалнята, а намеренията са били тя да бъде отворена. Самото дружество, собственик на басейна, работи на загуба, тъй като няма почти никакви постъпления. През 2016 г. разходите му са били 206 000 лева, приходите от оперативна дейност - едва 10 000 лева, а финансовите приходи - 107 000 лева.", "date": "2018.03.08", "title": "Собствениците на къпалнята \"Мария Луиза\" искали да я ремонтират по лека процедура"}
{"url": "http://www.mediapool.bg/i-spetssadat-ne-pomogna-na-prokuraturata-po-deloto-sreshtu-traikov-dyankov-i-prokopiev-news276435.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният наказателен съд също прекрати наказателното дело за сделката по продажба на миниторитарния дял на държавата в електроразпредителното дружество ЕВН и го върна на прокуратурата. Обвиняеми са двама бивши членове на първото правителството на Бойко Борисов – енергийният министър Трайчо Трайков и вицепремиерът и финансов министър Симеон Дянков, както и бизнесменът и акционер в инвестиционния посредник \"\" Иво Прокопиев, изпълнителният директор на дружеството и двама негови служители. Тезата на държавното обвинение е, че при продажбата на остатъчния държавен дял в енергоразпределителното дружество ЕВН през 2011 г. постигнатата цена е била занижена, макар и да не е ясно как това може да се твърди за продажба през фондовата борса.\r\n\tФормалната причина за прекратяването на делото е, че обвинителният акт е внесен от некомпетентната прокуратура – Софийската градска прокуратура. По закон обвинителната теза трябва да се защитава от Специализираната прокуратура. Миналата година парламентът промени Наказателно-процесуалния кодекс и делата срещу представители на държавното управление бяха прехвърлени към специализираните магистрати. В случая това са двамата обвиняеми Симеон Дянков и Трайчо Трайков.\r\n\tВъпреки това с делото \"ЕВН\" необяснимо продължи да се занимава Софийската градска прокуратура.\r\n\tСъдията Вилислава Ангелова прие още, че прокуратурата е объркала и самия обвинителен акт, допуснала е противоречия, не е уточнила вредите от евентуалното престъпление, нито къде то е извършено.\r\n\tСъщия дефект установи през октомври миналата година Софийският градски съд, който също прекрати делото и го върна на прокуратурата заради съществени процесуални нарушения., коментира защитникът на Трайчо Трайков адвокат Ина Лулчева., коментира след заседанието Иво Прокопиев, съиздател на \"Икономедиа\". Той смята, че делото срещу него е в резултат на политически натиск върху прокуратурата заради независимата редакционна политика на изданията на \"Икономедиа\" и разследванията на журналистите в тях.\r\n\tСпоред прокуратурата борсовата сделка през 2011 г., сключена на цена от близо 90 млн. лв. за 33% от двете дружества с мажоритарен акционер ЕВН е ощетила държавата с 27.6 милиона лв. Разследващите твърдят, че сделката е сключена при компрометирана процедура, режисирана предварително от Трайков.\r\n\tСигналът за сделката бе подаден до прокуратурата през 2013 г. от тогавашния шеф на КФН и настоящ директор на държавната Българска банка за развитие Стоян Мавродиев, който дълго време водеше война с Иво Прокопиев, който е собственик на \"Булброкърс\" чрез дружествата му \"Алфа финанс холдинг\" АД и \"Финансиа груп\".\r\n\tОсвен Трайков, Дянков и Прокопиев, прокуратурата обвинява и шефовете в посредника по борсовата продажба на акциите на ЕВН – \"Булброкърс\". Това са Петър Василев, Любомир Евстатиев и Радослав Рачев. Именно действията на борсовия посредник са довели до тази щета, смята държавното обвинение.\r\n\tДелото бе внесено в края на август 2017 г. по искане на Радослав Рачев, тъй като от образуването на делото срещу него изминаха 2 години. Рачев бе първият с повдигнато обвинение за сделката с акциите в ЕВН в края на 2015 г.\r\n\tСофийският градски съд (СГС) констатира липса на конкретика на обвиненията срещу бившия енергиен министър Трайчо Трайков. Градският съд посочи през октомври м.г., че няма доказателства Трайков да е бил запознат с действията на органите на Агенцията за приватизационен и следприватизационен контрол. По време на сделката шеф на приватизационната агенция беше Емил Караниколов, който сега е министър на икономиката. СГС установи, че Трайков не е знаел и за анализа на инвестиционния посредник за определяне на стойността на акциите.\r\n\tОсвен това според СГС прокуратурата не е посочила факти, че Иво Прокопиев и Симеон Дянков са действали с цел да набавят изгода за \"Булброкърс\", нито пък как точно са причинили вреда за държавата.\r\n\tСпоред структурата на обвинението Иво Прокопиев (който по това време представлява КРИБ) е \"улеснил\" Симеон Дянков да извърши длъжностно престъпление, не по друг начин, а чрез изказване, направено по време на тристранния съвет. Основен свидетел на обвинението е Емил Караниколов, който тогава ръководи Агенцията за приватизация, а сега е министър на икономиката.", "date": "2018.03.08", "title": "И спецсъдът не помогна на прокуратурата по делото срещу Трайков, Дянков и Прокопиев"}
{"url": "http://www.mediapool.bg/bulgaria-sred-liderite-po-loshi-krediti-v-tsentralna-i-iztochna-evropa-news276436.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е сред държавите с най-висок дял на необслужваните кредити в региона на Централна и Източна Европа, сочи анализ на \"Делойт\", чийто данни са за края на 2016 г.\r\n\tДелът на необслужваните кредити у нас е бил 15.1% в бизнес сегмента и 10% в търговията на дребно, тоест средно 13.3% по данни за четвъртото тримесечие на 2016 г. Това поставя България на четвърта позиция сред 14 държави, които са включени в проучването. По-високо ниво на лошите заеми имат само Украйна (30.5%), Сърбия (17%) и Хърватия (13.6%).\r\n\tНай-ниско е нивото на лошите заеми в Естония (0.9%), Литва (3.7%) и Чехия (4%).\r\n\tВъпреки запазването на сравнително високите нива на проблемните кредити в България, тенденцията в последните две години е към чувствителен спад.\r\n\t\"Както потребителските, така и корпоративните обеми от необслужвани кредити значително намаляват – съответно с 21.4% и 13.6%, като резултат от изчистването на счетоводните баланси от необслужваните кредити и отписването на напълно обезценени експозиции\", посочва в доклада си \"Делойт\".\n\n\r\n\tСпоред Гавин Хил, съдружник Финансово консултиране в компанията, основен двигател за този спад са били няколко големи сделки, реализирани през 2016 г. и 2017 г.\r\n\t\"Двете основни завършени сделки с портфейли от необслужвани кредити през 2016 г. в България са свързани с Пощенска банка и Националната банка на Гърция. Първата сделка от страна на Пощенска банка бе продажбата на портфейл от необезпечени потребителски кредити на стойност 145 млн. евро. Вторият продаден портфейл бе също от потребителски кредити с номинална стойност 70 млн. евро. До октомври 2017 г. няма изцяло завършена сделка за необслужвани кредити, но се реализирана продажба на портфейл по проекта Taurus с номинална стойност 90 млн. евро\", посочва \"Делойт\".\r\n\tСпоред изследването през 2015 и началото на 2016 г. банките са чистили балансите си като подготовка за проведените след това преглед на качеството на активите и стрес тестове.\r\n\t\"Показателят за капиталната адекватност на българския банков сектор отбеляза стабилно ниво от 22.2.%, което бе значително по-високо от минималните изисквания. В банковия сектор имаше консолидация, която доведе до намаляването на пазарния дял на гръцките банки. През март 2016 г. базираната в България Пощенска банка (дъщерно дружество на Eurobank Ergasias) придоби Alpha Bank Bulgaria от Alpha Bank SA. През юни 2017 белгийската KBC Group придоби 99.1 % от Обединена българска банка (ОББ) от Националната банка на Гърция\", изтъква в анализа си \"Делойт\".\r\n\tОчакванията за 2018 г. са тя да бъде активна за пазара на необслужваните кредити с приключването на няколко текущи сделки и няколко нови сделки и играчи в колекторския бизнес.\r\n\tПрез 2016 г. продажбата на портфейли от необслужвани кредити се увеличи с малко над 7 млрд. евро като номинална стойност на завършените сделки в региона на ЦИЕ. През 2017 г. пазарът на дългове продължи да се активизира.\r\n\tНай-активните пазари в региона с най-големи обеми от продадени портфейли през последните години според \"Делойт\" са били Румъния, Унгария, Хърватия, както и Словения. Макар, че корпоративните необслужвани кредити все още са най-активно търгуваните кредитни портфейли, някои инвеститори вече се насочват към жилищните ипотеки.\r\n\tОбемът на необслужваните кредити в региона (без Украйна и Босна и Херцеговина) отбелязва значителен спад от 51 млрд. евро през 2015 г. до 44 млрд. евро през 2016 г.\r\n\t\"Делойт\" прогнозира, че продажбата на необслужвани активи ще остане най-често срещаната опция за намаляване на задлъжнялостта сред играчите от банковия сектор в региона на ЦИЕ през 2018.", "date": "2018.03.08", "title": "България сред лидерите по лоши кредити в Централна и Източна Европа"}
{"url": "http://www.mediapool.bg/haiko-maas-shte-zamesti-zigmar-gabriel-v-germanskoto-vanshno-ministerstvo-news276423.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДосегашният министър на правосъдието Хайко Маас ще смени Зигмар Габриел като външен министър в новото правителство на Германия, съобщи ДПА, като се позова на източници от Социалдемократическата партия.\r\n\t \r\n\tГабриел заяви днес, че няма да участва в новото коалиционно правителство на канцлера Ангела Меркел с неговите съпартийци - социалдемократите. Съгласно коалиционното споразумение страните се договориха Социалдемократическата партия да поеме външното министерство. Партията официално ще обяви утре сутринта кои ще бъдат нейните министри в новия кабинет.\r\n\t \r\n\tВъв Фейсбук Габриел, бивш лидер на ГСДП заяви, че е бил уведомен от новите партийни водачи Олаф Шолц и Андреа Налес, че няма да е част от новото правителство. \"Да служа на партията си бе голяма чест за мен и аз съм дълбоко благодарен за това\", каза той.\r\n\t \n\n\r\n\tПървоначално, още преди приключването на коалиционните преговори, се предполагаше, че вследствие на добрата си работа на правителствени длъжности Габриел ще оглави външното министерство и в новото правителство. После стана известно, че поста се готви да заеме вече бившият председател на ГСДП Мартин Шулц. След като беше засипан с критики, че е нарушил редица предизборни обещания обаче, Шулц се отказа и се оттегли като партиен лидер.", "date": "2018.03.08", "title": "Хайко Маас ще замести Зигмар Габриел в германското външно министерство"}
{"url": "http://www.mediapool.bg/komisiyata-za-sluzhbite-nabarzo-podgotvi-otstranyavaneto-na-gatev-ot-srs-byuroto-news276448.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарната комисия за контрол на службите и специалните разузнавателни средства (СРС) набързо прие в четвъртък проекторешение за предсрочно прекратяване на мандата на зам.-шефа на Бюрото за контрол на СРС-тата Георги Гатев.\r\n\tДневният ред с тази единствена точка изненадващо бе качен на сайта на парламента в сряда, след като комисията проведе съвместно заседание с депутатите от вътрешната комисия, на което бяха приети промени в стратегията за национална сигурност.\r\n\tСтатутът на Гатев на практика е ясен от средата на януари, когато Върховният административен съд (ВАС) окончателно потвърди отнемането на секретния му достъп, извършено миналото лято от ДАНС по предложение на прокуратурата.\r\n\tБлизо два месеца по-късно ресорната парламентарна комисия е получила потвърденото от съда решение на Държавната комисия по сигурността на информацията (ДКСИ), пред която Гатев първо обжалва отнемането. Депутатите очаквано гласуваха мандатът му като член на СРС-бюрото да бъде прекратен, като единствено двамата представители на БСП се въздържаха.\r\n\t\"\", заяви пред медиите председателят на комисията Димитър Лазаров (ГЕРБ) след закритото заседание.\n\n\r\n\tЗаместникът му Славчо Велков (БСП) по собствена инициатива бе поканил в четвъртък Гатев и председателя на Бюрото Бойко Рашков, предлагайки на колегите му да изслушат тяхната гледна точка по случая преди да гласуват. Мнозинството обаче категорично отхвърлило тази идея, разказа Велков пред Mediapool.\r\n\t\"\", поразсъждава Лазаров, запитан дали не беше редно комисията му да се поинтересува дали сегашното положение не блокира контрола над СРС-тата.\r\n\tВсъщност, освобождаването на Гатев на практика осигури на управляващите възможност да блокират всяко решение на Бюрото, което не ги устройва. Причината е, че този орган е 5-членен и взима решенията си с мнозинство. В момента освен председателя му Бойко Рашков, в него работят още Огнян Атанасов (излъчен от ГЕРБ), Огнян Стоичков (\"Атака\") и Илия Ганев (БСП).\r\n\tСамият Рашков нееднократно вече обяви, че с атаката на прокуратурата и ДАНС срещу заместника му всъщност се цели овладяване на контрола над използването на СРС-та от главния прокурор Сотир Цацаров и управляващите.\r\n\tПоказателно за целия случай бе, че той се разви в условията на пълна секретност и без институциите изобщо да обсъждат публично конкретните факти, мотивирали отнемането на секретния достъп на Гатев, без който той по закон не може да бъде член на Бюрото за контрол на СРС-тата.\r\n\t, която съобщи, че предлага на ДАНС да лиши юриста от достъп до секретна информация заради негови контакти с обвиняеми, които пускали молби до Бюрото, за да проверят дали са подслушвани незаконно.  на държавното обвинение, въпреки че голяма част от .\r\n\t на ДАНС, като това решение бе взето в рамките на едно-единствено заседание, а мотивите за него бяха засекретени и от комисията отказаха да ги предоставят на медиите. , че секретният достъп на Гатев правилно е бил отнет от ДАНС, като мотивите на съда също останаха тайна за обществото.\r\n\tРазвоят на случая провокира междуинституционален скандал, като Рашков на няколко пъти заяви, че случаят с Гатев е атака срещу контрола на СРС-тата въобще.\r\n\tТой дори изнесе данни за злоупотреби с подслушвание на политици, магистрати и журналисти пред парламента, които бяха отречени от главния прокурор Сотир Цацаров, шефа на ДАНС Димитър Георгиев и вътрешния министър Валентин Радев. Именно агенцията беше посочена от Рашков, като отговорна за най-голям процент от нарушенията със СРС-та.\r\n\t, конфликт между Бюрото и прокуратурата действително има и той датира още от 2015 г., когато във връзка с проверка по делото \"КТБ\", в която участва Гатев, главният прокурор публично допуска, че зам.-шефът на Бюрото проявява \"нездрав интерес\" към доказателствата по мегаделото за срива на банката.", "date": "2018.03.08", "title": "Комисията за службите набързо подготви отстраняването на Гатев от СРС-бюрото"}
{"url": "http://www.mediapool.bg/evrokomisiyata-predstavi-predlozheniya-za-po-zelena-i-chista-ikonomika-news276455.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи предложение за финансова система в подкрепа на целите на ЕС в областта на опазването на природата и икономическото развитие.\r\n\t \r\n\tЗаради непредвидимите последици от промените в природата и изчерпването на ресурсите са необходими спешни мерки. За да се постигнат целите на ЕС за опазването на околната среда до 2030 година, договорени в Париж, включително за намаление с 40 на сто на парниковите газове, са необходими допълнително около 180 млрд. евро годишно. Комисията представя по тази причина план за повишаване на ролята на финансирането за добре работеща икономика, се допълва в съобщението.\r\n\tПреди година ЕК назначи експертна група, за да изготви препоръки в подкрепа на прехода към нисковъглеродна икономика. На основата на доклада на тази група ЕК предлага въвеждането на единно европейско разбиране за понятието \"устойчиво\" и да се набележат областите, в които \"устойчивите\" инвестиции могат да имат най-голямо въздействие.\r\n\t \r\n\tКомисията предлага да бъдат създадени знаци за финансови дейности, които са съобразени с опазването на природата. Така лесно ще се установява дали дадена инвестиция отговаря на изискванията за \"зелена или нисковъглеродна икономика\". Предлага се изясняване на задължението на онези, които управляват имущество, и на институционалните инвеститори, да вземат устойчивото развитие предвид в рамките на инвестиционния процес; въвеждане на изискване застрахователните дружества и инвестиционните посредници да обсъждат с клиентите си техните предпочитания за \"устойчиво развитие\".\r\n\t \n\n\r\n\tКомисията ще проучи възможността за пренастройване на капиталовите изисквания за банките (т.нар. фактор в подкрепа на природосъобразността) за \"устойчиви инвестиции\", когато това е оправдано от гледна точка на опасностите, при едновременно запазване на финансовата стабилност.\r\n\t \r\n\tЕК предлага също да бъде повишена прозрачността в областта на корпоративната отчетност, като се преразгледат насоките за нефинансовата информация за по-нататъшното им привеждане в съответствие с препоръките за оповестяването на финансова информация, свързана с природата.\r\n\tПарижкото споразумение и Програмата на ООН за устойчиво развитие до 2030 г. предвиждат постигането на целта за \"по-устойчива икономика и общество\". Финансовата система също трябва да даде своя принос за постигането на \"по-устойчив\" растеж.\r\n\t \r\n\tПренасочването на частен капитал към \"по-устойчиви\" инвестиции изисква цялостно преосмисляне на начина, по който работи европейската финансова система. Това е необходимо, за да може ЕС да постигне \"по-устойчив\" икономически растеж, да осигури стабилността на финансовата система, да насърчи повече прозрачност и дългосрочно планиране в икономиката.", "date": "2018.03.08", "title": "Еврокомисията представи предложения за по-зелена и чиста икономика"}
{"url": "http://www.mediapool.bg/evrokomisiyata-predpriema-deistviya-za-po-konkurentosposoben-finansov-pazar-news276456.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи предложения, свързани с възможностите на технологиите в областта на финансовите услуги (т.нар. финансови технологии).\r\n\t \r\n\tЕвропа следва да се превърне в световен център за финансови технологии, а дружествата и инвеститорите от ЕС да могат да се възползват пълноценно от предимствата, които единният пазар им осигурява. Като първа стъпка ЕК предлага нови правила, които ще дадат възможност за развитие на платформите за съвместно финансиране в единния пазар на ЕС.\r\n\t \r\n\tПредставеният в четвъртък план цели да даде възможност на финансовия сектор да се ползва от бързия напредък на новите технологии, например блок-вериги, изкуствен интелект и услуги \"в облак\", като същевременно се повиши сигурността на пазарите и се улесни достъпът на нови участници.\r\n\t \r\n\tПолзите ще бъдат разпределени равномерно между потребителите, инвеститорите, банките и новите участници на пазара. Комисията предлага да се създаде общоевропейски знак за платформите, така че платформа, лицензирана в една държава от ЕС, да може да работи навсякъде в Общността, се допълва в съобщението.\r\n\tФинансовият сектор е най-големият потребител на цифрови технологии и основен фактор за цифровата трансформация на икономиката. В представения днес план за действие са очертани 23 стъпки, които спомагат разпространението на иновативните бизнес модели, подпомагат навлизането на новите технологии, повишават киберсигурността и целостта на финансовата система.\r\n\t \n\n\r\n\tКомисията ще създаде \"лаборатория за финансови технологии\", която да осигури на европейските и националните власти и на доставчиците на технологични услуги възможност за независимо и нетърговско взаимодействие.\r\n\tСъвместното финансиране е от полза особено за начинаещите и малките дружества. Новите дружества могат да представят проектите си онлайн и да обявят, че търсят подкрепа като заем или купуване на дялово участие. Инвестициите са в замяна на финансово обезщетение.\r\n\t \r\n\tМного такива дружества срещат трудности при разширяването на дейността си и в ЕС, затова съвместното финансиране е много по-слабо развито в сравнение с други големи световни икономики, а пазарът е раздробен. Едно от най-големите препятствия е липсата на общоевропейски правила. Това значително увеличава разходите за дейността и за постигането на съответствие с действащите правила, и не позволява трансгранична дейност.\r\n\t \r\n\tАко предложението на ЕК бъде одобрено от Съвета на ЕС и от Европейския парламент, дружествата ще могат да кандидатстват по общи изисквания за знак на ЕС, който да им позволи да предлагат услугите си навсякъде в Общността. Инвеститорите, използващи платформите за съвместно финансиране, ще бъдат защитени от ясни правила за разкриването на информация, за управлението и от последователен надзор.", "date": "2018.03.08", "title": "Еврокомисията предприема действия за по-конкурентоспособен финансов пазар"}
{"url": "http://www.mediapool.bg/za-parvi-pat-zhena-oglavyava-evropol-news276457.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгийката Катрин де Бол ще оглави от 1 май европейската служба за борба с престъпността Европол, обяви Съветът на ЕС, цитирана от Франс прес. За пръв път европейската полицейска служба ще се ръководи от жена.\r\n\t \r\n\tДе Бол е началник на белгийската федерална полиция от 2012 г., отбелязва Ройтерс.\r\n\t \r\n\tМандатът на Де Бол е четиригодишен. Тя ще замени на поста сегашния изпълнителен директор на Европол Роб Уейнрайт. Номинацията на Де Бол бе официално одобрена в четвъртък на среща на вътрешните министри на ЕС в Брюксел.\r\n\t \r\n\t\"Винаги съм била първата (жена) на повечето длъжности, които съм заемала\", заяви Катрин де Бол на днешния Съвет \"Вътрешни работи\" на ЕС. Тя добави, че най-голямото предизвикателство за нея на новия пост ще е да балансира нуждите на отделните страни членки с тези на институциите на ЕС.\r\n\t \n\n\r\n\tБелгийският вътрешен министър Ян Ямбон поздрави в Туитър Катрин де Бол, \"първата шефка на Европол\" и отбеляза, че номинацията й е утвърдена на 8 март, Международния ден на жената.\r\n\t \r\n\tСедалището на Европол е в Хага. Основна роля на тази служба е да подкрепя 28-те страни от ЕС в борбата им срещу международната организирана престъпност и тероризма.", "date": "2018.03.08", "title": "За първи път жена оглавява Европол"}
{"url": "http://www.mediapool.bg/ruskoto-ogorchenie-i-balgarskoto-snishavane-news276454.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИсторическото \"назидание\", което руският патриарх Кирил отправи чрез президента на България към всички българи, постигна даже не една, а три цели едновременно. От гледна точка на рекламния маркетинг постижението \"три в едно\" може и да е невероятен успех: патриархът на Москва и на цяла Русия произнесе в София думи, които дълго ще се помнят. Ако това е била целта му, тя е постигната.\r\n\tОт политическа гледна точка нещата обаче са проблемни и прискърбни: с троснатия тон на назиданието си и демонстративното си \"огорчение\" руският патриарх ; ; и – не на последно място – . След което логично последваха тежки думи в София и истерични реакции в Москва, към които ще се върна след малко.\r\n\tИ все пак, кому бе нужно всичко това? Защо трябваше \"назиданието\" да се повтори още веднъж на летище \"София\" – за урок на \"неблагодарните българи\" – този път пред медиите? Та да се разрази вълна от \"българомразие\" в Русия и ответна вълна в България, и то в дните на Великия пост, благодатно време за покаяние и смирение. Малцина ще повярват, че зад подобни думи не се крият конкретни цели, тъй като подтекстът на казаното от патриарх Кирил бе чисто политически, бяха намесени и редица други държави. Но дори да приемем обратното, дори да повярваме, че руският патриарх просто си е изпуснал нервите, не станахме ли тогава свидетели на пагубна горделивост, неприемлива за духовник от такъв ранг? Нека само припомня едни слова от молитвата на св. Ефрем Сирин, която руският патриарх би трябвало да познава добре, става дума за една от най-важните великопостни молитви:\r\n\t\r\n\tДа съзра прегрешенията си и да не осъждам брата си… Не станахме ли обаче свидетели на тъкмо обратното?\n\n\r\n\tПрезидентът Румен Радев мълчи и продължава да мълчи по случилото се, макар \"назиданието\" на патриарха да дойде в отговор на пасаж от неговото слово, произнесено на връх Шипка. Както и можеше да се очаква, реагира вицепремиерът Валери Симеонов, който никога не си е мерил приказките. Той без колебания заяви по БНТ, че \"патриарх Кирил е известен като цигарения митрополит на Русия. Освен това е второразрядно ченге от КГБ\". Можем да пропуснем останалото от цитата на устатия \"патриот\", ала не можем да пропуснем факта, че след тези му думи започна да трещи по шевовете коалицията между \"патриотите\", а оттам и цялата управляваща коалиция.\r\n\tКоето не бива да учудва никого – нито в политически, нито в исторически план. Русия винаги е била разделителната линия в българската политика.\r\n\tИ отново – случайно ли бяха произнесени и преповторени пред медиите тези думи на руския патриарх и то точно по време на националния ни празник?\r\n\tНека уточним: реакцията на Валери Симеонов е от 7 март сутринта в София. На 6 март вечерта в Москва едно от най-популярните руски политически ток-шоута – \"Вечер\", на близкия до Кремъл журналист Владимир Соловьов бе посветено на темата: \"Защо България забрави \"руската кръв\"? Предаването се излъчва по телевизионния канал \"Россия 1\" (държавна руска телевизия, изпреварваща по гледаемост Първи канал – ОРТ). \r\n\tВ ток-шоуто нямаше поканен българин (което не е изненада). Участниците бяха руски политици и журналисти, анализатори, близки до Кремъл, и един депутат от опозиционната партия \"Яблоко\".\r\n\tСпирам се на това предаване, защото дори човек, преживял съветската пропаганда, след него остава без ума и дума. Изобщо не преувеличавам и затова помествам видеото в края на статията си. С надеждата някоя българска телевизия да дръзне да излъчи със субтитри поне първите 3-4 минути, изразяващи руската визия за България след думите на патриарх Кирил. Ако не за друго, заради достойнството на България.\r\n\tВ началото водещият Владимир Соловьов (известен с интервютата си с Владимир Путин от филма \"Президентът\", 2015) заявява, че българите са \"забравили кой ги е спасил от турско иго. Защото президентът Радев благодари не на единната руска армия, а на разни народи, влизащи в нея – на румънци, украинци, беларуси, поляци, финландци и т.н.\".\r\n\tТеза, преповтаряща патриаршеската.\r\n\tСлед което дойде най-скандалното. Още с първите си думи Семьон Багдасаров (политик от \"Справедлива Русия\", бивш депутат от Думата и анализатор, близък до Кремъл, основно по Близкия Изток и Сирия, негова е доктрината за запазването на Башар Асад) се нахвърли срещу българите с остри думи: неблагодарници, руската армия ги е освободила от шестотингодишно (!) иго! Никой не се е интересувал от българите в Европа, клани от башибозуците, които са… албанци, затова и сърбите още люто ненавиждат албанците. А Русия е дала жертви във войната на балканския фронт – 25 000 души. Кой да каже в студиото, че българите поменават 60 000 (включително и починалите впоследствие от раните си).\r\n\tОценката на руския политик Семьон Багдасаров бе категорична: \"В България на власт сега се намират предатели и негодници\".\r\n\tНа което даже водещият Владимир Соловьов възкликва, че отдавна не са получавали нота от българското посолство. Интересно – ще има ли такава? Или посланикът Бойко Коцев ще се прави, че нищо не е чул и нищо не е разбрал. Интересно е дали е информирано и българското Външно министерство?\r\n\tЗащото последва потресаващ речитатив за българския държавен глава. Той, видите ли, не е достатъчно проруски настроен, напразно са се радвали в Русия при избора му, а той да произнесе \"такива думи\" в памет на румънци, финландци, украинци, поляци и молдовци.\r\n\tБългарският президент бе наречен още \"човек в кавички, продал своята вяра и своя народ\", който се молел вече на американското \"божество на содомитите\". А също и на Турция, с която българите вече са приятели, независимо от историческото си минало.\r\n\tВсичко това, повтарям, изречено от руски политик в ефира на руската държавна телевизия и аплодирано от публиката в залата.\r\n\tВ заключение Семьон Багдасаров даде за пример на българите… Тодор Живков, който макар и да е комунист, все пак бил \"патриот\" – обичал СССР и бил приятел само с Гърция. А сега българите са приятели със \"содомитите американци и клалите ги турци\". Накрая Багдасаров реторично попита: \"Какво искате от това дегенеративно ръководство на България? (нови аплодисменти от публиката). За да се стигне до поантата: \"И на украинския, и на българския народ трябва \"да се помогне да си смени ръководството\".\r\n\tНи повече, ни по-малко.\r\n\tВ допълнение на което известният руски журналист Виталий Третяков, сега декан на Висшето училище по телевизионна журналистика на МГУ, приветства действията на патриарх Кирил с думите, че \"Руската православна църква е второто Външно министерство на Русия, дори по-ефикасно от първото, защото руските политици не биха реагирали така\".\r\n\tА как по-точно? И какви са всички тези призиви \"да се смени българското ръководство\"?\r\n\tИзвинете, но това си е наша, българска работа? И откъде накъде някой ще се бърка във вътрешната българска политика?\r\n\tСпирам дотук с разбора на руските медийни реакции. Предлагам само на поназнайващите руски език българи да изгледат видеото в края на текста, колкото и то да накърнява достойнството ни на нация. Има уроци по търпение, които могат да са ни само от полза. Колкото и отвратителни да са някои от прозвучалите изказвания: как българите се обръщали с телесната си долница (казано по-възпитано) към онази страна, която щяла да ги храни и затова били слуги на \"содомити\".\r\n\tТолкоз по \"руското огорчение\". Може би обаче е редно да поговорим и за \"българската двойственост\", за \"българската непризнателност\" и българското \"снишаване\" пред Москва (практикувано от \"патриота Живков\").\r\n\tЗащото какво толкова се случи на честванията на 3 март в България? Покрай историческите разминавания и покрай преподнесения ни имперски урок по горделивост, стана ясно едно: ние сме (и винаги сме били) две различни култури. Затова и гледната ни точка към историята е по-различна.\r\n\tИзвинете, но кой спори по ролята на Русия в освобождението на България? Никой. Но вижте разликата в отношението към този факт, в това как той се осъзнава от българите и от руснаците.\r\n\tВсеки българин – повече или по-малко – съзнава, че освобождението на България, освен всичко друго, е и дело на конкретни хора – с конкретни имена и конкретни заслуги. Че за тези воини, жертвали живота си, трябва да има памет, която да се съхранява от поколенията, че тя е насочена и към техните потомци.\r\n\tЗатова всяка Света литургия във всяка българска църква включва поменаването на \"Царя Освободител Александър II и всички воини, паднали за свободата на отечеството ни\". Кратко и категорично. Винаги. Дори по времето на комунизма. Впрочем, дори в честванията по онова време – помня от дете – се произнасяше горе-долу същото, което каза президентът Радев в словото си на Шипка: вечна слава (или памет) на всички руснаци, румънци, финландци, украинци, белоруси, сърби, черногорци…\r\n\tТрадицията е такава – осветена от десетилетията. За руснака държавата (империята) може и да е всичко. А хората – нищо. Така разсъждават руснаците, тяхна си работа. Така разсъждава и руският патриарх Кирил, който чувайки за поменаването и на румънци, украинци, белоруси, сърби, поляци, финландци, явно изпада в гняв, да не използвам друга дума, защото явно чува… Румъния, Украйна, Беларус, Сърбия, Полша, Финландия…\r\n\tДържавите, а не хората.\r\n\tАла това си е негов проблем.\r\n\tИ ако му е било трудно \"да чуе\" всичко това на Шипка, може би щеше да му е по-лесно, ако го беше прочел около дверите на катедралния храм \"Св. Александър Невски\" в София. Там, на шест езика, включително на руски, фигурира следното послание:\r\n\t\r\n\tЕто съдържанието на българската памет. А който иска да ни клейми като каквито си ще \"неблагодарници\".\r\n\tИсторията, Ваше Светейшество, кротко можем да добавим ние, се прави все пак от хора. Император Александър II е поел риск и е обявил войната от името на Русия (имало е обаче и руснаци против, имало е). И не всички са слушали манифеста и са се кръстели, както пише Достоевски. Прочетете спомените на Евгения Тур, тъщата на ген. Гурко, издадени неотдавна на български, и ще разберете защо. \"Бих разбрала, че баща на семейство (тоест Гурко) оставя жена и деца за защита на Отечеството, но за защита на българите… това е вече прекалено\". Днес под тези думи, както виждаме, поради съвсем други причини, се подписват други хора, възневидяли българите, тези презрени \"слуги содомски\".\r\n\tА пък за чест на Царя Освободител трябва да уточним, че той явно не е разбирал нещата по начина, както ги разбира патриарх Кирил. Доказателството е едно изключително свидетелство – това на Леонид Чичагов – \"Дневник за пребиваването на Царя Освободителя в Дунавската армия 1877 г. (София, 1901 г.). Настоявам, че свидетелството е от изключително значение, защото Леонид Чичагов (1856-1937) е не само приближен на Александър II, но си и води подробен дневник за сраженията, участник е в боевете в Горни Дъбник и Телиш, награден е със сабя след превземането на Плевен. После помага в изграждането на румелийската милиция, а през 1895 г. се оттегля от мирската суета и се замонашва под името Серафим (в памет на св. Серафим Саровски). През 1918 г. той става митрополит Варшавски (но така и не застъпва на поста си), бори се с болшевиките, а също и с изменниците в Църквата – както с \"обновленците\", така и с \"примиренците\" около Сергий Страгородски. От 1928 г. е Ленинградски митрополит (така се е казвало навремето). През 1937 г., макар и тежко болен, е арестуван, изнесен на носилка и измъчван. През 1997 г. е канонизиран като новомъченик от архиерейския събор в Москва. Можем ли да не вярваме на свидетелство за Руско-турската война, дело на новомъченик и светец?\r\n\tИ тъй, как Царят Освободител се отнася към воините в армията си, важни ли са за него различните националности?\r\n\tВ записа от 29 юни 1877 г. в книгата четем: \"Негово Величество се разхождаше с инфанта (наследникът на румънския трон), когато повика един солдатин от литовския полк, показа го като герой от преминаването на Дунава: тоя литовец беше чудесно ранен от куршум, който като задянал страната му и носа до окото, пробил фуражката…\"\r\n\tЗа Царя Освободител този литовец е герой и той го награждава. Не знаем името му, но знаем, че литовци са се сражавали за свободата на България. И им отдаваме дължимото, както е сторил това и Александър II.\r\n\tПо същия начин впрочем той награждава и храбрите румънци след падането на Плевен. Близо 3000 жертви дават те само при третата атака на обсадения град.\r\n\t\"Императорът разговаря с румънските началници и присъства на стрелбата на батареите. Княз Карол, с разрешението на Императора, поднесе на Негово Величество румънския медал \"За военно достойнство\", току-що отсечен.\r\n\tИмператорът го тури на гърдите си, при възторжените викове на румънските войски, и раздаде Георгиевски кръстове на солдатите, които се бяха особено отличили\".\r\n\tРумънският княз Карол сетне държи реч, в която заявява, че това е признателност за храбростта на румънската армия, храбра съюзница в битките. Без да знае, че в края на войната \"за награда\" Руската империя ще отнеме от румънците Бесарабия, тласкайки ги по този начин към Добруджа и в конфликт с новоосвободена България.\r\n\tАла това е вече друга история.\r\n\tЩо се отнася до финландците, тъй презрени от руския патриарх, който смята, че те са някакъв руски лейбгвардейски полк, разквартируван във Финландия, очевидно той никога не се е интересувал от паметника на Цар Освободител пред българския парламент. Инак щеше да знае, че фигурата на преден план на фриза – на кон и с вдигната сабя – е на финландския генерал Казимир Ернорт, впоследствие военен министър на Княжество България и дори за кратко негов министър-председател (при режима на пълномощията).\r\n\tА истината е, че става дума за близо хиляда финландци, отличили се с храбростта си във войната. И че те, поданиците на княжество в рамките на Руската империя, са тръгнали за освобождението на България с ентусиазъм, дори са имали собствен марш:\r\n\t[1]\r\n\tИменно тяхно е решаващото участие в битката за Горни Дъбник, където и днес има паметник на загиналите финландски воини. И това не е въпрос на историческа интерпретация.\r\n\tКакто е вярно също, че генерал Енрот освобождава Търговище. А в един финландски военен дневник се разказва за тяхното влизане първи в София:\r\n\t[2]\r\n\tВечна памет на финландците от признателните българи!\r\n\tА какво да кажем тогава за украинците, беларусите, поляците?\r\n\tТова също е страница от Освободителната война, която предстои да прочетем внимателно. След провала на Цариградската конференция, Русия има \"мандат\" от Великите сили да води война с Османската империя (при определени условия). Те са споразумени в отделни договорености с Австро-Унгария (Райхщатското споразумение) и Великобритания (протокола Дерби-Шувалов).\r\n\tРусия влиза във войната с убеждението, че тя ще трае само три-четири седмици.\r\n\tЗа целта на балканския театър на бойните действия са изпратени около 260 000 души – срещу далеч по-голямата турска армия. Става дума за войскови части от южните губернии – Одеска и Херсонска, където служат множество украинци. А това е времето на украинското национално пробуждане. Тези полкове са зле оборудвани, въоръжени са със старо оръжие. Отрядът на ген. Гурко бързо минава Балкана и стига Стара Загора. На императорската армия вече се привижда Одрин, ако не и стените на Цариград. Тогава идва първата катастрофа с обсадата на Плевен, необмислените атаки на Скобелев костват хиляди жертви. Отрядът на Гурко е изтласкан обратно към Балкана. Стара Загора е в пламъци (30 000 български жертви). Оттук и значението на Шипка – ако елитните части на Сюлейман Паша през август 1877 г. са стигнели Плевен, краят на войната е щял да бъде наистина близък, но с обратен знак. И не е ясно каква би била съдбата на България.\r\n\tЕдин ден в учебниците може би някой ще обясни под \"Опълченците на Шипка\", че тази велика поема на Вазов изобщо не е преувеличение, а носи в себе си цялата историческа истина. Защото на българските опълченци руският цар е бил принуден да повери \"войната, прохода и себе дори\". Без преувеличение. На карта е заложен не само изходът на цялата война, но и животът на Александър II, който рискува да попадне в плен.\r\n\tВсе неща, които уж знаем, а все някак забравяме.\r\n\tА историята се изпразва от смисъл, престане ли да бъде жива памет, да има досег с истината.\r\n\tКолкото и това да е \"огорчително\" за някого.\r\n\tЗащото националното \"снишаване\" е равносилно на предателство към предците ни и към всички, наистина оставили костите си заради днешната българска свобода.\r\n\t[1] Превод Марко Ганчев, Георги Вълчев.\r\n\t[2] Финландски дневници и мемоари от 1877–1878 г., съставител Георги Вълчев, София, 1978 г.", "date": "2018.03.08", "title": "Руското \"огорчение\" и българското \"снишаване\""}
{"url": "http://www.mediapool.bg/bnb-dade-shans-i-na-tsvetelina-borislavova-i-na-petya-slavova-da-kupyat-banka-viktoriya-news276459.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправителният съвет на БНБ е издал в четвъртък предварителни одобрения на Българо-американска кредитна банка и на Инвестбанк за пряко придобиване на акциите на Търговска банка Виктория, съобщи пресцентърът на централната банка.\r\n\tЗаявленията са подадени във връзка с участието на двете банки в провежданата от синдиците на КТБ процедура по продажбата на Търговска банка \"Виктория\" АД.\r\n\t\"Одобренията са дадени в съответствие с критериите по чл. 28а, ал. 3 от Закона за кредитните институции и при отчитане на заявените и от двете банки намерения за преобразуване на придобиваната банка посредством вливане в съответната банка заявител в шестмесечен срок\", пише в съобщението.\r\n\tАктивите на банка Виктория са над 126 млн. лв., а пасивите й са около 90 млн. лв., от които към 85 млн. лв. са към КТБ. Основното предизвикателство за бъдещия купувач на банка \"Виктория\" ще бъде да плати дълговете й към КТБ.\r\n\tПървият опит за продажба на банката приключи през март 2017 г., след като БНБ не разреши покупката на Виктория от Търговска банка Д. БАКБ на Цветелина Бориславова и Инвестбанк на Петя Славова и тогава участваха в процедурата, но не бяха избрани.\r\n\tСлед одобрението от БНБ основната дума за съдбата на Търговска банка Виктория ще имат синдиците. За разлика от БАКБ, Инвестбанк бе една от двете банки (наред с ПИБ), за които се установи недостиг на капитал при проверката на активите през 2016 г.", "date": "2018.03.08", "title": "БНБ даде шанс и на Цветелина Бориславова, и на Петя Славова да купят банка Виктория"}
{"url": "http://www.mediapool.bg/volen-siderov---natsionalist-mileesht-za-ruskata-natsiya-news276460.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"В средата на 19 век няма български народ, няма българска нация, никой не знае, че има българи изобщо - ние сме заличени. И това, че се възраждаме като народ, като нация се дължи на Русия, на руския император, който казва отиваме да освобождаваме християнските поробени народи.\"\r\n\tТова са думи, изречени тази сутрин от човек, който нарича себе си \"националист\". Това е напълно вярно - Волен Сидеров е националист, милеещ за руската нация.\r\n\tЗа сведение на г-н Сидеров, български народ има далеч преди средата на 19-ти век и възраждането на народа ни започва с \"История славяноболгарская\" на св. Паисий Хилендарски (да, обявен е за светец и се чества на 19. юни от православната църква), завършена през 1762 г.\r\n\tЕто поредица от исторически факти, които показват, че Волен Сидеров се подиграва с българската история и отхвърля безусловна фактология:\r\n\t- В средата на 19-ти век борбата за новобългарска просвета е довела до наличието на множество млади високо образовани БЪЛГАРИ, които не само осъзнават себе си като част от българския народ, ами и го демонстрират.\n\n\r\n\t- В средата на 19-ти век борбата за независима българска църква вече е в напреднала фаза и още преди средата на 19-ти век, през 1844 г., цялата българска общественост - първо в Цариград, а скоро след това и в цялата страна - признава за свои безусловни водачи БЪЛГАРИТЕ Неофит Бозвели и Иларион Макариополски.\r\n\t- В тяхно лице народът ни намира първите си общонационални политически лидери. Важна роля за това имат и меморандумите, които двамата подават до Високата порта 1844/45 г. В тях са изложени 6 основни искания:\r\n\t1. БЪЛГАРСКИ епископи в БЪЛГАРСКИТЕ епархии;\r\n\t2. изборност и заплащане на епископите;\r\n\t3. формиране на четиричленно БЪЛГАРСКО представителство пред Високата порта, което да е независимо от Патриаршията;\r\n\t4. разрешение за построяване на БЪЛГАРСКА църква в Цариград;\r\n\t5. разрешение за издаване на БЪЛГАРСКИ вестник и БЪЛГАРСКИ книги;\r\n\t6. пълна свобода за откриване на БЪЛГАРСКИ училища.\r\n\t- На 3 април 1860 г. по време на великденската служба\r\n\tепископ Иларион Макариополски не произнася името на патриарха. Според канона това означава отхвърлянето на неговата духовна власт. Многобройните вярващи, присъстващи на литургията, бурно одобряват този акт. А вестта за него бързо се разнася из цялата страна.\r\n\t- Според Петербург отхвърлянето на Османската империя в Мала Азия, за да може Русия да получи излаз на Егейско, а оттам ина Средиземно море, трябва да стане чрез възстановяването на Византийската империя. В този смисъл се полагат систематични и целенасочени усилия за запазването на православното единство сред балканските християни. Изразител и носител на това единство е Патриаршията и по тази причина Русия всячески пречи на създаването на нови независими църкви.\r\n\tИ това е малък набор от фактите, които беловласият пудел на Кремъл отхвърля, за да се покаже верен на господарите си, с надежда да не му спрат рублите.\r\n\tИстинският родолюбец никога не би си позволил подобно нещо.\r\n\tСрамно и позорно е български народен представител, председател на парламентарната група на коалиционния партньор на българското правителство, да защитава така гнусно интересите на чужда държава.\r\n\tНяма да ви дадем нашата история!", "date": "2018.03.08", "title": "Волен Сидеров - националист, милеещ за руската нация"}
{"url": "http://www.mediapool.bg/volen-siderov-tova-che-se-vazrazhdame-kato-narod-kato-natsiya-se-dalzhi-na-rusiya-news276461.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"В средата на 19-и век няма български народ, няма българска нация, никой не знае, че има българи изобщо – ние сме заличени. И това, че се възраждаме като народ, като нация се дължи на Русия, на руския император, който казва отиваме да освобождаваме християнските поробени народи\", заяви лидерът на \"Атака\" Волен Сидеров пред БНТ. \r\n\tВече втори ден Сидеров брани руския патриарх Кирил от нападките на вицепремиера Валери Симеонов, с който двамата са коалиционни партньори.", "date": "2018.03.08", "title": "Волен Сидеров: Това, че се възраждаме като народ, като нация, се дължи на Русия"}
{"url": "http://www.mediapool.bg/arbitrazhite-za-investitsionna-zashtita-narushavat-pravoto-na-evropa-news276462.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдът на Европейския съюз реши, че клаузите за арбитраж, които са включени в 196 инвестиционни споразумения, сключени между държави членки на Евросъюза, противоречат на европейското право.\r\n\tСпоред , се нарушава европейското законодателство със записваните в двустранните договори за защита на инвестициите клаузи, предвиждащи, че споровете между договаряща се страна и инвеститор от другата договаряща се страна трябва да се решават с извънсъдебно споразумение, а ако такова не бъде постигнато — да се отнасят пред арбитражен съд.\r\n\tПроизнасянето е по казус със спор между холандска здравноосигурителна компания, която се съди със Словакия заради това, че държавата е забранила на дружествата от този сектора да разпределят печалба. Въпросът е бил отнесен към арбитражен съд по силата на държавен инвестиционен договор и Словакия била осъдена да плати 22.1 млн. евро за нанесени щети на фирмата Achmea. Държавата обжалвала обаче това пред германския федерален върховен съд, който на свой ред е запитал Съда на ЕС дали арбитражната клауза в споразумението между Словакия и Холандия противоречи на правото на ЕС. Съдът е постановил, че този механизъм за водене на търговски спорове изкривява разрешаването им\r\n\tРешението на Съда на ЕС поставя под въпрос действието на 196 такива договори, сключени между страните членки.\r\n\tСтановището обаче не засяга водените международни арбитражни дела от трите електроразпределителни компании – ЧЕЗ, ЕВН и \"Енерго-Про\", и газоразпределителната \"Овергаз\", срещу България. Причината е, че внесените от тях искове, надхвърлящи 1 млрд. евро, пледират за нарушаване от страна на държавата и на Енергийната харта, по която страна е и Европейската комисия=\n\n\r\n\tРешението на съда на ЕС визира само арбитражните дела, водени по силата на двустранни договори за защита на инвестициите, сключвани между държави членки на Евросъюза, , коментира пред Mediapool адвокат Михаил Екимджиев.\r\n\tПосочените четири енергийни иска имат повече от едно обвинение за нарушение от страна на България по различни междудържавни или международни договори, сред които и Енергийната харта.\r\n\tПърва австрийската ЕВН повлече крак през 2014 г. с иска си срещу България на стойност над 600 млн. евро заради неплатени от НЕК суми към електроразпределителното предприятие по вмененото му задължение да изкупува енергия от възобновяеми енергийни източници. Макар тогавашният финансов министър да бе оторизиран от правителството да проведе мирни преговори, за да не стига случаят до съда, това не се получи. В хода на разглеждането на делото в арбитража на Световната банка във Вашингтон сумата на иска бе неколкократно променяна, а междувременно НЕК се съгласи да плати част от дължимите пари. Произнасянето на съда по този казус се очаква всеки момент, като запознати твърдят, че държавата ще бъде осъдена да плати няколкостотин милиона евро.\r\n\tСледваща във веригата от подадени искове бе \"Енерго-Про\", които поиска от България над 54 млн. евро заради натиска върху поскъпването на тока, оказван от енергийния регулатор.\r\n\tЧЕЗ внесе иск за стотици милиони през юли 2016 г. в арбитража на Световната банка заради редица интервенции на българските институции, които вредят на дейността й в България в дългосрочен план, и поради критичната ситуация на местния енергиен пазар, която не се подобрява.\r\n\tДелата на ЧЕЗ и \"Енерго-Про\" са в различни фази на изслушвания. Покрай покупката на активите на ЧЕЗ от пазарджишката \"Инерком\" и намерението на държавата да вземе контрола върху тези активи, от ЧЕЗ посочиха, че воденото арбитражно дело може да е пречка за това и намекнаха, че искат извънсъдебно споразумение.\r\n\tПоследният енергиен иск срещу България във Вашингтон е от \"Овергаз\" от 2017 г. и е за 202 млн. евро, тъй като държавата в съдружение с \"Газпром\" остави газоразпределителната и газоснабдителна компания без доставки на синьо гориво.\r\n\tОтделно има още няколко арбитражни дела срещу страната, сред които и претенция от 150 млн. евро заради фалита на КТБ, заведен от оманския държавния фонд \"Генерален резерв\", който беше акционер в банката.", "date": "2018.03.08", "title": "Арбитражите за инвестиционна защита нарушават правото на Европа"}
{"url": "http://www.mediapool.bg/balgarite-i-spetsialnite-zakoni-bili-prechka-pred-e-upravlenieto-news276463.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХората и т.нар.\"специални\" закони се оказаха основната пречка пред въвеждането на електронното управление. 80 на сто от пълнолетните българи предпочитали да получават услуги \"на гише\". Остарялата нормативна база пък задължавала да се представят някои документи на хартиен носител. Това стана ясно по време на 19-ата годишна конференция по електронно управление под надслов \"Е-управление - услуги за гражданите\".\r\n\tУправляващите все пак признаха, че липсата на е-идентификация също възпрепятства масовото използване на електронни услуги. Едва в сряда правителството одобри модела на новите лични документи, с които ще е възможна електронната идентификация. Те трябва да станат факт от 1 януари 2019 г. Първият кабинет на Борисов обещаваше това да се случи още през 2015 г.\r\n\tДругият проблем е липсата на обмен на информация по електронен път между министерства, агенции и общини. За да бъде решен този проблем, се планира да се въведе Неговите функции няма да преустановят тези на сегашните ръководители на ИТ-структурите в отделните институции, а ще се отнасят към \"политически и организационни правомощия за управление на самите бизнес процеси в администрациите\", обясни Атанас Темелков, председател на Държавната агенция \"Електронно управление\" (ДАЕУ).\r\n\tДо края на април всички министерства трябва да бъдат интегрирани в обща система за електронен документооборот. Това е заръчал вицепремиерът Томислав Дончев, съобщиха от правителствената пресслужба. Към днешна дата общо 188 администрации на централно и местно ниво са реални участници в електронния обмен на документи. Крайният срок за всички администрации да обменят документи по електронен път е 1 ноември 2018 г.\r\n\tВъвеждането на тази практика на по-ранен етап има за цел към края на годината системата вече да работи пълноценно, а междувременно да влезе в сила наредбата за общите изисквания към информационните системи, регистрите и електронните административни услуги, е посочено в правителственото съобщение.\r\n\tВъвеждането и прилагането на единен протокол в електронния обмен на документи в администрацията гарантира намаляване необходимото време за изпращане, получаване и завеждане на кореспонденция между различните ведомства и ще повлияе положително процесите по предоставяне на административни услуги на гражданите и на бизнеса.\r\n\t\r\n\t\n\n\r\n\t\r\n\tВ България има близо 4.6 милиона потребители на мобилен интернет и около 1.5 милиона потребители на стационарен интернет.\r\n\tВ същото време делът на активните потребители на услуги през интернет не надвишава 7 на сто, а над 80 на сто от пълнолетните българи все още предпочитат да получават услуги \"на гише\", каза Атанас Темелков.\r\n\t\"Всичко това показва, че каквито и системи да създадем и каквито и нови технологии да внедрим, ако не работим с гражданите и с администрациите, трудно бихме могли да постигнем сериозни постижения в областта на електронното управление\", заяви шефът на Държавната агенция \"Електронно управление\".\r\n\t\"Използването на наличните и реално работещи компоненти на електронното управление е въпрос и на личното желание и необходимост на гражданите\", подкрепи го и заместникът му Александър Йоловски.\r\n\tПрез първата година от работата си ДАЕУ е идентифицирала всички пречки пред работещото електронно управление, включително и в законодателството.\r\n\tОсновно предизвикателство са самите процеси на внедряване на информационни и комуникационни технологии и управлението на жизнения цикъл на внедряваните системи, каза Атанас Темелков.\r\n\tЗатова в разработваната от агенцията архитектура на е-управлението се предвиждат необходимите координационни механизми за адекватно планиране, надграждане и внедряване на информационни ресурси в администрацията.\r\n\tБъдещата архитектура на електронното управление предвижда и въвеждане на статута на главен информационен мениджър (CIO) в публичните администрации, които да имат лидерска функция в планирането, координирането и развитието на информационните ресурси, каза Темелков.\r\n\tПо думите му функциите на главен информационен мениджър няма да преустановят тези на сегашните ръководители на ИТ-структурите в отделните институции.\r\n\tОчаква се частично или цялостно ключови моменти от архитектурната рамка на електронното управление да бъдат представени публично през април.\r\n\tНяма как да направим е-управление без надеждни средства за идентификация, призна все пак Александър Йоловски.\r\n\tИ веднага уточни, че \"не отговаря на истината твърдението, че българските граждани нямат на разположение средства за електронна идентификация\". До въвеждането й те могат да ползват наличните средства за идентификация в електронна среда - квалифициран електронен подпис, ПИН, ПИК и други. \"Но освен тях, се изисква и активно гражданско участие\", апелира Йоловски.\r\n\tТой демонстрира поддържаните от ДАЕУ и реално функциониращи ключови компоненти на електронното управление: средата за обмен между регистрите RegiX (https://regix-service.egov.bg/); модулите за е-Автентикация и за сигурно електронно връчване (e-Delivery), както и централния компонент на е-управлението за електронни плащания - портала за е-плащания , който функционира като електронен портфейл за гражданите.\r\n\tОстарялата нормативна база е най-тежката пречка пред ускореното намаляване на административното бреме, на свързването на първичните регистри и служебното предоставяне на информация. Именно т.нар. \"специални закони\" изискват от гражданите да носят и да представят лично удостоверения на хартиен носител, каза Йоловски.\r\n\t\"Дори една администрация да има възможност за достъп до съответната информация по служебен път, тя няма правното основание да го направи. Това не е дефект на електронното управление, а на правната база, на начина на мислене и на самите \"хартиени\" процеси. Това трябва да превъзмогнем колкото можем по-бързо\", коментира Йоловски.\r\n\tСпоред него често постиженията на действащото електронно управление не могат да бъдат усетени от гражданите в техния ежедневен живот.\r\n\t\"Гражданите трябва да изискват не само от политиците, но и от администрациите на всички равнища, реално да използват компонентите на електронното управление и да предоставят електронни услуги. Електронното управление работи и други твърдения просто не отговарят на истината\", смята още Александър Йоловски.", "date": "2018.03.08", "title": "Българите и \"специалните\" закони били пречка пред е-управлението"}
