{"url": "http://www.mediapool.bg/zashtita-ot-uvolnenie-na-podalite-signali-za-koruptsiya-news278295.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предлага нов закон за подобряване на защитата на сигнализиращите за нередности. С него ще се създадат безопасни канали за подаване на сигнали както в рамките на дадена организация, така и към публичните органи.\r\n\tПредложението предпазва сигнализиращите за нередности от уволнение, понижаване в длъжност и други форми на ответни действия с цел отмъщение, се казва в съобщение на Европейската комисия от понеделник.\r\n\tМерките се предприемат заради скандали като \"Дизелгейт\" (за манипулиране на вредните емисии на автомобилите), \"Люкслийкс\" (за избягване плащането на данъци), \"Досиетата от Панама\" (за офшорни сметки на политици) и сега \"Кембридж Аналитика\" (за неправомерно използване на лични данни). Тези случаи показват, че подалите сигнали за нередности могат да играят важна роля за разкриването на незаконни дейности, които вредят на обществения интерес и на благосъстоянието на гражданите и обществото, е посочено в съобщението на ЕК.\r\n\tВ същото време над една трета от подалите сигналите за нередности заплащат за постъпката си със загуба на работното си място, репутацията си или дори здравето си (проучване на \"Глобъл Бизнес Етикс\" (Global Business Ethics) за 2016 г.\r\n\tДнешното предложение на ЕК осигурява защита на територията на целия Европейски съюз на подаващите сигнали за нарушения в областта на обществените поръчки, финансовите услуги, предотвратяването на изпирането на пари и финансирането на тероризма.\r\n\tЗащитени са и тези, които сигнализират за нередности при безопасността на продуктите и храните, сигурността на транспорта, опазването на околната среда и ядрената безопасност.\r\n\tОсигурена е защита и за лицата, подали сигнали за нарушения, свързани със здравето на животните и хуманното отношение към тях, общественото здраве, защитата на потребителите, неприкосновеността на личния живот, защитата на данните и сигурността на мрежите и информационните системи.\r\n\tТо се прилага и по отношение на нарушения на правилата за конкуренция на ЕС, злоупотреби при правилата за облагане с корпоративен данък и вреди, нанасяни на финансовите интереси на ЕС.\r\n\tЕврокомисията насърчава държавите членки да надхвърлят тези минимални стандарти и да създадат всеобхватни рамки за защита на лицата, сигнализиращи за нередности.\r\n\tНовият регламент изисква всички предприятия с над 50 служители и с годишен оборот над 10 милиона евро да въведат вътрешна процедура за разглеждане на сигнали за нередности.\r\n\tНовият закон ще обхване всички държавни и регионални администрации и общини с над 10 000 жители.\r\n\tМеханизмите за защита, които ще трябва да се установят, включват ясни канали за сигнализиране, както в рамките на организацията, така и извън нея, които да гарантират поверителност.\r\n\tПредвижда се да бъде въведена система за подаване на сигнали на три етапа. Първо трябва да има вътрешни канали за сигнализиране на нередности. Организацията е длъжна в срок от три месеца да отговори на подадения сигнал.\r\n\tАко отговорът не е убедителен и не са предприети мерки за отстраняване на нередностите, то тогава сигналът се подава до компетентните органи (втори етап). До този случай се прибягва и ако вътрешните сигнали не работят или пък използването им застрашава ефективността на разследващите действия.\r\n\tПоследната инстанция е сигнализиране на обществеността и медиите. До тях трябва да се стига, ако не се предприемат действия от компетентните органи или организацията. Също така е допустимо директно да се сигнализират медиите в случай на явна опасност за обществения интерес или на необратими вреди.\r\n\tЗаконът предвижда забрана на всички форми на ответни действия с цел отмъщение срещу лицето, подало сигнала. В случай, че бъдат предприети такива, то те трябва да бъдат санкционирани, е посочено в съобщението на ЕК.\r\n\tПодалият сигнал трябва да има достъп до безплатни съвети и подходящи правни средства за защита. Например мерки за прекратяване на тормоза на работното място или за предотвратяване на уволняване.\r\n\tТежестта на доказване в такива случаи ще се обръща, така че лицето или организацията, срещу които е подаден сигнал, да са тези, които трябва да докажат, че не са предприели ответни действия с цел отмъщение срещу подалото сигнал лице, е посочено в съобщението.\r\n\tСигнализиращите за нередности ще бъдат също така защитени при съдебни производства чрез освобождаването им от отговорност за оповестяването на информацията.\r\n\tПредложението на ЕК цели да защити тези, които сигнализират за допуснати нередности. В него са включени защитни механизми за предотвратяване на злонамерено или целящо злоупотреба подаване на сигнали и за предотвратяване на неоснователно накърняване на репутацията, се казва в съобщението. Посочено е, че засегнатите от подадени сигнали за нередности се ползват в пълна степен от презумпцията за невиновност, от правото на ефективна правна защита и на справедлив съдебен процес и от правото на защита.\r\n\tВ момента закрилата на сигнализиращи за нередности в ЕС е разпокъсана и непоследователна. Сега само в 10 държави на ЕС се гарантира, че подалите сигнали за нередности са напълно защитени. В останалите страни предоставяната защита е частична и се прилага само за конкретни сектори или категории работници и служители.\r\n\tГражданското общество и профсъюзите редовно отправят призиви за общоевропейско законодателство за защита на сигнализиращите за нередности, които действат в полза на обществения интерес.\r\n\tПървият заместник-председател на ЕК Франс Тимерманс заяви: \r\n\tКомисарят по въпросите на правосъдието, потребителите и равнопоставеността между половете Вера Йоурова добави:", "date": "2018.04.23", "title": "Защита от уволнение на подалите сигнали за корупция"}
{"url": "http://www.mediapool.bg/po-evtinite-hrani-u-nas-spryamo-evropa-nadvishavat-po-skapite-news278254.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНово проучване на земеделското министерство за наличието на \"двоен стандарт“ при предлагани на българския и европейския пазар аналогични храни сочи, че при повечето от половината разликата в цените е в полза на българския пазар, където продуктите са доста по-евтини, а при останалите има надвишаване на стойността спрямо същите хранителни стоки, продавани в същите търговски вериги в четири държави от Западна Европа.\r\n\tАнализът бе представен от агроминистъра Румен Порожанов първоначално пред бТВ като изводите бяха, че при отделни стоки са установени над 20% разлики в описаното на етикетите съдържание, и над 40% по-високи цени на българския пазар. По-късно от ведомството публикуваха по-подробни данни от проучването, според което реално при 58 процента от проверените продукти у нас цените са по-ниски от 0.4% до 64.8% спрямо Германия, Австрия и Чехия. При останалите проверени стоки тенденцията е обратната и в България те са по-скъпи средно с 40 процента, според непредставителното изследване.\r\n\tВ неговите рамки са взети общо 106 проби, обхващащи 53 храни и напитки от една и съща търговска марка, предлагани в търговска верига в България и в същата или подобна верига магазини в посочените четири страни от ЕС. Освен цените, са били сравнени и данните върху етикетите, направени са сравнителни лабораторни изпитвания по органолептични и физикохимични показатели и съдържание на специфични съставки.\r\n\t\r\n\tСравнението на етикетите е показало, че при 40 продукта (75.5% от обхванатите продукти) информацията на етикетите е идентична, а при 13 продукта (24.5%) са налице различия в представената информация по отношение на състав и/или хранителна стойност. Различията се отнасят за мляко за малки деца, моцарела, безалкохолни напитки, сладкарски, тестени и шоколадови продукти и зеленчуков бульон.\n\n\r\n\tПри изследвани лабораторно за органолептични показатели 28 продукта, при 5 от тях (17.9%) са констатирани различия – при моцарела, безалкохолни и шоколад. При физикохимичните изпитвания на 22 продукта само при мляко за малки деца е установена разлика. При изследването за немлечни мазнини на един продукт няма отклонения, а при два вида изследвани за съдържание на какао шоколадови продукта разлики има при един.\r\n\tАнализ на етикети на мляко за малки деца е показал по-високо съдържание на растителни мазнини (вкл. палмово масло) в българския аналог за сметка на по-малко съдържание на мляко на прах. Продуктът от България не съдържа млечна суроватка на прах и е с по-ниско съдържание на микроелементи и витамини. Въпреки че българският аналог може да се определи като с по-ниско качество, той се предлага на сходна цена с тази в Италия, посочват от Министерството на земеделието, храните и горите.\r\n\t\r\n\tПри сиренето моцарела е констатирана разлика в цвета и вкуса на продуктите, наличие на шупли в разрезната повърхност и утайка в саламурата на българския аналог. Продуктът от България е с по-ниско нетно количество и по-малко количество сирене в опаковката, за сметка на повече саламура. При бързо замразените багети на пазара у нас има по-малко колбас и твърдо сирене, за сметка на повече чушки, доматено пюре и хлебна база. В продаваните у нас изследвани аналогични млечни шоколади е установена по-ниска масленост и по-ниско съдържание на какао. В млечен шоколад от друга марка е установено по-малко съдържание на лешници в продукта на българския пазар.\r\n\tУстановени са също така разлики в състава на безалкохолните напитки, степента на газираност, вкуса и енергийната стойност. При напитка с вкус на портокал от една и съща марка, българският аналог е с малко по-ниско плодово съдържание в сравнение с продукта от Австрия и съдържа глюкозо-фруктозен сироп вместо захар. Тъй като продуктът е широко разпространен в цяла Европа е направено допълнително сравнение на етикетите с още пет други държави-членки на ЕС (Италия, Испания, Белгия, Германия и Унгария), според което плодовото съдържание варира от 5% в Българи и Унгария до 12% в Италия. В Италия, Белгия, Германия и Австрия продуктът съдържа захар, а в България, Унгария и Испания – фруктозо-глюкозен сироп.\r\n\t\r\n\tКато цяло цените на шоколад, бисквитени изделия и безалкохолни напитки в България са съществено под тези в останалите държави-членки на ЕС, обхванати от проучването.\r\n\tПри 22 продукта, или 42%, цените у нас са по-високи, показва още проверката, обясни Порожанов, като уточни, че говори за нетни цени, абстрахирайки се от ДДС.\r\n\tНай-фрапиращият случай е паста, която у нас е със 166% по-скъпа отколкото в Италия. В Германия пък са значително по-евтини отколкото у нас плодов сок, чай и месни продукти, детски пюрета. За останалите продукти различията не са толкова съществени – в повечето случаи разликата не надвишава 20% по-скъп продукт в България, допълват от агроведомството.\r\n\tСпоред изследването, в сравнение с Австрия на българския пазар цените са преобладаващо по-ниски. При останалите 3 държави не може да се открои ясна тенденция, посочват от министерството.\r\n\t\r\n\t\"Дебатът за еднаквото качество на продуктите, за еднаквото качество на потребителя, който трябва да бъде един на европейския пазар, е тема, поставена няколко пъти на Съвета на министрите и многократно всички страни членки от Централна и Източна Европа настояваме за единна европейска регулация“, коментира Порожанов пред бТВ.\r\n\tПричината за различния състав е популярен – базира се на различни изследвания за вкусовите нагласи на съответния пазар. Темата за цените е по-деликатна. За конкретните изброени продукти цените се образуват от съответните вериги магазини. \"Защо са го ценообразувли по този начин трябва да е тема на отделен разговор с тях“, каза Порожанов, който по-късно през деня ще се срещне с представители на тай-големите търговски вериги, за да обсъдят резултатите от проучването.", "date": "2018.04.23", "title": "По-евтините храни у нас спрямо Европа надвишават по-скъпите"}
{"url": "http://www.mediapool.bg/makron-e-parviyat-lider-koito-shte-bade-priet-ot-tramp-s-darzhavni-pochesti-news278266.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп ще даде държавна вечеря в чест на френския президент Еманюел Макрон и съпругата му Брижит. Вечерята ще бъде утре в Белия дом. Макрон е на държавна визита от днес в САЩ. Това е първа държавна визита на чужд лидер в САЩ, откакто Доналд Тръмп встъпи в длъжност. Вечерята в чест на Макрон ще бъде и първата голяма държавна вечеря в ерата на Тръмп, отбелязва Асошиетед прес.\r\n\t \r\n\tФренският президент се надява да убеди Тръмп по множество спорни въпроси начело с Иран, без изобщо да е сигурно, че ще бъде чут, отбелязва Франс прес.\r\n\t \r\n\tДвамата ще имат частна вечеря в историческата резиденция на Джордж Вашингтон Маунт Върнън, последвана от церемония в градината на Белия дом и вечерен прием в неговите салони.\r\n\t \r\n\tВъпреки че са толкова различни един от друг, всеки от двамата лидери обича да припомня общото помежду им - че са спечелили изборна победа, каквато за мнозина дотогава е изглеждала немислима.\r\n\t \r\n\tМакрон се хвали, че между него и американския президент има \"много лична връзка\" и \"добро равнище на доверие и уважение\", а тази седмица обясни пред сп. \"Ванити феър\", че цени \"доста директните\" разговори с Тръмп.\r\n\t \n\n\r\n\tДвамата ръководители обаче имат диаметрално противоположни позиции по редица въпроси - от климата през свободната търговия до Иран. И макар да се въодушеви от парада за 14 юли на \"Шанз Елизе\" в Париж дотолкова, че да поиска да организира подобен във Вашингтон, досега Тръмп на практика не е отстъпил от нито едно от вижданията си.\r\n\t \r\n\tЗа френския държавен глава, който в сряда ще говори пред Конгреса на английски, е важно какво ще постигне в тридневната си визита, освен напомняне за \"уникалния статут на Франция, най-близкия съюзник на Америка\".\r\n\t \r\n\tОчаква се в разговорите да доминира въпросът за споразумението за иранската ядрена програма преди очакваното след три седмици решение на Тръмп за бъдещето на сделката. В предизборната кампания той обеща \"да скъса\" споразумението - плод на дългогодишни преговори, чиято цел бе да се попречи на Иран да се сдобие с ядрена бомба.\r\n\t \r\n\tГолям поддръжник на запазването на споразумението, френското президентство се изказа \"крайно предпазливо\" за шансовете си за убеждаване, тъй като \"признаците не са окуражаващи\".\r\n\t \r\n\tДруга гореща тема - източник на напрежение - е, че на 1 май изтича срокът, в който страните от Европейския съюз са освободени от митата върху стоманата и алуминия.\r\n\t \r\n\tКолкото до парижкото споразумение от 2015 г. за климата, Макрон се надяваше още тази есен да привлече Тръмп обратно в него, но засега въпросът изглежда остава на втори план.\r\n\t \r\n\tЗасега подробности за менюто и културната програма на държавната вечеря не се съобщават, като по този начин Белият дом се придържа към традицията да запази елемент на изненада за гостите си. Знае се, че на вечерята ще има близо 150 гости. На нея са поканени да присъстват директорката на Международния валутен фонд Кристин Лагард, председателят на Камарата на представителите в Конгреса Пол Райън, министърът на отбраната Джим Матис, лидерът на Сената Мич Макконъл.\r\n\t \r\n\tПредставител на Белия дом, пожелал да запази анонимност, твърди, че нарушавайки традицията, Тръмп не е поканил демократи членове на Конгреса или журналисти.\r\n\t \r\n\tОчаква се един от най-паметните моменти на вечерята да бъде появата на американската първа дама в тоалет, избран специално за този повод. Подробности за него засега се пазят в тайна. Смята се, че най-вероятно Мелания Тръмп ще избере тоалет на Диор, френската модна къща, която тя предпочита. Вероятен избор може да бъде и тоалет на Ерве Пиер, френско-американски дизайнер, който вече облече първата дама за церемонията по встъпване в длъжност на Тръмп, както и по други поводи.\r\n\t \r\n\tЗа последно през ноември 2007 г. републикански президент на САЩ прие френски президент. Тогава Джордж Буш-младши се срещна с току-що развелия се френски президент Никола Саркози.\r\n\t \r\n\t\r\n\tЧастната вечеря в историческата резиденция Маунт Върнън, на двайсетина километра южно от Белия дом, където годишно идват милиони посетители, ще се състои девет месеца след частната вечеря, която семейство Макрон даде за семейство Тръмп в Париж в ресторант на втория етаж на Айфеловата кула.\r\n\t\r\n\tЗа утре за френския президент е предвиден и обяд в Държавния департамент, на който домакин ще е вицепрезидентът на САЩ Майк Пенс, допълва АП.\r\n\t \r\n\tЦеремонията по посрещането на Макрон в Белия дом ще е утре сутринта, припомня още АП.\r\n\t \r\n\tТелевизия Си Ен Ен съобщава, че Тръмп и съпругата му ще подарят на Макрон част от плата, използван като тапицерия на едно от креслата в Синята стая на Белия дом. Парчето ще е поставено в рамка. На него се вижда златен орел, заобиколен от лаври. Креслото е било част от обзавеждането на Синята стая, дело на френския мебелен дизайнер Пиер-Антоан Беланже. Той е проектирал обзавеждането на френски кралски дворци и е създал обзавеждане от 53 елемента за Синята стая на Белия дом по поръчка на петия президент на САЩ Джеймс Мънро. Мънро е бил дипломат във Франция и бил впечатлен от френските декори. При преобзавеждане на Синята стая десетилетия по-късно обзавеждането било променено от петнадесетия президент на САЩ Джеймс Бюканън.\r\n\t \r\n\tПо-късно първата дама Джаки Кенеди открила отделни части от обзавеждането на Беланже. Тя работила с френски дизайнер, за да бъдат възпроизведени отново липсващите части от комплекта от мебели, включително и за възпроизвеждането на плата, с който били облицовани те и който е дело на прочутата френска текстилна компания \"Тасинари и Шател\".\r\n\t \r\n\tСемейство Макрон ще получат от семейство Тръмп и албум със снимки от визитата си в САЩ, както и сребърен бокал на \"Тифани и Ко\" с президентския печат върху него и подписите на Тръмп и Мелания, гравирани върху него.\r\n\t \r\n\tВече бе съобщено, че Макрон пък ще подари на Тръмп фиданка на дъб, символ на здравите връзки между двете страни. Това ще е издънка на дъб от Северна Франция, който Макрон се надява да бъде засаден в парка на Белия дом като символ на здравите близо 250-годишни връзки между двете страни.", "date": "2018.04.23", "title": "Макрон е първият лидер, който ще бъде приет от Тръмп с държавни почести"}
{"url": "http://www.mediapool.bg/belgiyski-sad-osadi-salah-abdeslam-na-20-g-zatvor-news278268.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървоинстанционният съд в Брюксел призна за виновни Салах Абдеслам и Суфиян Аяри в опит за убийство с терористични подбуди. Двамата бяха осъдени на по 20 години затвор и глоба от по 12 000 евро, предаде БТА от белгийската столица.\r\n\t \r\n\tДвамата подсъдими участваха в престрелка с полицията през 2016 г. в Брюксел, четири месеца след атентатите в Париж. Абдеслам е единственият от терористите, ударили френската столица, който оцеля.\r\n\t\r\n\tПроизнасянето на присъдите се състоя в отсъствието на подсъдимите, както самите те бяха поискали. Абдеслам ще бъде изправен пред съд и във Франция за участието си в атентатите в Париж от ноември 2015 година.\r\n\t \r\n\tЗасега той не е привлечен под отговорност за атентатите в Брюксел от 22 март 2016 г., извършени броени дни след задържането му при продължилото четири месеца издирване.", "date": "2018.04.23", "title": "Белгийски съд осъди Салах Абдеслам на 20 г. затвор"}
{"url": "http://www.mediapool.bg/siderov-zashtiti-radev-ot-tsvetanov-udryat-mu-cheren-pechat-zaradi-sluhovete-che-pravi-partiya-news278271.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на съуправляващата партия \"Атака\" Волен Сидеров защити проруската политика на президента Румен Радев, който бе разкритикуван за позициите си от зам.-председателя на ГЕРБ Цветан Цветанов. Сидеров дори посъветва президентът и правителството да работят в синхрон в областта на външната политика. Коментарът му бе по повод упрека, който Цветановкъм Радев, че в проекта за от миналата седмица е имало сигнали за предприемане на стъпки за излизане от ЕС и НАТО.\r\n\t\"Не вярвам президентът да е предложил излизане от ЕС и НАТО. По-скоро се търси някакъв начин да се удари черен печат върху Радев. Предполагам, че това е заради слуховете, че Радев се опитва да прави някаква политическа сила и вероятно с опасенията от конкуренцията карат г-н Цветанов да прави такива резки и категорични нападки, но не мисля, че това е полезно в момента\", заяви съпредседателят на \"Обединени патриоти\" Волен Сидеров в понеделник пред БНР.\r\n\tПравителство и президент трябва да са в синхрон особено във външната политика, допълни той.\r\n\tСидеров, който миналата седмица за пореден път бе в Крим, за да подкрепи Русия в опита й да го легитимира като руски, настоя България да започне издава визи на българите там. На практика това означава България да стане единствената страна в ЕС и НАТО, която признава анексирания Крим за законна руска територия, в нарушение на международните договори.\r\n\t\"Над 5000 българи в Крим не могат да получат виза за България\", обяви Сидеров. Той допълни, че ще отправи питане по въпроса към министъра на външните работи Екатерина Захариева: \"Защото паспортът им има код, който показва, че те са от Крим и нашите консулства, българското външно министерство всъщност дискриминира българи и не ги пуска в тяхната родина. Не ги пуска, защото Крим бил отречен от ЕС, ние сме в ЕС и един вид не съществува такова нещо. Това е безумно и аз ще поставя въпроса в парламента към външния министър\".\n\n\r\n\tПо повод на посещението на депутати от \"Атака\" на икономическия форум в Крим на тема \"Крим - глобалното бъдеще – бъдещето на Русия\", Сидеров обясни, че то не е съгласувано с коалиционните партньори, но премиерът е бил уведомен.\r\n\t\"Поканите бяха към \"Атака\", тъй като организаторите знаят, че \"Атака\" беше единствената българска партия, която изпрати наблюдатели през 2014 година на референдума\", обясни още личната си покана Сидеров.\r\n\tСлед което той повтори думите си от Ялта от предходната седмица, че Крим не е окупиран. \"Там имаше референдум. Хората там избраха да бъдат в Руската федерация, включително нашите сънародници – българите, които са над 5000 души. Не само не е окупиран Крим, нито анексиран. В момента се развива страшно интензивно, има много строителства навсякъде, има видими промени от 2014-а , когато бях за последен път. На този форум участват над 70 държави от цял свят\", каза съпредседателят на \"Обедините патриоти\".\r\n\tСпоред него много български фирми биха се възползвали, ако имат право да търгуват с Русия. По думите му е \"изключително нелепо да се обявява бойкот на част от Русия и по изкуствен начин да се прекъсват икономическите и търговските връзки\". \"Български фирми биха били доволни и щастливи, ако можеха да търгуват, но не могат заради политическа забрана. Там има огромни възможности за търговия, за съдружни предприятия, за производства и т.н. В България има нужда от това, защото имаме западащи фирми поради липса на пазар, поради това, че големи компании от Запад са дошли и всъщност изяждат тяхното пространство. Ние можем да се развиваме натам икономически, можем да направим връзка\", каза още Сидеров. Тези му твърдения се разминават с реалността, тъй като дори още преди въвеждането на европейските санкции срещу Русия през 2014 г., българските фирми изключително трудно намираха достъп на руския пазар. А в момента западни компании няма как \"да изяждат\" пространството на българските в Крим, защото западните компании не могат да извършват дейност там.", "date": "2018.04.23", "title": "Сидеров защити Радев от Цветанов: удрят му \"черен печат\" заради слуховете, че прави партия"}
{"url": "http://www.mediapool.bg/muzikantite-ot-bnr-protestiraha-zaradi-niskite-si-zaplati-news278269.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТворците от музикалните състави на Българското национално радио излязоха тази сутрин на протест пред сградата на обществената медия заради ниските си заплати. Възнагражденията на музикантите от Симфоничния оркестър, Смесения хор, Биг бенда, и Оркестъра за народна музика на БНР обясниха, че възнагражденията им започват от 570 лева, а средната им стойност е 660 лева на месец.\r\n\tЗаради ниските доходи те са принудени да търсят и втора работа. Някои от тях работели като таксиметрови шофьори и градинари. Почти невъзможно е да се запълнят и свободните места в съставите, тъй като възнагражденията отказват желаещите.\r\n\tТворците искат 50% увеличение на заплатите си, но повишаване на държавната субсидия за БНР. Става въпрос за около 200 музиканти.\r\n\tРъководството на Националното радио е солидарно с протеста. Генералният директор Александър Велев припомни, че имало обещания за ръст на бюджета за музикалните състави, но те така и не станали реалност. По изчисления на Велев 50% увеличение на заплатите би струвало 1 милион лева.\r\n\tСолидарни с исканията на колегите си от музикалните състави на БНР са и творците от Националния фолклорен ансамбъл \"Филип Кутев\", както и от други столични състави. Музикантите имат намерение да продължат с протестите, ако гласът им днес не бъде чут.\r\n\tВъв вторник музикантите ще протестират пред Министерството на финансите, а парламентарната комисия по култура ще разглежда въпроса на извънредно заседание на 26 април.", "date": "2018.04.23", "title": "Музикантите от БНР протестираха заради ниските си заплати"}
{"url": "http://www.mediapool.bg/gerb-nyama-da-podkrepi-vrashtane-na-pusheneto-v-zavedeniya-news278273.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГЕРБ няма да подкрепи предложението на вицепремиера Валери Симеонов за отмяна на пълната забраната на цигарите в заведенията и връщането на пушенето в обособени зони. Това стана ясно от думите на премиера Бойко Борисов след представянето на данни за незаконната търговия с цигари в понеделник.\r\n\tСрещу идеята вече се обявиха от туристическия бранш, според който връщаните на цигарите в заведенията ще отблъсне платежоспособни семейства с деца и уврежда здравето на сервитьорките, които обикновено са млади момичета.\r\n\t\"Всеки един от коалицията, това са 4 партии - ГЕРБ и още три, всеки лидер има своето решение, но както те обикновено казват: \"Това на председателски съвет не е гледано“, обясни премиерът по повод обявеното от Симеонов преди две седмици намерение партията му НФСБ да внесе законови поправки за пушенето в заведения.\r\n\t\"Ние в ГЕРБ, понеже навремето го въведохме, сме убедени, както и сега подкрепих всички действия, свързани с борбата срещу тютюнопушенето, увреждащо човешкото здраве. Това ще ми бъде мнението, ако се постави темата. Това е негово мнение (на Валери Симеонов) изразил го е. Не сме говорили, но това не значи, че не може да има мнение. Демокрация е, плурализъм на мнения - аз подкрепям това нещо“, каза още той.\r\n\t\n\n\r\n\t\"Всички наши кампании са против тютюнопушенето и считаме, че това е един от основните фактори за нарушеното здраве на българите, от тази позиция няма не само да мръднем, а и ще бъдем най-строги и настъпателни. Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето. Срещите и партньорството са ни, за да не се получава двоен негативен ефект – хем да нарушаваме човешкото здраве чрез тютюнопушенето, хем да се облагодетелстват контрабандистите за сметката на това, давайки на хората некачествена или много по-лоша стока, която още повече да им уврежда здравето. С колегите от МВР ще си вземем всички мерки“, добави той.\r\n\t\r\n\tПо-рано през деня от Коалиция за живот без тютюнев дим и българския офис на Световната здравна организация (СЗО) призоваха правителството да подкрепи разработени от тях промени в законите за здравето и за тютюневите изделия, предвиждащи пълна забрана на рекламата на тютюневи изделия. Организациите се обявиха и за повишаване цената на цигарите и въвеждане на часове по здравна култура в училищата. Председателят на коалицията за живот без тютюнев дим Гергана Гешанова подкрепи искането с данни от социологическо изследване от края на 2017 г., според което 75 процента от българите (пушачи и непушачи) не желаят да има реклами на тютюневи изделия.\r\n\tПо данни на СЗО всеки ден в България 10 души умират от заболявания, пряко или косвено свързани с тютюнопушенето, каза Гешанова. Тя допълни, че 47 души всеки ден в България започват да пушат. Тези нови пушачи са предимно деца и млади жени, посочи Корнел Раду-Логин, генерален секретар на Европейската мрежа за превенция на тютюнопушенето. По думите му рекламата на тютюневите компании е насочена именно към тях.\r\n\tНай-ефективните мерки за ограничаване на тютюнопушенето са увеличаване на цената на тютюневите изделия, забраната за пушене на обществени места, както и забраната на реклама и промотиране на тютюневи изделия, обясни Джошуа Ейбрамс от \"Кампания за деца свободни от тютюнев дим\", САЩ, цитиран от БТА.\r\n\tОтпадането на забраната за пушене в заведения не обслужва нито туризма, нито ресторантьорите, нито гражданите, подчерта Павел Антонов от коалицията. По думите му данните на туристическата индустрия показват, че забраната за пушене няма негативен ефект върху бизнеса. Той смята, че това предложение е несериозно и лобистко. Не може страна председател на Съвета на ЕС да си обслужва чрез хора в управлението собствения бизнес, коментира той. Ако това бъде прието, ще предприемем всички мерки, на които сме способни, ако трябва ще излезем и на улицата, каза още Антонов. От коалицията ще изпратят писма със становище до Министерството на здравеопазването и председателя на Народното събрание по случая.\r\n\t\r\n\tТемата с цигарите в заведенията бе коментирана от главния прокурор Сотир Цацаров, според когото е известна истината, че пушенето е опасно за здравето на всички.\r\n\t\"Може би разсъждавам от позицията на бивш много интензивен пушач. По отношение на призивите, свързани с рекламата, все ми се струва, че трябва да бъдем достатъчно откровени. От една страна тази реклама трябва да показва съвсем ясно опасността от тютюнопушенето. От друга – ако подобно нещо се прави, то трябва да се прави без грам лицемерие. В мен се поражда въпросът – ако заключим цигарите и не ги показваме и ги продаваме в каси по супермаркетите, защо щандовете с алкохол ще бъдат открити и видими“, заяви Цацаров.\r\n\tСпоред него, ако се прави нещо, то трябва да се прави с равна мяра за всички, а не по начин, по който един сектор да бъде уязвен, а друг да остане в рамките на широката реклама.\r\n\t\"Колкото са вредни цигарите, толкова е вреден и алкохолът. Призовавам към равна мяра и повече реализъм, а не лицемерие“, каза обвинител номер едно.", "date": "2018.04.23", "title": "ГЕРБ няма да подкрепи връщане на пушенето в заведения"}
{"url": "http://www.mediapool.bg/oshte-politsai-po-pazarite-zaradi-rast-na-nezakonnite-tsigari-news278259.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъст от 0.6 на сто при цигарената контрабанда през четвъртото тримесечие на 2017 г. отчете изследване на инициативата \"Срещу незаконната търговия\" на база изхвърлените опаковки от цигари, което бе представено в понеделник. Продажбите на рязан тютюн пък са почти изцяло на черния пазар. Заради незаконната търговия в граничните градове и по магистралите, премиерът Бойко Борисов планира изпращането на допълнително полицаи по пазарите в регионите с най-голяма цигарена контрабанда като Хасково, където тя е 17%.\r\n\tБойко Борисов даде на шефовете на районните дирекции на МВР месец срок да установят причините за нарасналата контрабанда и да предприемат мерки за обръщане на тенденцията. В аванс обаче той обяви, че по пазарите в градовете с голяма цигарена контрабанда ще бъдат пратени допълнително полицаи.\r\n\tСпоред изследването през последното тримесечие на 2017 г. контрабандният дял на цигари в България е 6.6 на сто, докато през третото тримесечие този дял беше 6 на сто и така на практика се обръща досегашният продължителен тренд на спад. Спрямо година по-рано обаче се отчита намаление на незаконните продажби от 1.2 на сто.\r\n\tАнализирани са 5800 празни кутии от улици и кошчета за боклук в периода 1-23 ноември 2017 г. в 20 големи града.Стара Загора6.5%11.3%Видин8.6%10.0%Свиленград8.0%28.0%Асеновград4.0%8.7%Сандански5.0%10.9%Дупница2.0%11.0%Ямбол2.0%12.7%\r\n\tМакар спрямо 20 държави от ЕС, които са били също обект на същия анализ, Бългжария да стои по-добре, резултатите и най-вече негативната тенденция не се харесаха на Борисов и той обяви пред журналисти, че дава месец срок на районните дирекции на МВР да установят причините за ръста на контрабандата.\r\n\t\r\n\t\"Един месец срок. Не може Шумен да е 2%, Варна, Бургас – по 4%, а Хасково да ни вдига резултата до 17%. Близо като във Франция е Хасково. Не можем да допускаме такова нещо. Можем да ви уверим, че във всички сфери на борбата с контрабандата и корупцията сме безмилостни и неотстъпчиви. Две години и половина показват именно тази трайна тенденция, както намаляването на външния дълг“, каза Борисов пред журналисти след представянето на резултатите.Варна2.8%4.4%Шумен2.0%2.7%Монтана1.3%4.0%\r\n\t \r\n\t\"В сряда като се видим, трябва да знаем защо тези областни дирекции са допуснали това увеличение. На картата ясно се вижда, че това е по пътя на магистралите или на юг, близко до границите и до лесен транспорт. Това са Хасково, Ямбол. 0.6% е половин кутия цигари, но за нас това е много, защото има повишение. В следващото тримесечие това трябва да се поправи“, коментира Борисов.\r\n\tКакто преди два месеца той не пропусна , че България се справя с контрабандата на цигари далеч по-добре от западноевропейски държави.\r\n\t\r\n\t\"В Ирландия има на 100 кутии – 38 контрабанда. Колежката Тереза Мей има на 100 кутии – 30 кутии контрабанда. Ако е вярно това, като сметнете лева към пауна и нивото на акцизите и митата във Великобритания, измерението би трябвало да е в милиарди. Това ще го вдигна на Европейски съвет. Виждам колегата Макрон 20 кутии има. А в същото време се поставя въпроса да свалим кохезионните фондове или да ги намалим за страните от Югоизточна Европа. Ако това вярно, аз виждам милиарди евро, които следствие на това, че няма битка с корупцията и контрабандата, се изпразват бюджетите“, заяви премиерът и уточни, че страните донори след това искат да намалим кохезионната политика.\r\n\tДоставката на насипен нарязан тютюн се оказва черен пазар и е много сериозен проблем, коментира на свой ред главният прокурор Сотир Цацаров, който също традиционно участва в представянето на данните за цигарената контрабанда.\r\n\t\r\n\t\"Премиерът сравни Хасково с Франция, за съжаление Свиленград би трябвало да бъде сравнено с Великобритания“, каза той. \"За самите нас е много важно да направим своите вътрешни изводи. Ще ги направи не само МВР, но и органите на прокуратурата. Доставката на насипен нарязан тютюн изисква съсредоточаване на нашите усилия и на органите на МВР в една много силна степен. На практика това се оказва черен пазар, който оперира основно с доставки \"врата до врата“, поръчки по интернет и т.н. Това е един сив сектор, който функционира вън от всякакви легални правила. Оказва се, че функционира много интензивно“, посочи главният прокурор.\r\n\tСпоред изследването има възможност за още подобрения в посока оптимизация на приходите от акциз. Борбата с контрабандата на цигари на правителството трябва да е устойчива във времето и да се насочи и върху разпространението върху насипния тютюн, изтъкват анализаторите. Екстремните регулации в данъчната и регулаторната сфера трябва да се избягват, за да се осигури предвидимост, смятат от тютюневия сектор.\r\n\tПо данни на търговците на тютюневи изделия в страна има 18 000 обекта за търговия на дребно, в които са заети 80 000 работещи. В страните, където е забранено излагането на тютюневи изделия на места, на които хората не могат да виждат директно, е довело да затваряне на множество търговски обекти, предупредиха от бранша.", "date": "2018.04.23", "title": "Още полицаи по пазарите заради ръст на незаконните цигари"}
{"url": "http://www.mediapool.bg/merkel-nyama-vreme-za-golf-gotvi-se-za-trudni-razgovori-s-tramp-news278270.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел ще има трудни разговори в петък с президента на САЩ Доналд Тръмп в момент, когато Вашингтон и Берлин са на различно мнение по редица въпроси, вариращи от търговията до сделката с Иран, каза миналия петък нейният координатор по трансатлантическите отношения.\r\n\t \r\n\tПредпазливата Меркел не съумя да изгради добри лични отношения с шумния и нахален Тръмп и атмосферата на нейното еднодневно работно посещение в Белия дом вероятно ще бъде в ярък контраст с атмосферата на тридневното официално посещение на френския президент Еманюел Макрон, което също ще се състои тази седмица.\r\n\t \r\n\tВъпреки големите разлики във възрастта и политическите възгледи 40-годишният интелектуалец и центрист Макрон се разбира със 71-годишния десен републикански лидер, докато 63-годишната Меркел и Тръмп дори не бяха разговаряли в продължение на пет месеца преди 1 март т.г.\r\n\t \r\n\t\"Тази визита определено няма да е лесна\", казва Петер Байер, член на десноцентристката партия на Меркел Християндемократически съюз, който току-що пое ролята на трансатлантически координатор на фона на нарастващото напрежение между САЩ и Европа.\r\n\tТой обаче отхвърли предположенията, че Меркел ще бъде посрещната не толкова добре като Макрон, който пристига в САЩ в понеделник, или като японския премиер Шиндзо Абе, който игра голф с Тръмп.\n\n\r\n\t \r\n\t\"Няма време за губене с церемониалности\", казва Бауер по повод пътуването на Меркел и добавя: \"Честно казано, не мога да си представя канцлера да играе голф\".\"Трудна работа\"\r\n\t \r\n\t\"Смятам, че визитите на Макрон и Меркел трябва да се възприемат като една\", казва той. \"Макрон ще се погрижи за хубавата картина и ще изиграе ролята си. Меркел ще достави трудната работа и ще изиграе своята\".\r\n\t \r\n\tМеркел и Макрон са в тясно сътрудничество за реформиране на еврозоната и укрепване на Европейския съюз, който се стреми да запази единството си - въпреки предстоящото напускане на Великобритания, една от най-големите си членки - срещу засилващия се протекционизъм на администрацията на Тръмп и настъпателността на Русия. Изключенията за ЕС за американските мита за внос на алуминий и стомана изтича на 1 май.\r\n\t \r\n\t\"Търговският въпрос определено е най-неотложният проблем\", казва Байер.\r\n\t \r\n\t\"Илюзорно е всички проблеми да бъдат решени до 1 май. Целта трябва да бъде, от една страна, да се стигне до удължаване [на срока на гратисния период], а от друга - европейците трябва, разбира се, да бъдат изключени от тарифите на САЩ за стоманата и алуминия\", добавя той.\r\n\t \r\n\tДруга гореща тема ще бъде многостранната ядрена сделка с Иран. Тръмп даде на подписалите я европейски страни - Германия, Франция и Великобритания - срок до 12 май \"да оправят ужасните несъвършенства\" на ядрената сделка от 2015 г., договорена от администрацията на Обама, или ще възстанови отменените санкции на САЩ срещу Иран.\r\n\t \r\n\t\"Споразумението изобщо не е толкова лошо, колкото го описва Тръмп\", казва Байер. По думите му \"светът е по-добър със споразумения, отколкото без тях\".\r\n\t \r\n\tМеркел ще трябва също така да убеди Тръмп, че Германия има принос във външната и отбранителната политика. Тръмп притиска европейските съюзници да покрият изискването на НАТО да харчат за отбрана два процента от своя БВП и намеква, че САЩ може да не защищават страни, които не правят това. През 2017 г. Германия е отделила точно 1,13 на сто от своя БВП за отбрана.\r\n\t \r\n\t\"Американците несъмнено дадоха ясен знак, че очакват повече от германските военни\", казва Байер. \"Меркел трябва да изясни какъв е бил приносът на Германия досега\", добавя той.\r\n\t\"Това обхваща чуждестранни мисии от Мали до Афганистан и хуманитарна помощ в Сирия. Германия се е ангажирала и е ангажирана с целта на НАТО за 2-та процента\", заявява германският координатор по трансатлантическите отношения.", "date": "2018.04.23", "title": "Меркел няма време за голф, готви се за трудни разговори с Тръмп"}
{"url": "http://www.mediapool.bg/gartsiya-e-postignala-4-protsenta-byudzheten-izlishak-prez-2017-ta-news278274.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГърция е отчела бюджетен излишък за 2017 г. в размер на 4 на сто от брутния вътрешен продукт на страната при заложена цел за излишък от 1,75 на сто от БВП, сочат изнесени в понеделник данни на гръцкия статистически институт ЕЛСТАТ и цитирани от в. \"Вима\".\r\n\t \r\n\tБюджетният излишък за миналата година е възлязъл на 1,5 млрд. евро, а в номинални стойности в края на 2017 г. гръцкият дълг е бил в размер на 317,4 млрд. евро /178,6 на сто от БВП/.\r\n\t \r\n\tГърция ще излезе от спасителната си програма без да иска предпазна кредитна линия, заяви днес гръцкият премиер Алексис Ципрас, цитиран от Ройтерс.\r\n\t \r\n\tТой обеща, че Гърция няма да се върне към \"прахосническите дни\" от времето преди започването на дълговата криза.\r\n\t \n\n\r\n\tЦипрас каза пред депутати, че Гърция ще представи свой собствен план за политиката след излизането от спасителната програма. Той добави, че \"няма да настъпи краят на света, ако МВФ не участва в сегашната спасителна програма\", която приключва на 20 август.\r\n\t \r\n\tГърция планира да излезе отново на пазарите още през май, като за целта този път страната смята да емитира десетгодишни облигации, съобщава в. \"Вима\".\r\n\t \r\n\tТози план според изданието е разисквал гръцкият финансов министър Евклидис Цакалотос във Вашингтон в рамките на пролетната сесия на Международния валутген фонд (МВФ).\r\n\t \r\n\tСделката, която министърът договарял във Вашингтон, била Атина да получи желаното от нея разрешение от европейските кредитори за мерките, които ще бъдат прилагани по облекчаване на гръцкия дълг, а с новата емисия облигации правителството на премиера Алексис Ципрас възнамерявало да се домогне до \"бърза победа\".\r\n\t \r\n\tКато такава \"бърза победа\" се смята приватизацията в енергийния сектор и по-специално на двете енергийни компания - газовия оператор ДЕСФА и нефтената ЕЛПЕ /първата вече има нов собственик, а за втората се търсят оферти до средата май/. Управителят на гръцката централна банка нарече тази приватизация \"емблематична\", за да може Гърция да отправи към пазарите нов сигнал за доверие.\r\n\t \r\n\tКолкото до гръцкия дълг, неговото облекчаване можело да се сведе до два варианта: първо, ЕЦБ и централните банки на страните от еврозоната да върнат на Гърция печалбите от притежаваните от тях гръцки облигации.\r\n\t \r\n\tФренското предложение в тази насока предвижда на година /от 2019 до 2022 г./ на Гърция да бъдат връщани по един милиард евро, и второ, пак според френското предложение, да се види какъв ще е растежът на гръцката икономика, така че погасяването на гръцкия дълг да е в съответствие с него.\r\n\t \r\n\tМВФ иска гръцкият дълг да бъде намален, тъй като смята, че е неустойчив, докато европейците не желаят и да чуват за разсрочване на това бреме за по-дълъг период. Сега МВФ е готов да продължи да подкрепя Гърция, като остава да се разбере как ще става това.\r\n\t \r\n\tОт 2010 година Гърция се възползва от три международни заема за общо над 300 милиарда евро. Освен това получи значително преструктуриране на дълга. Всичко това бе съпроводено от строги мерки за икономии, довели до невиждана рецесия и рязко увеличение на безработицата, която продължава да бъде най-високата в еврозоната (21%).\r\n\t \r\n\tЕдва през 2017 година страната се върна към икономически растеж (1,4%), след като загуби една четвърт от брутния си вътрешен продукт.\r\n\t \r\n\tВ края на авсуг изтича срокът на действие на програмата за подпомагане с третия международен заем, отпуснат на страната през юли 2015 година или шест месеца след идването на власт на Алексис Ципрас, ръководителя на лявата партия СИРИЗА. Остават обаче още няколко последни реформи, които страната трябва да направи по искане на кредиторите си.", "date": "2018.04.23", "title": "Гърция е постигнала 4 процента бюджетен излишък през 2017-та"}
{"url": "http://www.mediapool.bg/za-povecheto-evropeitsi-zhivotat-e-spravedliv-ne-i-za-balgarite-news278272.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи днес проучване за оценката на гражданите на ЕС за справедливост. Според данните 53 на сто от европейците заявяват, че повечето неща, които се случват в живота им, са справедливи, докато на това мнение са едва 38 на сто от българите.\r\n\t \r\n\tВ добро здраве твърдят, че са 61 на сто от българските граждани и 78 на сто от останалите в ЕС. Щастливи се чувстват 83 на сто от хората в ЕС и 62 на сто от българите.\r\n\t \r\n\tБлизо двойна е разликата в отговорите на въпроса за усещането за равни възможности за напредък в живота - 58 на сто от хората в ЕС се чувстват на равен старт с останалите, докато в България на това мнение са едва 32 на сто. В Дания съгласни с твърдението, че хората имат равни възможности, за да напреднат в живота, са 81 на сто, а в Гърция - едва 18 на сто, уточнява БТА, цитирайки данни от проучването.\r\n\t \n\n\r\n\tПо-малко от половината европейци (46 на сто) са на мнение, че възможностите за напредък в живота са по-равни, отколкото преди 30 години.\r\n\t \r\n\tСпоред проучването българите поставят на водещо място необходимостта да бъдат здрави, за да напреднат в живота (73 на сто срещу 48 на сто в ЕС).\r\n\t \r\n\t\"Да познаваш правилните хора\", за да постигнеш напредък, е отговорът на 22 на сто от останалите европейци и на 56 на сто от българските участници в допитването.\r\n\t \r\n\t\"Да имаш късмет\" е отговорът на 21 на сто от хората в ЕС и на 60 на сто от българите. \"Да имаш политически връзки\" отговарят 10 на сто от европейците и 37 на сто от българските участници.\r\n\t \r\n\tСамо 39 на сто от европейците вярват, че справедливостта винаги побеждава, а едва 32 на сто са съгласни, че политическите решения се прилагат по еднакъв начин за всички граждани. Хората са по-склонни да възприемат събитията като справедливи, ако са по-добре образовани, по-млади и в по-добро финансово положение, допълва ЕК.\r\n\t \r\n\tМнозинството българи (91 на сто) и европейци (84 на сто) заявяват, че различията в доходите са твърде големи. Мнозинството у нас и в останалата част от ЕС (81 на сто) са на мнение, че за да се промени това, правителствата трябва да вземат мерки.\r\n\t \r\n\tБлизо половината (47 на сто) от европейците са на мнение, че глобализацията е нещо добро, докато 21 на сто са на противното мнение. Според 39 на сто миграцията е нещо добро, докато за 33 на сто е лошо.", "date": "2018.04.23", "title": "За повечето европейци животът е справедлив, не и за българите"}
{"url": "http://www.mediapool.bg/silno-samnenie-za-koruptsiya-na-chlenove-na-pase-v-polza-na-azerbaidzhan-news278267.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследваща комисия във връзка с подозрения в корупция на действащи и бивши депутати от Парламентарната асамблея на Съвета на Европа (ПАСЕ) установи, че в случаите с някои от тях има \"силно съмнение\" за корупция. Това се казва в комюнике на ПАСЕ, предаде Франс прес.\r\n\t \r\n\tСпоред комисията съществува \"силно съмнение, че някои сегашни и бивши членове на ПАСЕ са участвали в корупционни дейности в полза на Азербайджан\" в аферата, известна като Кавиаргейт, посочва Асамблеята.\r\n\t \r\n\tЗа редица нейни членове и бивши членове има подозрение, че са били \"купени\" от властите на Азербайджан - по-специално за да гласуват през януари 2013 г. срещу доклад, критикуващ положението на политическите затворници в страната.\r\n\t \r\n\tНякои депутати изглежда са получавали хайвер, килими и нощувки в луксозни хотели в Баку.\r\n\t \r\n\t\"Замесените парламентаристи са приканени да спрат дейността си, докато комисия (на ПАСЕ) проучи положението на всеки един от тях\", заяви снощи на пресконференция председателят на ПАСЕ Микеле Николети.\r\n\t \n\n\r\n\tСред парламентаристите, изобличени в доклада, са Едуард Линтнер, бивш германски парламентарист от Християнсоциалния съюз - баварската съюзническа партия на ХДС, ръководен от канцлерката Ангела Меркел, и една депутатка от тази формация, бивша членка на ПАСЕ - Карин Щренц.\r\n\t \r\n\tДокладът на комисията от над 200 страници е разработен от трима експерти - бившия френски съдия антитерорист Жан-Луи Брюгиер, британеца Никълъс Братза - бивш председател на Европейския съд по правата на човека, и шведската юристка Елизабет Фюра.\r\n\t \r\n\tДокументът бе обнародван точно преди откриването на пролетната сесия на ПАСЕ, в който има представители на 47 страни от Съвета на Европа, включително 28-те от ЕС.\r\n\t \r\n\tОрган без законодателни правомощия, ПАСЕ заседава четири седмици от годината в Страсбург, където обсъжда по-специално защитата на човешките права и борбата с корупцията.", "date": "2018.04.23", "title": "\"Силно съмнение\" за корупция на членове на ПАСЕ в полза на Азербайджан"}
{"url": "http://www.mediapool.bg/es-imal-zhelanie-da-osiguri-izvesten-dostap-do-finansovite-si-pazari-za-velikobritaniya-news278277.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕС намекна, че може да предложи някаква форма на достъп до европейския пазар на огромния британски финансов сектор след Брекзита, съобщи британският държавен министър, отговарящ за лондонското Сити Джон Глен, цитиран от Ройтерс.\r\n\t \r\n\tГлен каза, че преходното споразумение, договорено от Великобритания и ЕС миналия месец, позволява на финансовите компании да вървят напред и да планират бъдещето с увереност.\r\n\tМъглата се вдига...Вече виждаме напредък, посочи той на конференцията СитиУик в Лондон.\r\n\t \r\n\tЕС сега призна, че ще има някаква форма на пазарен достъп при финансовите услуги, след като преди отхвърляше идеята, каза той.\r\n\t \r\n\tВеликобритания предложи бъдещо търговско споразумение с ЕС за финансовите услуги на базата на взаимното признаване на регулациите на двете страни. Този модел би бил поддържан от близкото сътрудничество между регулаторите и определящите политиката в сектора.\r\n\t \r\n\tЗасега обаче ЕС отхвърля идеята, като посочва, че такова нещо не е било правено в такъв мащаб.\r\n\t \n\n\r\n\tСпоред председателя на Саксо Кепитъл маркетс (Saxo Capital Markets) Антъни Белчембърс все още стои въпросът дали ЕС има политическата воля да се съгласи на взаимно признаване на разпоредбите.\r\n\t \r\n\tДостъпът до европейския пазар ще включва приемане на правилата на ЕС до известна степен - стъпка, която подкрепящите Брекзита британски депутати отхвърлят.\r\n\t \r\n\tИстината е, че ако искате достъп, то трябва да платите цена. Трябва да сте здравомислещ за всичко това, каза Белчембърс.\r\n\t \r\n\tСъщевременно банките, застрахователните дружества и мениджърите на активи вече местят персонал в нови централи в ЕС, за да са сигурни, че ще запазят връзката с клиентите си там, без значение какво е договорено в търговската сфера.", "date": "2018.04.23", "title": "ЕС имал желание да осигури известен достъп до финансовите си пазари за Великобритания"}
{"url": "http://www.mediapool.bg/preduchilishtnata-shte-se-zavarshva-s-test-za-gotovnostta-za-klas-news278275.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтандартизиран тест трябва да показва до колко завършващите предучилищни групи деца са готови за първи клас. Той ще се прави преди края на учебната година в подготвителните групи и трябва да отчита физическото, езиковото, познавателното, социалното и емоционалното развитие на бъдещия първолак.\r\n\tВъвеждането на теста се предлага с промени в Наредбата за предучилищното образование, пуснати за обществено обсъждане от образователното министерство. И в момента има изискване да учителите да правят такава оценка, но всеки сам преценява по какви критерии.\r\n\tТестът няма да е вход за първи клас, нито пък при лош резултат детето ще повтаря предучилищната. Той ще се прави, за да могат учителите в училището да знаят на какво трябва да наблегнат при индивидуалната си работа с новия първокласник, пише в мотивите към промените. Освен в края на годината, подобна оценка може да се прави и в началото на предучилищната група, за да се прецени какви са слабите и силните страни на детето и как да се работи с него. Оценката ще се прави от учителите в съответните групи.\r\n\t\"Резултатите от диагностиката на училищната готовност служат само на учителите, за да могат да окажат адекватна подкрепа на детето в различните области на развитие, ако то се нуждае от такава, и да улесни прехода на децата от детската градина към училището. Тестът за училищна готовност не се провежда с цел оценяване и не служи за поставяне на оценка на децата или за вход в първи клас\", пише в мотивите към промените.\r\n\tРезултатите от теста трябва да се вкарват в Националната електронна информационна система за предучилищното и училищното образование. Така те ще са видими и за бъдещите преподаватели на съответното дете.", "date": "2018.04.23", "title": "Предучилищната ще се завършва с тест за готовността за І клас"}
{"url": "http://www.mediapool.bg/sadebnite-inspektori-zapochnaha-da-razdavat-skandalni-amnistii-news278276.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС гласуване между съдебните инспектори бе наложена скандална амнистия на шефката на Софийския апелативен съд Даниела Дончева, която бе засечена в множество нарушения при разпределението на делата. Това е прецедент, който поставя работата на съдебния инспекторат върху нездрави основи. От тук нататък всеки съдебен началник, изловен в подобно нарушение, би могъл да постави въпроса защо е предложен за наказание, а Дончева – не.\r\n\tС акт на инспектор Александър Мумджиев председателката на съда бе уличена, че незаконно е разпределила сама на себе си на дело с материален интерес от 102 млн. лв, което засяга активи на фалиралата КТБ. Скандалът избухна през октомври м.г., когато съдия Милен Василев постави на видно място в съдийския коридор на САС свое писмо до Дончева, в което я заподозря в действия \"със силен корупционен мирис\".\r\n\tВъпросното \"заявление\" на Милен Василев, провокирало проверката на инспектората, посочваше, че Даниела Дончева неправомерно му е иззела висящите дела, включително делото за активите на КТБ. Вземането на делото става чрез преместване на съдия Василев в друг състав, а съдия Дончева заема неговото място. Уточнявайки, че няма доказателства, Василев отбелязваше, че има подозрения, че рокадата е била провокирана от \"нездрав интерес\" на председателя на съда да поеме казус за над 102 млн. лв., свързан с фалита на КТБ.\r\n\tОколо половин година по-късно съдебният инспекторат констатира общо пет нарушения, извършени от председателя на апелативния съд. Според проверката съдия Дончева не е имала основание да издаде двете заповеди в края на септември 2017 г., с които взела дело на нейна колега и е влязла вместо нея в съдебното заседание по въпросния казус за 102 млн. лв. Дончева не е имала основание и да изземва всички дела на съдия Василев, които преди това са му били разпределени на случаен принцип.\r\n\tНеправомерна е и заповедта ѝ, с която е разместила случайно разпределените дела на двама съдии в гражданската колегия на САС. Според инспектората съдия Дончева неправомерно е утвърдила вътрешни правила за разпределение на делата, които допускат подобни рокади.\n\n\r\n\tПоследното ѝ нарушение е, че издавайки заповед, с която сама се е преместила от гражданската в търговската колегия на съда, тя е нарушила законовия принцип за съдийското самоуправление. Той предвижда тези решенията да се вземат от Общото събрание на съда.\r\n\tСъдия Дончева е подала възражения срещу акта на инспектор Мумджиев. Част от възраженията са отхвърлени от главния съдебен инспектор Теодора Точкова като \"недопустими\", а друга като \"неоснователни\".\r\n\tПроблемът в случая, че решението за внасяне на предложение за наказание до Висшия съдебен съвет се решава с гласуване между всички инспектори. С 7 гласа \"против\" и само два \"за\" инспекторите решават съдия Дончева да не се предлага за наказание. Така \"амнистията\" е наложена чрез проява на колективна воля.\r\n\t\"Действията на председателя на САС съдия Даниела Дончeва представляват неизпълнение на други служебни задължения и покриват състава на дисциплинарно нарушение\", пише в акта на инспектор Мумджиев.\r\n\tПредседателят на Върховния касационен съд Лозан Панов все пак може да използва акта на съдебния инспекторат и да предприеме действия за ангажиране на дисциплинарна отговорност срещу съдия Дончева.\r\n\tСъдия Даниела Дончева бе назначена за шеф на Софийския апелативен съд при една от най- фрапиращите процедури, проведени от предишния компрометиран състав на ВСС. През април 2015 г. тя все още не бе кандидат за шеф, но такъв бе Нели Куцкова, чиято кандидатура бе гласувана на два пъти. Причината е, че първия път съдебните кадровици откзаха да я изберат, но без да има един открит глас срещу нея. Общо 40 от всички 58 съдии в апелативния съд открито подкрепиха Нели Куцкова, която обжалва пред ВАС първото \"немотивирано\" гласуване на ВСС и спечели делото.\r\n\tТака се стигна до втория вот на ВСС. Тогава се намеси намеси премиерът Борисов, който каза: \"Тя (Куцкова) беше кандидат за президентска двойка (с Петър Стоянов). Изведнъж след това почва да се изживява за последна инстанция като независима съдийка, но тя е била вече избирана или е кандидатствала от политическа сила\". Пет дни по-късно уж ВСС отново отхвърли кандидатурата на Куцкова, но този път с аргументите на Борисов.\r\n\tНа третия път Куцкова имаше конкуренция в лицето колегата си Даниела Дончева от апелативния съд. ВСС избра Дончева, без да се повлия от факта, че част от концепцията й бе .", "date": "2018.04.23", "title": "Съдебните инспектори започнаха да раздават скандални амнистии"}
{"url": "http://www.mediapool.bg/demokratichna-bulgaria-s-myarka-sreshtu-masovata-prodazhba-na-lotobileti-news278278.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовото дясно обединение \"Демократична България\" предлага ограничаване на рекламата на хазарт и на продажбата на лотарийни билети. Формацията е пратила разработен от нея проект на промени в Закона за хазарта до председателя на Народното събрание и всички парламентарни групи.\r\n\tНай-съществената промяна, за която настояват демократите, е хазартните билети и фишове за участие в томболи да се продават само в игрални зали или пунктове за приемане на залози. Идеята е въпросните пунктове да се занимават само с хазартна дейност и в тях да е забранена друга стопанска дейност. Това сериозно би ограничило сегашното масово разпространение на талони за участие в лото и лотарийните игри на компаниите с участието на Васил Божков \"Националната лотария\" и \"Лотария България\", защото те се разпространяват в най-разнообразни търговски обекти.\r\n\t\"Към настоящия момент особени изисквания за разпространение на хазартни игри се наблюдава само при ситуиране и отстояние от училища и домове за деца, което на практика протектира разпространението на лотарийни билети и моменти игри без оглед важността за улеснен достъп от беззащитни обществени групи\", коментират от \"Демократична България\".\r\n\t\"Сходна императивна промяна се въвежда и при разпространението на територията на и в близост до площи публична и общинска собственост, както и лечебни заведения. Промените целят да хармонизират критериите за организиране и разпространение на хазарта, без оглед конкретния вид игра\", допълват оттам.\r\n\tФормацията предлага още ограничаване на рекламата на хазарт. Целта е тази дейност да се третира наравно с рекламата на тютюневи изделия и алкохол.\n\n\r\n\t\"Императивната забрана за реклама на хазартни игри ще уеднакви регулацията с европейската в тази посока и ще даде оптимално рестриктивен достъп за промотиране и разпространение чрез масовите средства за осведомяване\", коментират от \"Демократична България\".\r\n\tКонкретното им предложение е реклама на хазарт да не може да се излъчва по електронните медии преди 22 ч. В проекта на демократите обаче остава възможността за теглене на тиражите по телевизията, което сега се ползва като \"вратичка\" за излъчване на хазартни предавания. Наградите ще могат да се обявяват като брой и вид само предварително. Забранява се обявяването на лични данни на спечелилите, независимо дали те са съгласни или не.\r\n\tНеотдавна вицепремиерът Валери Симеонов се обяви за ограничаване на рекламата на хазарт, а преди десетина дни добави, че скоро предстои да внесе в парламента промени в два закона – за хазарта и за радиото и телевизията.", "date": "2018.04.23", "title": "\"Демократична България\" с мярка срещу масовата продажба на лотобилети"}
{"url": "http://www.mediapool.bg/nai-bogatiyat-makedonets-e-posochen-za-pocheten-konsul-na-bulgaria-v-makedoniya-news278247.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-богатият македонски бизнесмен Йордан (Орце) Камчев е предложен за почетен консул на България в Македония, съобщава външното министерство в Скопие, цитирано от “Дневник“. Информация бе съобщена първо от македонското издание \"Сакамдакажам\" (Искам да кажа).\r\n\tПредложението за назначаването на Камчев е дошло от посолството на България. Българското външно министерство още не е потвръдило информацията.\r\n\tПрез 2016 г. \"Форбс\" посочи 46-годишния Камчев за най-богатия македонец с около 228 млн. евро. Бизнесът му е събран в конгломерата \"Орка Холдинг\". Той включва компании в енергетиката, медицината, спорта, хотелиерството и други. Много от фирмите, притежавани или контролирани от него, получаваха години наред обществени поръчки за десетки или дори стотици милиони евро.\r\n\tЧаст от македонските медии пишат, че Камчев е близък до всички правителствени кръгове, независимо коя партия управлява.\r\n\tДо февруари той беше един от собствениците на \"Медиjа принт Македониjа\" (известна като МПМ) - групата на македонските издания “Дневник.мк\", \"Утрински весник\", \"Телеграф\" и други, която затвори през 2017 г. При смяната на собствеността ѝ стотици журналисти останаха без работа.\r\n\tМПМ е разследвана от Специалната прокуратура като най-голям донор на предизборната кампания на ВМРО-ДПМНЕ на местните избори през 2013 г., с 252 хил. Евро. По-късно компанията премина в ръцете на дипломата Сърджан Керим.\n\n\r\n\tСпоред процедурата в Македония искането за назначаване на почетния консул ще се разгледа от министерството в Скопие, мнение ще трябва да дойде и от Министерството на финансите и секретаря по законодателни въпроси към кабинета на премиера Зоран Заев.", "date": "2018.04.23", "title": "Най-богатият македонец е посочен за почетен консул на България в Македония"}
{"url": "http://www.mediapool.bg/kristalina-georgieva-evrozonata-gleda-polozhitelno-na-kandidatura-na-sofiya-news278248.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ еврозоната гледат много позитивно на евентуалното кандидатстване на България за механизма, предхождащ валутния съюз, каза главният изпълнителен директор на Световната банка Кристалина Георгиева в интервю за БНТ.\r\n\t\"Притесненията за това, че България може да стане втора Гърция са несериозни, защото ние имаме от времето на кризата през 90-те години, когато нашата финансова система се срина, ние имаме една тема, която всички политически партии досега и съм убедена така ще бъде и в бъдеще са единни - и тя е макроикономическата стабилност.\", допълни икономистът.\r\n\tСпоред Георгиева България има голям шанс да влезе в еврозоната, но трябва да работи върху подобряване на условията за бизнес и справянето с бедността. Кристалина Георгиева обясни, че страната изглежда много добре от гледна точка на прогнозите за растежи и стабилността на икономиката.\r\n\t\"Това не означава, че трябва да се успокоим и да не предприемаме никакви реформи, ние си знаем проблемите\", добави Георгиева. Тя коментира, че един от основните проблеми пред световната и българската икономика в момента е задлъжнялостта.\r\n\t“Затова дори лекото покачване на лихвените проценти в глобален аспект, може да доведе до сериозни проблеми. За 10 години при ниски лихвени проценти много страни, много компании се нагълтаха с дълг дори малки повишения на лихвения процент могат да създадат големи проблеми\", коментира тя, но смята, че е неизбежно плавното нарастване на лихвите до 1-2%.\n\n\r\n\tГлобално положителните икономически тенденции са налице, но в същото време има няколко големи риска пред световната икономика - страх от търговска война, нарастването на публичните дългове и липса на структурни реформи.\r\n\t\"Държавните дългове растат с опасна скорост, в момента има огромен дълг в размер на 164 трилиона натрупан дълг, което е два пъти повече от брутния продукт на световната икономика включително\", заяви Георгиева.", "date": "2018.04.23", "title": "Кристалина Георгиева: Еврозоната гледа положително на кандидатура на София"}
{"url": "http://www.mediapool.bg/godenikat-na-yuliya-skripal-e-zapodozryan-za-vrazka-s-ruskite-sluzhbi-news278246.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоденикът на Юлия Скрипал, която заедно с баща си беше отровена на 4 март в Солсбъри е свързан с руските тайни служби, пише британският вестник \"The Times\".\r\n\t30-годишният Степан Викеев не е виждан след атаката срещу Юлия и баща й. Той не отговаря на обажданията на Юлия Скрипал, която се опитва да се свърже с него след изписването й от болницата и е изтрил всички свои акаунти в социалните мрежи.\r\n\tЗа него се предполага, че работи в Института за съвременни проблеми в сигурността, базирана в Москва организация.За нея се предполага, че е свързана с руските тайни служби. Институтът се ръководи от неговата майка Татяна, която през 2008 година е наградена за заслуги към руската държава.\r\n\tБританският вестник допълва, че майката не не одобрявала връзката на сина си с Юлия, но често е гостувала в апартамента им в Москва.\r\n\tЮлия Скрипал и Степан Викеев са видяни за последно заедно на 26 февруари, когато двойката е отпразнувала рождения ден на Степан с приятели.\n\n\r\n\tПреди два дни \"Дейли телеграф\" съобщи, че британската полиция е установила самоличността на ключови заподозрени за атаката в Солсбъри. Властите предполагат, че двамата са били отровени в дома на Скрипал в Солсбъри от група, изпратена в страната от Русия. Тя е обработила сотровно вещество в течен вид дръжката на входната врата на жилището на бившия разузнавач.След това групата се е върнала в Русия.\r\n\tИдентифицирането на заподозрените е постигнато след преглед на всички пристигнали във Великобритания пътници през летищата, както и чрез анализ на наличните видеозаписи от охранителните камери в Солсбъри.\r\n\tЕкспертите отбелязват, че ще е много трудно да бъдат повдигнати обвинения, защото руските власти няма да осигурят достъп до заподозрените. Трудно ще е решението дори за искането на достъп до хората, които представляват интерес за Великобритания, защото това ще влоши допълнително отношенията с Русия, пише британският вестник\r\n\tОчаква се разследването да продължи още няколко месеца.", "date": "2018.04.23", "title": "Годеникът на Юлия Скрипал е заподозрян за връзка с руските служби"}
{"url": "http://www.mediapool.bg/175-nelegalni-migranti-hvanati-po-granitsite-prez-mart-dvoino-poveche-ot-fevruari-news278249.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tИма двойно увеличение на задържани мигранти на държавната граница през март в сравнение с февруари тази година, показват данните на МВР. Общо 175 души без регистрация са задържани на входа, на изхода и във вътрешността на страната. В първите две седмици на април също се забелязва засилен поток от хора.\r\n\tВъпреки че се отчита увеличение, данните показват, че все още не може да се говори за натиск, какъвто е имало през 2015 и 2016 година по същото време. От началото на 2018 година са арестувани 356 души, а за същия период на 2017 година те са били над 700.\r\n\tДържавната агенция за бежанците съобщава, че над 80 души са поискали да получат бежански статут. Агенцията е предоставила такъв статут на 8 души.\r\n\tПрез 2017 г. ЕС е дал убежище на повече от 538 000 бежанци, като 60% от убежищата са предоставени от Германия. Броят на бежанците е по-нисък с около една четвърт в сравнение с 2016 г. Разселени са били 24 000 мигранти по квотите, приети в ЕС.", "date": "2018.04.23", "title": "175 нелегални мигранти, хванати по границите през март, двойно повече от февруари"}
{"url": "http://www.mediapool.bg/prokuraturata-pokazniyat-arest-na-ivancheva-e-zaradi-losh-kasmet-news278250.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоказният арест на кметицата на район “Младост“ Десислава Иванчева е заради лош късмет, а разследващите не са искали да я държат пет часа на улицата в центъра на София, но така се стекли обстоятелствата. Това се разбра от интервюто на шефа на Специализираната прокуратура Иван Гешев в понеделник пред бТВ.\r\n\t“Това е лош късмет – лош късмет за нас, разследващите, и ние имаме семейства, никой от нас не иска да стои пред цяла България и да извършва тези действия. Това е стрес и за обвиняемите и семействата им. Не сме виновни, че госпожата, заместникът й и посредникът решиха да се срещнат в центъра на София, да извикат изнуденото лице, да вземат парите, да си ги разхвърлят в едно кафе и след това да тръгнат по този маршрут”, заяви Гешев.\r\n\tПо думите му законовите текстове са причина за многочасовия публичен арест на кметицата на \"Младост” Десислава Иванчева, а нищо от казаното от нея и адвокатите й по повод неуредици при спецакцията не отговаря на истината.\r\n\tТой обясни, че по закон при извършването на претърсване, то се прави само в присъствието на лицето, което използва обекта на претърсване. В случая Иванчева ползва служебния автомобил на кметството, в който са намерени парите. Колата бе спряна за близо пет часа пред Спортната палата в центъра на София, а Иванчева и заместничката й Биляна Петрова бяха държани на улицата с белезници. Преди два дни шефът на антикорупционната комисия Пламен Георгиев каза, че задържаните са били държани с белезници, за да не унищожат следите по ръцете си.\r\n\tДесислава Иванчева обясни, че ръцете й не са светвали при задържането. Адв. Ирен Славова, която защитава Биляна Петрова, каза, че ръцете на кметицата са \"светнали” само в тази си част, която е била в контакт с протоколите при ареста.\n\n\r\n\t“Обвиняемите в България могат да говорят абсолютно всичко, включително и да лъжат. Не носят наказателна отговорност. Работата на адвокатите е да подкрепят защитните версии на обвиняемите”, отговори им прокурор Гешев.\r\n\tПо думите му претърсването е започнало от предна лява врата с пълно описване на всичко намерено и едва след час - час и половина парите са били открити в багажника. По ръцете и телата на задържаните били открити следи от веществото, с което е маркирана сумата. Също и по части на колата, използвани от Иванчева, докато шофирала. Гешев призна, че знае всичко това от колегите си и не е чел обстойно документите.\r\n\tПо отношение на движението на подкупа, обвинителят посочи, че е имало \"пазарлък\" от средата на март и 70-те хиляди евро са били поискани от бизнесмена Александър Ваклин преди да му бъде направена “отстъпка” и за останалите му обекти в \"Младост”.\r\n\tВ отговор на въпроса дали всъщност няма провокация към подкуп, Иван Гешев каза, че това е “остарял институт, който пречи на борбата с корупцията”.\r\n\t“Ние оправдаваме някой, който насила е взел – тогава въпросът е: Защо взе?”, каза Гешев. Според него в случая няма как да има провокация от изнудвано лице.\r\n\tПарите на Ваклин сега са блокирани като веществено доказателство по делото.\r\n\t“Този човек (Ваклин), освен че страда от административния произвол и обикаля всички медии, за да се защити и да защити държавата, вместо държавата да го защити, се налага да търпи и други неблагоприятни последствия. Аз съм сигурен, че ще има и други неблагоприятни последствия”, коментира Гешев, но не разкри какво има предвид.\r\n\tТой на няколко пъти отбеляза, че дава може би прекалена публичност на факти от досъдебното производство.\r\n\t“Има голям инвеститор клас А, неофициално от тази фирма излизаха сигнали, че се процедира по този начин (с корупционен натиск – бел. бТВ). В един момент собственикът, който е чужденец, е преценил, че няма да се сигнализира на правоохранителните органи”, каза прокурорът.", "date": "2018.04.23", "title": "Прокуратурата: Показният арест на Иванчева е заради лош късмет"}
{"url": "http://www.mediapool.bg/iztochna-evropa-mozhe-da-zagubi-miliardi-ot-es-za-smetka-na-yuzhna-evropa-news278251.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтраните от Централна и Източна Европа може да изгубят десетки милиарди евро от кохезионните фондове на ЕС за следващия бюджетен период заради пренасочването им към Южна Европа и съкращаване на средствата, съобщава вестник “Файненшъл таймс“, цитиран от “Дневник“. Информацията е от работен документ на Европейската комисия. Политическият проект е под заглавие \"кохезия и ценности\", което според изданието е ясен сигнал за очакванията, свързвани в Брюксел с употребата на еврофондовете.\r\n\tСтатията е публикувана броени дни преди събирането в София на 27 и 28 април на неформална среща на икономическите и финансови министри (ЕКОФИН).\r\n\tОфициалните преговори за следващата многогодишна финансова рамка още не са започнали, но ако идеите в този документ се осъществят, това означава, че от България, Полша, Унгария, или Румъния милиарди евро ще се пренасочат към изпаднали във финансови затруднения държави като Испания или Гърция, твърди изданието.\r\n\tДопълнителна помощ очакват бедни райони на Франция или части от Германия и скандинавските страни, където са настанени стотици хиляди мигранти.\r\n\tСтава дума за сериозна реформа на принципите, по които се разпределят около 350 млрд. евро за кохезионна политика. Европейската комисия би трябвало да представи през май първите си виждания за бюджет 2021-2027-ма, но е ясно, че тя иска да се прекрати с разпределянето му според БВП на глава от населението, посочва \"Файненшъл таймс\".\n\n\r\n\tИзданието смята, че критериите ще бъдат разширени с показатели като младежка безработица, образование, иновативна среда и отношение към мигрантите.\r\n\t\"Промените в принципите на разпределяне не само ще преначертаят географията на еврофинансирането, но и ще създадат нова логика зад политиката на ЕС за преразпределяне на благосъстоянието“, коментира специалистът по кохезионна политика в университета Стратклайд Джон Бактлър.\r\n\tПо думите му сегашните преговори за бюджета може да са \"най-тежките от 30 години насам\". Той предполага, че всички страни ще изгубят финансиране по кохезионната политика. Основният въпрос е колко големи ще са тези загуби за отделните държави и региони.", "date": "2018.04.23", "title": "Източна Европа може да загуби милиарди от ЕС за сметка на Южна Европа"}
{"url": "http://www.mediapool.bg/v-sveta-se-razdavat-2-triliona-dolara-podkupi-godishno-news278252.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсяка година по света се раздават подкупи в общ размер между 1.5 и 2 трилиона долара, сочат проучванията на Международния валутен фонд, цитирани от БНР. Това е приблизително равно на размера на икономиката на Бразилия, която е осмата по големина в света.\r\n\tПоради плашещият размер на корупцията в световен мащаб МВФ прие нови рамкови регламенти за по-системно оценяване на проблема в своите 189 страни членки. Организацията напомня, че корупцията подкопава растежана икономиката, инвестициите и данъчните приходи.\r\n\tНовият подход набляга на оценките на качеството на държавното управление, а не само на корупцията, тъй като слабостите в управлението обикновено създават условия за корупция. Новият регламент за оценка ще започне да се прилага от 1 юли.\r\n\tМВФ ще насочи вниманието си и към частни фирми, които участват в корупционни практики или помагат за прането на пари.", "date": "2018.04.23", "title": "В света се раздават 2 трилиона долара подкупи годишно"}
{"url": "http://www.mediapool.bg/razchistvat-oshte-nezakonni-zavedeniya-v-slanchev-bryag-news278253.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазчистването на незаконни преместваеми обекти на морски плаж Слънчев бряг-север продължава. Бяха премахнати още два обекта, които са съществували в нарушение на одобрената схема за поставяне на обекти на плажа.\r\n\tДоброволно бе премахнат бар \"Амиго\" с площ 350 кв. метра, който бе разположен пред хотел \"Белвю\" в нарушение на одобрената от министъра на туризма схема, съобщиха от Министерството на туризма.\r\n\tСъборен беше и ресторант Terra (400 кв. метра), който се намираше пред хотел \"Палас\" и работеше в противоречие с договорните отношения.\r\n\tПреди това бяха разрушени ресторант Stela di marre с площ 400 кв. метра, също пред хотел \"Белвю\", както и Bubles бар&ресторант, около 400 кв. метра, разположен пред хотел \"Гларус\" и недалеч от хотел \"Чайка\".\r\n\tМинистърът на туризма Николина Ангелкова прекрати концесията на плаж Слънчев бряг-север, след като на него бяха констатирани над 8000 кв. метра преместваеми обекти, които надхвърляха одобрената за разполагането им схема.\r\n\tПри инспекция на министъра през февруари тази година беше установено, че вече са съборени над 190 незаконни обекта. Разчистването на някои от обектите се отложи заради започналия активен летен сезон.\r\n\tПроверките за стриктното изпълнение на договорите за наем и концесия на плажовете продължават.", "date": "2018.04.23", "title": "Разчистват още незаконни заведения в Слънчев бряг"}
{"url": "http://www.mediapool.bg/balgarite-sa-na-posledno-myasto-v-es-po-razhodi-za-knigi-news278255.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарите и гърците са европейските граждани, които харчат най-малко средства за книги и вестници. Това показва статистика на Евростат, пусната по повод Световния ден на книгата, 23 април. Данните са за 2016 г. и показват, че едва 0.6% от разходите на българските и гръцките домакинства отиват за книги и печатни издания.\r\n\tОбщо всички европейски граждани са похарчили 90 млрд. евро за книги, вестници и списания или средно 1.1% от разходите си. На човек се падат по около 200 евро годишно.\r\n\tНай-голям е делът на разходите за книги в Словакия - 2.1% от всички харчове на домакинствата. На второ място е Германия с 1.6%, а на трето - Полша с 1.4%. В България и Гърция процентът е по 0.6. Малко по-висок е той в Чехия, Испания и Малта - по 0.7 на сто.\r\n\tТенденцията като цяло е намаляване на средствата за книги и вестници като дял от общите разходи. През 1995 г. той е бил 1.8%.\r\n\tЕвропейците прекарват средно между 2 и 13 минути на ден в четене, показва още статистиката. Данните са базирани на изследване, проведено между 2008 и 2015 година в 15 европейски държави сред население на възраст между 20 и 74 години. България не е включена.\r\n\tСредно 2 минути на човек на ден е времето във Франция, 5 - в Италия, Австрия и Румъния. Тук №1 е Естония с 13 минути, следват Финландия и Полша с по 12 мин. В Унгария за четене се отделят средно десетина минути.\r\n\tНай-голям е делът на запалените читатели, за които четенето е основно удоволствие и занимание, във Финландия и Полша. Почти 17% от финландците определят четенето като основна дейност. Същото е валидно за 16.4% от поляците, 15% от естонците.\r\n\tНай-малко почитатели на книгите има във Франция (2.6%), Румъния (6.2%), Австрия (7.2%) и Белгия (7.9%). И тези данни не включват информация за България.\r\n\tРедовните читатели прекарват повече от час в четене.\r\n\tВъв всички страни жените четат повече от мъжете.", "date": "2018.04.23", "title": "Българите са на последно място в ЕС по разходи за книги"}
{"url": "http://www.mediapool.bg/obshtinari-sabirat-pari-za-globa-na-glavniya-arhitekt-zaradi-stroezh-v-sofiya-news278256.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинските съветници от всички партии да съберат 13 000 лева, за да платят глобата, наложена от Върховния административен съд на главния архитект на София Здравко Здравков заради проекта за 44-етажна сграда на бул. \"България\". Този призив отправи в понеделник председателят на общинския съвет Елен Герджиков по инициатива на групата на ГЕРБ в съвета.\r\n\tГлобата беше наложена на арх. Здравков, тъй като отказва да спази съдебно решение. С него той беше задължен да одобри проект за подробен устройствен план на строителната компания НИКМИ, който би позволил изграждането на небостъргача на бул. \"България\". Според Здравков, изпълнението на съдебното решение означавало, че трябва да извърши поредица от други закононарушения.\r\n\tГерджиков аргументира призива към общинските съветници да съберат пари за глобата на главния архитект с това, че с отказа си да изпълни съдебното решение той на практика изпълнява решение на общинския съвет. С него се прекратява производството по одобряване на подробен устройствен план за имота, който по общ устройствен план е отреден за озеленяване.\r\n\tМиналата седмица в интервю за Mediapool Здравков коментира, че казусът трябва да се реши с преговори с инвеститорите, тъй като волята на общинския съвет е теренът да остане за озеленяване.", "date": "2018.04.23", "title": "Общинари събират пари за глоба на главния архитект заради строеж в София"}
{"url": "http://www.mediapool.bg/yordan-hristoskov-vtoriyat-pensionen-stalb-saznatelno-se-diskreditira-news278257.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tПубликуваните разчети не могат да се нарекат официални само защото са в приложение към концепцията за фазата на изплащане на пенсиите от допълнителното задължително пенсионно осигуряване, разработена от социалното министерство. Освен това, въпросните актюерски разчети трябва да се приемат с определени резерви. Официални (или реални) можем да наречем само размерите на всяка една индивидуална пенсия при нейното отпускане.\r\n\tНаистина, пенсиите от втория стълб като цяло изглеждат относително ниски спрямо обществените очаквания. Причините за това са, преди всичко, политически и лични. Политически, защото вместо да се започне с участие на поколението, родено след 31 декември 1969 г., в универсалните фондове се включиха родените след 1959 г. Това \"скъси\" периода на натрупване на средства в индивидуалната партида до появата на първите пенсионери от втория стълб с 10 години. Политическо е и решението да се започне с изключително ниска вноска в универсалните пенсионни фондове от 2 на сто. След това се премина през вноски от 3 на сто и 4 на сто. На финала и вноската \"замръзна\" на 5 на сто, вместо да се върви към 7 на сто и дори 10 на сто, каквито бяха първоначалните намерения. Политическите атаки и неграмотните експерименти в пенсионната система също разколебаха и демотивираха хората да се осигуряват върху истинските си доходи.\r\n\t\r\n\tЛичните причини за ниските натрупани суми по индивидуалните партиди са и заради безработица, отсъствие от работа поради болест, майчинство, неплатени отпуски и други. За разлика от Държавното обществено осигуряване (ДОО), където тези периоди се признават за осигурителен стаж, без да са правени осигурителни вноски, и този стаж да се включва в пенсионната формула, при осигуряването в универсален фонд значение имат само реално направените вноски и доходността от тях. . Така се намалява и размерът на бъдещата пенсия.\n\n\r\n\tЗатова е важно всеки работник и служител да следи върху какви доходи го осигурява работодателят, дали вноските са реално платени и дали са внесени по индивидуалната му партида в избрания от него фонд. За тази цел НОИ и частните пенсионни дружества са създали условия гражданите да упражняват контрол в реално време, но по-голямата ‘част от хората не се възползват от това.\r\n\tИначе, да се сравняват индивидуални случаи на ниски пенсии от универсалните фондове с коледните и великденските добавки, е абсолютно некоректно. Тези добавки са само два пъти в годината. Те не се получават от всички и зависят от благоволението на политиците. Пенсиите от втория стълб са месечни и се изплащат до края на живота или чрез програмирано изтегляне за определен период от време. Това са лични пари, които при определени условия могат и да се наследяват.\r\n\tЗависи какво наричаме ниски. . За първите пенсии, които ще се получат от втория стълб, тези фактори са неблагоприятни за много хора, но това в много голяма степен зависи от тях самите. Постепенно с нарастване на периода на участие всички пенсии ще нарастват, но това отново ще зависи от посочените фактори. В капиталовата система няма дарени периоди и всичко зависи от реалните вноски, които всеки е правил и от доходността от инвестирането.\r\n\t\r\n\tМоите лични изчисления, които представих преди време на семинар с журналисти, показват, че в много малко случаи (при осигуряване на минимален доход и за по-кратък период от време) пенсията от втория стълб не може да компенсира намалението на пенсията от ДОО. Тоест, в много малко случаи двете пенсии (от НОИ и от частния фонд) ще се окажат съвкупно по-ниска сума от евентуалната пенсия само от НОИ. Основният въпрос тук е , докато европейското виждане в Бялата книга е, че капиталовото пенсионно осигуряване е важен фактор за повишаване на адекватността на пенсиите и спестяванията в него трябва да се насърчават. Освен това, .\r\n\tНамалението на пенсиите от ДОО с процентите, които вие цитирате, се основа на един измислен коефициент, равен на съотношението между вноската в универсалния фонд и законовата вноска във фонд \"Пенсии\", която, както знаете, покрива само половината от разходите за пенсии. Ако все пак искаме да търсим някаква справедливост между поколенията, които участват във втория стълб и родените преди 1960 г., то намалението на пенсията от НОИ трябва да бъде с коефициент, равен на съотношение между вноската в универсален фонд и необходимата вноска за балансиране разходите на фонд \"Пенсии\". В този случай намалението на пенсията от НОИ няма да бъде 20 на сто и да нараства, а ще бъде около 11 - 12 на сто. Така две пенсии винаги ще са повече от една.\r\n\tТова обаче не е изгодно за управляващите, защото никой няма да си върне парите в НОИ. Именно това несправедливо намаление на пенсиите от НОИ за родените след 31.12 1959 г. дава основание на противниците на втория пенсионен стълб да твърдят, че той е излишен. Те сравняват съвършено неправилно (дори неграмотно) индекса на нарастване на осигурителния доход и оттам - нарастването на пенсиите от ДОО, с доходността на пенсионните фондове и казват, че участието във втория стълб е неизгодно. Това сравнение е изключително некоректно, защото нарастването на пенсиите от НОИ може да дойде само от по-високи вноски или наложени по-високи данъци, т.е. като се отнемат вече заработени пари от едни и се дадат на други. Докато нарастването на средствата в индивидуалната партида на осигурените в УПФ идва от инвестирането на осигурителните вноски. С други думи, това не са отнети, а спечелени пари.\r\n\t\r\n\tУпоритостта, с която се бранят направените некоректни промени, неаргументираните атаки срещу пенсионните дружества, противопоставянето на първия на втория стълб и други действия на правителството навеждат на тази мисъл. Естествено, че след решенията на Конституционния съд закриването на втория стълб е невъзможно, но това не пречи той съзнателно да се дискредитира.\r\n\t\r\n\tХората подсъзнателно чувстват, че обещаваните по-високи пенсии от публичния стълб не са сигурни, докато парите в индивидуалните им партиди са си техни пари. Затова от 2015 г. до края на 2017 г. само 10 800 осигурени лица са преминали от универсалните фондове към НОИ. Същото е и при професионалните фондове – само 900 души са прехвърлили парите си в НОИ. Аз вярвам, че ако не това правителство, то някое следващо сигурно ще преосмисли тези нелепости с преминаване от втория стълб към НОИ и обратно и те ще бъдат отменени. Доброволният избор за участие в универсален или професионален фонд или само в НОИ е вреден за пенсионната система. Този избор съдържа опасност за проява на феномена \"морален риск\". , които са и коректни данъкоплатци. Не ми си мисли какво би се случило с капиталовите пазари и банките, ако по силата на стадния синдром изведнъж всички осигурени във втория стълб решат да преминат към първия пенсионен стълб.\r\n\tТова е малко вероятно, защото с нарастването на периодите на участие и натрупването на все по-големи суми в индивидуалните партиди осигурените лица ще се убедят в ползата участието в УПФ. Ако все пак такова нещо се случи в резултат на нови \"санкции\" за участие във втория стълб или пък при някаква, макар и краткотрайна финансова криза се прояви стадното чувство и хората преместят парите си в НОИ или в \"Сребърния фонд\", то много скоро те ще усетят, че са се излъгали. НОИ няма да може да им гарантира обещаваните по-големи пенсии.\r\n\tМасовото легално неплащане на пълни осигуровки е проблем не само на втория стълб, но и на НОИ. Разликата е само тази, че пенсиите от втория стълб са с дефинирани вноски, т.е. пенсията зависи от натрупаната сума в индивидуалната партида и както каза на времето един работник от \"Кремиковци\":. Системата на НОИ обаче е с предварително дефинирани пенсии, които при тези проблеми няма да могат да се изплащат и това ще разочарова хората напълно, ако не се преборим със сивата икономика.\r\n\tВторият стълб има бъдеще и трябва да остане и да се развива. Той е една много добра защита за сегашните млади поколения срещу демографското стареене, което ерозира публичната пенсионна система. Освен тази социална функция, вторият стълб изпълнява и важна икономическа функция. Натрупаните във фондовете \"дълги\" пари са важен ресурс за инвестиции в икономиката и инфраструктурата, за дългово финансиране на държавата и общините. Друг е въпросът как използваме в България този ресурс. Благодарение на задължителното допълнително осигуряване в универсалните и професионалните пенсионни фондове има около 13 млрд. лева, които принадлежат на около 4 млн. души. В търговските банки има около 60 млрд. лева лични спестявания, които принадлежат на около 15 на сто от населението, останалите нямат нищо или са длъжници.\r\n\tКраткият отговор е, че са използвани различни допускания. Например през 2016 г., когато асоциацията представи изчисленията си, тя е прогнозния максимален осигурителен доход (МОД) от Актюерския доклад за 2016 г. на НОИ, докато в изчисленията в сегашната концепция, публикувана от МТСП, допускането е за 2 на сто годишно нарастване на максималния осигурителен доход за периода след 2018 г. Не знаем на каква база е направена тази прогноза. Но ако МОД нараства само с 2 на сто, а средният осигурителен доход нараства с 5 - 6 на сто, тогава се получава, че в дългосрочен план той ще изпревари нормативно определяния МОД, което е нелепост.\r\n\tПо-внимателното вглеждане в сметките в концепцията ме накара да направя няколко изчисления и проверки, от които поне за мен, става ясно, че в нея не е ползван реалният максимален осигурителен доход за съответната година или може би сметките са правени за непълен период на осигуряване - гадаем. Ще ви дам пример: през 2002 г. МОД е 850 лв., а вноската в универсален фонд е 2 на сто - в парично изражение 17 лв. Това означава, че годишната сума на вноските би била брутно 204 лв. В същото време в изчисленията към концепцията е написано, че натрупването за тази година е 131 лв. Няма как това да е възможно при пълно осигуряване, средна доходност от 4.3 на сто и такси за тази година от 5 на сто от всяка вноска и 1 на сто от активите инвестиционна. Такова намаление е невъзможно. Същото се отнася и до следващите години. Особено набиваща се на очи е ситуацията през 2007 и 2008 г. За 2008 г. МОД е 2000 лв., а вноската 5 на сто или 100 лв. Абсолютно невъзможно е при 1200 лв. бруто вноски годишно нарастването на индивидуалната партида спрямо 2007 г. да е само 270 лв., без изобщо да отчитаме фактора доходност.\r\n\tИма и други проблеми в изчисленията към концепцията - например използвана е една и съща възраст за пенсиониране и за 2021, и за 2045 г. Това е некоректно, защото в КСО ясно е казано как ще нараства възрастта за пенсиониране през следващите години, като се очаква през 2041 г. тя да е 65 г. и дори по-висока. Ако се използва тази възраст за пенсиониране, при натрупана сума от 108 452 лв., както е дадено в приложението на концепцията, първата пенсия на мъжете би следвало да е 748, а не 615 лв.\r\n\tНакратко - има неясни параметри в изчисленията към концепцията, а също и разминавания. Редно е да попитате Министерството на социалната политика за тези разлики. Важно е да не се заблуждава обществеността и да не се насажда отношение и психоза. Законодателят и обществото трябва да формират своето мнение на база на точна и проверена информация.\r\n\t\r\n\tВ концепцията на МТСП е подбран подходящ и балансиран портфейл от пенсионни продукти. До голяма степен те съответстват на личните предпочитания на хората. Правилно пожизнената пенсия е посочена като водеща, защото идеята на пенсионната реформа от 2000 г. бе пенсията от универсален фонд да се получава паралелно с пенсията от НОИ до края на живота. Посоченият праг от 20 на сто от пенсията за осигурителен стаж и възраст е приемлив. Добро е също и предложението пожизнените пенсии да се актуализират веднъж годишно, както и да има пожизнени пенсии с гарантиран период на получаване като защита срещу ранна смърт и ниска възвръщаемост на средствата, преминали във фонда за изплащане на пожизнените пенсии.\r\n\tТова са две различни форми на защита срещу непредвидени рискове и бъдеща социална несигурност. Ако имат възможност, бих препоръчал на хората да участват и в застраховането, и в доброволното пенсионно осигуряване. Не случайно законодателят е предвидил данъчни облекчения поотделно и за двете форми на спестяване и защита. Все пак доброволно осигуряване е по-добре регулирано – имаме институционално отделяне на пенсионния фонд от управляващото дружество, банка попечител, която не само съхранява активите на фонда, но изпълнява и контролни функции, и други. То е и по-разбираемо и по-познато на хората.", "date": "2018.04.23", "title": "Йордан Христосков: Вторият пенсионен стълб съзнателно се дискредитира"}
{"url": "http://www.mediapool.bg/borisov-ako-ne-me-byaha-izgonili-ot-mvr-oshte-shtyah-da-marshiruvam-po-platsa-news278258.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t″Не бях наивен, а ядосан, когато влязох в политиката. Ако не ме бяха изгонили от МВР, още щях да си марширувам по плаца\". Това казва министър-председателят Бойко Борисов в интервю за Dir.bg, което в цялост ще бъде публикувано във вторник. \r\n\tПо думите му най-важният урок от опита му до тук в политиката вече 17 години е да си мери приказките.\r\n\tНа въпрос как се вижда след пет години, премиерът отговаря, че ще си управлява партията, с уточнението, че ″Господ разполага″.\r\n\tМинистър-председателят отрече да има претенции към поста президент. Планът му е да си изкара мандата.\r\n\t\"Да си изкарам мандата. Ако питате директно, президентската институция никога не ме е интересувала\", каза премиерът. Той поясни, че с коалиционните партньори - Волен Сидеров, Валери Симеонов и Красимир Каракачанов има прекрасен диалог.\r\n\tЗапитан дали са изпушили лулата на мира с президента Румен Радев, Борисов заяви: \"Аз съм казал на КСНС това, което имаше да казвам, в очите, че се чувствам обиден и в същото време уважавам институцията\".\r\n\tПремиерът определи разигралото се около сделката с ЧЕЗ като един голям балон. Според него ″БСП хейтят всичко, което правят управляващите, но това си е тяхна работа\".\r\n\tПо случая \"Скрипал\" стана ясно, че никой не е имал нищо против българската позиция. \"За радост вече съм си извоювал позиция с мен да разговарят, а не да ме осъждат\", каза Борисов. Той подчерта, че приоритетите му във външната политика винаги са били ЕС и НАТО, държи канала на комуникация с Реджеп Тайип Ердоган, а с президента на Русия е в много добър, работен, изпълнен с доверие контакт.\r\n\t\"Той знае, че първо гледам България, второ ЕС и тогава всичко, което можем да направим с Русия, го правим\", каза Борисов.\r\n\tТой коментира още случаяс кмета на \"Младост\", какво му е отношението към парите, какво е научил от Тодор Живков и Царя, съветва ли го някой при вземането на трудните решения.", "date": "2018.04.23", "title": "Борисов: Ако не ме бяха изгонили от МВР, още щях да марширувам по плаца"}
{"url": "http://www.mediapool.bg/kartini-zvutsi-i-aromati-ot-prirodata-nov-luks-v-kolata-news278260.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКартини, звуци и аромати от природата – това е следващото ниво на лукс в лекия автомобил. То е дело на \"Волво\" (Volvo) и е приложена при производството на премиум автомобил. Той предлага първото сетивно изживяване в индустрията, което синхронизира визия, звук и аромат в едно за нови усещания в автомобила, съобщи шведската компания.\r\n\t\r\n\tДебютът на иновацията е бил Международното автомобилно изложение в Пекин. Фокусът е върху изживяването на пътниците на задната седалка. Те могат да персонализират атмосферата в автомобила чрез интуитивно смартфон приложение, като изберат измежду седем визуални теми от природата, синхронизирани със звук и аромат.\r\n\t\"Концепцията \"Атмосфера\" (Ambience) задава нова дефиниция на лукса, като го пренася отвъд материалното, създавайки автомобил, който се свързва със сетивата ви\", обяснява Робин Пейдж, главен дизайнер във \"Волво Карс\" (Volvo Cars). По думите му \"дизайнът изследва начина, по който се чувстват хората в автомобила и повлиява на настроението и благополучието им\".\r\n\tВизуалните елементи трансформират панорамния покрив в зависимост от зададената тема – Северно сияние, Скандинавска гора, Лебедово езеро, Архипелаг и Дъжд, всяка от които осигурява различно настроение - от пълно релаксиране до ободряване на сетивата.\r\n\tТемата \"Ноктюрно\" допълнително отпуска, докато темата \"Свобода\" внася свежест и повишава енергията, посочват от компанията.\r\n\t\r\n\tВ синхрон с всяка от темите, звуците от природата се чуват благодарение на аудио система. Малки високоговорители, които са интегрирани в подглавниците, осигуряват пълно потапяне в аудио изживяването.\r\n\tВсяка от темите е съчетана с един от четири аромата, специално разработени от производител на луксозни парфюми. Ароматите от природата се разнасят в купето през портал в централната конзола.\r\n\t\"Концепцията \"Атмосфера\" отвежда този подход на следващо ниво, показвайки нашия разширен фокус върху грижата за човека, която започва с безопасността и преминава в човешкото благополучие като цяло\", казва Робин Пейдж.\r\n\tКонцепцията е създадена основно за китайския пазар, като контраст на болезнения проблем със замърсяването на околната среда, посочва Мартин Андерсон, главен продуктов мениджър в отдела за специални разработки на \"Волво Карс\".", "date": "2018.04.23", "title": "Картини, звуци и аромати от природата – нов лукс в колата"}
{"url": "http://www.mediapool.bg/frenskiyat-parlament-prie-po-strogite-pravila-za-davane-na-ubezhishte-news278261.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренското национално събрание - долната камара на парламента, прие с голямо мнозинство оспорван закон, затягащ правилата за даване на убежище след бурни дебати, които за първи път предизвикаха пропукване на единството в партията на президента Еманюел Макрон, предаде Ройтерс.\r\n\t \r\n\tЗаконът бе одобрен с 228 гласа, 128 депутати гласуваха против и 24 се въздържаха. Дебатите ще продължат в Сената - горната камара на парламента, през юни.\r\n\t \r\n\tТекстът предвижда да се удвои до 90 дни времето за задържане на нелегални мигранти, намалява сроковете за подаване на молби за убежище и определя наказание от една година затвор и глоби за нелегално пресичане на границите.\r\n\t \r\n\tПравителството заяви, че иска да бъде и твърдо, и справедливо към имиграцията - основен фактор за общественото мнение, откакто хиляди мигранти, бягащи от войните и бедността в Близкия изток и Африка, поеха към Европа.\r\n\t \r\n\tЗаконът предвижда малолетните да получават убежище по облекчена процедура и намалява наполовина времето, в което властите трябва да обработват молбите за убежище.\r\n\t \n\n\r\n\tЗаконът бе остро критикуван от правозащитни организации и от левите партии и е ключов тест за единството в центристката партия на Макрон \"Република, напред!\", отбелязва Ройтерс. Един депутат от президентската партия гласува против текста, а 14 се въздържаха.\r\n\t \r\n\tПреди гласуването председателят на парламентарната група Ришар Феран предупреди, че гласуване \"въздържал се\" ще бъде възприето като дребно прегрешение от партийното ръководство, но гласуване против ще се смята за \"смъртен грях\".\r\n\t \r\n\tПравителството се оказа в неловка ситуация и защото депутатите от крайнодесния Национален фронт на Марин Льо Пен подкрепиха някои членове от текста на закона, добавя Ройтерс.", "date": "2018.04.23", "title": "Френският парламент прие по-строгите правила за даване на убежище"}
{"url": "http://www.mediapool.bg/sreshtu-oblekchavane-na-sanktsiite-sasht-iskat-ot-phenyan-da-prekrati-yadrenite-programi-news278262.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп няма да предложи на Северна Корея съществено облекчаване на санкциите, преди Пхенян съществено да ограничи ядрените си програми, пише в. \"Уолстрийт джърнъл\", цитиран от Ройтерс.\r\n\t \r\n\t\"Когато президентът казва, че няма да повтори грешките от миналото, това означава, че Съединените щати няма да направят съществени отстъпки, като вдигане на санкции, преди Северна Корея да ограничи съществено ядрените си програми\", заявил пред вестника висш представител на американското правителство.\r\n\t \r\n\tСъщевременно агенция Блумбърг съобщава, че лидерът на Северна Корея Ким Чен-ун е дал съгласие за проверка на севернокорейския ядрен полигон от американски инспектори.\r\n\t \r\n\tТова е станало по време на неотдавнашната среща Ким Чен-ун с директора на ЦРУ Майкъл Помпейо.\r\n\t \n\n\r\n\tПо данни на агенцията лидерът на Северна Корея пред Помпейо е отбелязал, че \"Пхенян няма причини да не замрази работата на полигона, ако бъде гарантирана безопасността\" на Севера.\r\n\t\r\n\tБлумбърг също така съобщава, че САЩ \"разглеждат различни стъпки за проверка на работата на ядрените обекти\" на Северна Корея, след като инспекторите получат официално разрешение за достъп до тях.", "date": "2018.04.23", "title": "Срещу облекчаване на санкциите, САЩ искат от Пхенян да прекрати ядрените програми"}
{"url": "http://www.mediapool.bg/maikal-blumbarg-shte-osiguri-vnoskata-na-sasht-v-parizhkoto-sporazumenie---45-mln-dolara-news278263.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМилиардерът и бивш кмет на Ню Йорк Майкъл Блумбърг ще напише чек за 4,5 милиона долара, за да покрие финансовото участие на САЩ в Парижкото споразумение за климата за тази година, предаде Ройтерс.\r\n\t \r\n\tМиналата година президентът Доналд Тръмп оттегли Съединените щати от споразумението и така САЩ станаха единствената страна, която се обяви против него.\r\n\t \r\n\tБлумбърг каза в интервю за Си Би Ес, че се надява Тръмп да промени мнението си догодина.\n\n\r\n\t \r\n\tБившият кмет на Ню Йорк ще продължи да отпуска пари за споразумението за борба с климатичните промени дори и ако Съединените щати не се върнат в него.\r\n\t \r\n\t\"Фондацията за благотворителност на Блумбърг ще изпълни обещанието си да покрива всички наложени от федералното правителство съкращения на разходите на САЩ за климата\", се казва в декларация на фондацията.", "date": "2018.04.23", "title": "Майкъл Блумбърг ще осигури вноската на САЩ в Парижкото споразумение - 4,5 млн. долара"}
{"url": "http://www.mediapool.bg/vanshnite-ministri-ot-g-7-osadiha-zlovrednoto-povedenie-na-rusiya-news278264.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъншните министри на Г-7 - седемте най-развити индустриални държави, единодушно се противопоставиха на дестабилизиращото поведение на Русия, но се съгласиха да оставят отворена вратата за диалог с Москва, съобщи висш американски представител, цитиран от Ройтерс.\r\n\t \r\n\tВъншните министри на Великобритания, Германия, Италия, Канада, САЩ, Франция и Япония, които се събраха в неделя на двудневна среща в Торонто, Канада, разискваха напреженията с Русия, Иран и Северна Корея, както и ситуацията във Венецуела и Мианма.\r\n\t \r\n\t\"Г-7 единодушно се противопоставят на зловредното поведение на Русия\", заяви пред журналисти висшият представител на Държавния департамент на САЩ, пожелал анонимност.\r\n\t \r\n\t\"Има готовност сред членовете на Г-7 за диалог с Русия, но наред с това ние я държим отговорна за зловредните й действия и за усилията да дестабилизира (други) страни\", добави той.\r\n\t \n\n\r\n\tМинистрите ще издадат в понеделник заключителна декларация, в която ще потвърдят непреклонната си линия към Москва, добавя Ройтерс, като цитира източници, запознати с дискусиите в Торонто.\r\n\t \r\n\t\"Декларацията ще бъде твърда заради онова, което направиха руснаците досега. Но тя може да се интерпретира и като запазване на отворена врата\", каза източник, пожелал анонимност, и добави: \"Ние им казваме: ако искате да се отнасяме към вас като към велика сила, работете с нас\".\r\n\t \r\n\tГерманският външен министър Хайко Маас прикани Москва да помогне за уреждане на кризата в Сирия, където Русия и Иран подкрепят президента Башар Асад. \"Ние знаем, че сирийският конфликт не може да бъде уреден без Русия. Но тя трябва да направи конструктивни предложения\", каза той пред журналисти.\r\n\t \r\n\tВъншните министри подготвят срещата на лидерите на Г-7 в Квебек, в Канада, на 8 и 9 юни.\r\n\tТе няма да обсъждат нови наказателни мерки срещу Москва, защото Великобритания, Франция, Германия и Италия членуват в Европейския съюз, който трябва да вземе колективно решение какви мерки да предприеме. Но този въпрос вероятно ще бъде разискван в двустранни разговори между страните от Г-7, посочва Ройтерс.", "date": "2018.04.23", "title": "Външните министри от Г-7 осъдиха \"зловредното\" поведение на Русия"}
{"url": "http://www.mediapool.bg/bulgaria-sblizhi-evropeiskata-mladezh-s-tvard-alkohol-i-polugoli-tantsyorki-news278265.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tУчастници на Европейския младежки форум изразиха недоволство от начина, по който българското европредседателство е организирало заседанието на Младежката конференция в София през миналата седмица (17-19 април). Те упрекват българските власти в повърхностен подход, организационни проблеми и твърде неподходящо поведение на официалните лица от правителството, пише базираният в Брюксел европейски сайт \"Юрактив\".\r\n\tВ София млади хора и политици се събраха да дискутират как да подобрят живота на младите европейци. Конференцията в София е най-важното събитие в структурния диалог за младежта в ЕС. Той има за цел да доближи младите до властта и да им даде инструменти за влияние. Конференцията трябва да набележи решения на конкретни проблеми, които после се поставят в дневния ред на Съвета на министрите на ЕС. Именно така младите хора в Европа получават глас в процеса по решаване на проблемите.\r\n\t\"Бъдещето на младите хора в Европа е един от приоритетите на българското председателство на Съвета на ЕС\", се казва в сайта на председателството.\r\n\tКак стоят нещата в действителност?\r\n\tПрезидентът на Европейския младежки форум Луис Алварадо обяснява, че случилото се в София е \"унищожило труда на няколко генерации младежи и е показало пълно пренебрежение към младите хора изобщо\".\n\n\r\n\t\"Тази конференция беше учебникарски пример за това какво НЕ Е включването на младите хора в Европа. Европа е пример за целия свят и вдъхновение за останалите за това какво е възможно, когато на младите хора се даде глас - в Европа ние стигнахме до този извод по трудния начин. Конференцията в София обаче подкопа и заплаши целия този процес\", разказва Алварадо пред \"Юрактив\".\r\n\t\"Нямаше нито един младеж и младежки представител в нито един панел от дискусиите на конференцията. Това ли означава да се бориш за овластяване на младите хора?\", пита Алварадо. Той допълва, че българското правителство е приело подход, давайки думата предимно на официалните лица. На конференцията е имало толкова много хора от ООН, че е било прекомерно за конференция на ЕС. Официалните представители на други държави от ЕС са били силно разочаровани от начина, по който България е организирала конференцията, разказва Алварадо.\r\n\tБългарското председателство е променило всеки един утвърден процес от предишни младежки конференции, което е създало организационни проблеми.\r\n\t\"Целта на тези конференции е да се достигне до групи от млади хора, които са поставени в неравностойно социално положение. Един от инструментите да се постигне това е да не ги караш да дават пари, за да участват\", разказва Алварадо. За първи път в историята на младежките конференции младежите е трябвало да си плащат самолетните билети, за да дойдат в София. На всеки шест месеца ЕС дава определена сума на държавата председател, за да се организира конференцията.\r\n\t\"Защо този път беше различно? Имаше млади хора, които много трудно можеха да си позволят билет. Това е практичен детайл, но показва колко на \"сериозно\" се взимат младежите\", разказва Алварадо.\r\n\tПиячка и танцьорки\r\n\tЗа сметка на самолетните билети българското председателство е било щедро на пиячка. Алварадо разказва, че е имало безплатен твърд алкохол още на самата конференция, а наблягането на напитките е направило невъзможно за част от участниците да отидат навреме за дебатите на другия ден.\r\n\tПо-шокиращото е било, че на конференцията е имало сесия, посветена на равенството между половете и възможностите за включване на младите жени в политическия процес. Вечерта след тази сесия е имало организирано парти, на което \"полуголи\" жени са танцували по масите.\r\n\t\"Скандално е, че публични пари на ЕС се харчат по този начин. Това не е ЕС на младите хора, за който се боря\", допълва Алварадо. Интересно е било и поведението на еврокомисаря за образованието, културата и младежта Тибор Наврачич (Унгария), който е напуснал конференцията след своята реч, без да изслуша предложенията на младите хора.\r\n\t\"Предполага се, че той трябва да вземе предвид тези препоръки при оформянето на следващата Стратегия за младежта на ЕС\", напомня Алварадо.\r\n\tМинистерството на младежта и спорта също излезе с позиция, с която изразява несъгласие с обвиненията. В нея се казва, че Европейският младежки форум е участвал в планирането на конференцията. Допълва се, че диалог е имало, а младежите са можели да задават неограничен брой въпроси. Хората от ООН са били включени, за да има чуваемост на глобално ниво, твърди министерството.\r\n\t \r\n\tЗа неформалната част от програмата се казва, че тя не е била задължителна, но е практика и от предишни конференции. Министерството твърди, че обратната връзка за организацията е била \"изключително позитивна\" от всички страни, излъчили младежки делегати.\r\n\tВ допълнение българският премиер Бойко Борисов е дръпнал реч, в която е посъветвал младежите да не забравят най-важното си природно задължение. В този контекст е дал пример с германски министър, който има 7 деца.\r\n\tЕвропейската комисия не е дала отговор на въпросите на \"Юрактив\" за конференцията.\r\n\tВицепредседателят на Българския младежки съвет Райчо Райчев потвърди твърденията на Алварадо за липсата на младежко участие в дискусиите. Той допълни, че е имало дебати без никой да покани младежите да се намесят и да вземат думата. Той също се оплака от проблемите със самолетните билети.\r\n\t\r\n\tРайчо Райчев дава още интересни подробности: \"Изключително важно е да се подчертае, че министерството (не се уточнява кое – бел.прев.) караше доброволци да стават и аплодират българския премиер по време на речта му. Имаше написани предварително въпроси от министерството за гражданския диалог с комисаря\".\r\n\tМинистерството на младежта и спорта е изключило Българския младежки съвет от планирането и оценката на младежките събития по време на Председателството.\r\n\t\"Глухи хора бяха включени на събитието, но нямаше инструменти, по които те да бъда включени в дебатите през цялото време. Докато се работеше здраво по резултатите (от конференцията) до 3 сутринта, благодарение на делегатите от Естония и Австрия, представители на министерството бяха на партито на конференцията, което беше в клуб с гоу-гоу танцьорки (полуголи жени, които подгряват тълпата в някои клубове-бел.прев.). Мога да кажа, че министерството има доста интересен начин да промотира равенството между половете\", казва Райчев.\r\n\tГоворителят на Постоянното представителство на България в ЕС Елица Златева коментира, че президентите на българския и европейския младежки форум са участвали в целия процес на конференцията.\r\n\t\"На първия ден от конференция представител на младежта беше включен като говорител заедно с представител на Европейската комисия, Министерството на младежта и спорта и ООН\", казва Златева. По въпроса за самолетните билети тя заявява, че няма задължителна процедура, която да бъде следвана. И че председателството ще заплати впоследствие дадените пари за транспорт на делегатите.\r\n\tМинистерството на младежта и спорта също излезе с позиция, с която изразява несъгласие с обвиненията. В нея се казва, че Европейският младежки форум е участвал в планирането на конференцията. Допълва се, че диалог е имало, а младежите са можели да задават неограничен брой въпроси. Хората от ООН са били включени, за да има чуваемост на глобално ниво, твърди министерството.\r\n\t \r\n\tЗа неформалната част от програмата се казва, че тя не е била задължителна, но е практика и от предишни конференции. Министерството обяснява, че обратната връзка за организацията е била \"изключително позитивна\" от всички страни, излъчили младежки делегати.", "date": "2018.04.23", "title": "България сближи европейската младеж с твърд алкохол и полуголи танцьорки"}
{"url": "http://www.mediapool.bg/protestite-v-armeniya-uspyaha-premierat-podade-ostavka-news278279.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистър-председателят на Армения Серж Саркисян обяви оставката си след 11-дневни антиправителствени протести, съобщи държавната информационна агенция Арменпрес, цитирана от Франс прес.\r\n\t \r\n\t\"Напускам ръководния пост. Никол Пашинян (депутат от опозицията и водач на протестите) беше прав, а аз сгреших,\" заявил премиерът според Арменпрес.\r\n\t \r\n\tДепутатът Пашинян, който е лидер на протестите, беше задържан през уикенда, но днес беше освободен наред с други участници в демонстрациите.\r\n\t \r\n\t\"При сегашната ситуация има няколко решения, но няма да избера никое от тях. Това не е моят стил. Оттеглям се от ръководството на страната и от поста министър-председател на Армения\", заяви Саркисян.\r\n\t \n\n\r\n\tТой каза, че подава оставка, за да изпълни исканията на протестиращите, и пожела \"мир и хармония\" на страната.\r\n\t \r\n\tСаркисян беше президент на Армения в продължение на десетилетие, а тази година достигна предела на своите мандати. Той беше обвинен, че се вкопчва във властта, след като парламентът го избра за министър-председател.\r\n\t \r\n\tАрменската конституция забранява на президента да управлява повече от два мандата, но Серж Саркисян, оглавил страната през 2008 г., прокара през 2015 г. оспорвана реформа, която прехвърли повечето властови пълномощия на премиера, оставяйки на президента предимно протоколни функции.\r\n\t \r\n\tНа 17 април Саркисян, чиято Републиканска партия има мнозинство в парламента, наложи избирането си за премиер и така се завърна на власт.\r\n\t \r\n\tБлизо 15 000 души се събраха на протест в Ереван миналата седмица, когато Саркисян пое премиерския пост. Около 40 000 протестираха в събота. Близо 300 демонстранти бяха задържани вчера, когато беше десетият ден на протестите.\r\n\t \r\n\tОсвен за маневрите на Серж Саркисян, целящи да се задържи на власт след повече от десетилетие на президентския пост, демонстрантите критикуваха 63-годишния бивш военен заради неуспеха му в борбата с бедността, докато националната икономика остава в ръцете на олигарси.\r\n\t \r\n\tСерж Саркисян минава за проруски политик, но демонстрантите изобщо не отправяха обвинения в този дух - за разлика от прозападните вълнения на Майдана в Украйна, довели през февруари 2014 г. до свалянето на проруския президент Виктор Янукович.\r\n\t\r\n\t\"Този политически процес се развива без никакъв геополитически контекст\", уверяваше и Никол Пашинян. \"Не се ръководим нито от интересите на САЩ, нито от тези на ЕС, нито на Русия. Трябва да действаме само в интерес на Армения\", каза той.\r\n\t \r\n\tСаркисян и Пашинян - премиерът и най-върлият му враг\r\n\tЕдиният е бивш журналист и дългогодишен опозиционер, който се отличава с камуфлажното си облекло и привлича тълпи с мегафон. Другият е бивш военен, който ръководи Армения от 2008 г. и наскоро беше назначен за министър-председател със засилени правомощия, за чиято оставка настояваха протестиращите, пише агенция Франс прес.\r\n\tСамо допреди няколко седмици малцина смятаха, че Никол Пашинян ще успее да изведе на улицата десетки хиляди арменци, да блокира пътища и да парализира икономиката в знак на протест срещу оставането на власт на Серж Саркисян.\r\n\t \r\n\tМного арменци свързват този 42-годишен бивш журналист с трагични събития: смъртта на 10 демонстранти през 2008 г., при сблъсъци между полицията и привърженици на опозиционера, победен от Серж Саркисян, който тъкмо беше спечелил първия си мандат като президент.\r\n\t \r\n\tПо това време Никол Пашинян вече беше един от водачите на протеста и се укриваше няколко месеца, преди да се предаде. Той получи ефективна присъда и беше освободен от затвора през 2011 г. благодарение на амнистия.\r\n\t \r\n\tИзвестен с прямотата си и с неудобните си въпроси, които не се колебае да задава в парламента, след като партията, която създаде - \"Граждански договор\", стана парламентарно представена през 2017 г., Никол Пашинян се утвърди като най-ефективния противник на Серж Саркисян.\r\n\t \r\n\tПашинян без колебание отстоява лично позициите си. Ранен при сблъсъци с полицията миналия понеделник, той се появи след това с бинтована ръка и насинено око.\r\n\t \r\n\tБащата на четири деца е популярен, особено сред младите хора от поколението, израсло след разпадането на Съветския съюз и получаването на независимостта от Армения през 1991 г.\r\n\t \r\n\tСпоред мнозина анализатори арменската опозиция е сведена почти до нула и Никол Пашинян сега е единствената фигура. \"Днес той е арменската опозиция\", казва той.\r\n\tНа 63 години Серж Саркисян играе първостепенна роля в арменската политика, откакто страната получи независимост. Като военен той се отличи във войната за Нагорни Карабах между Армения и Азербайджан, отнела живота на 30 000 души в началото на 90-те години. И до днес на това се дължи до голяма степен и популярността му.\r\n\tПреди да стане президент, Серж Саркисян е заемал почти всички постове в арменското правителство: министър на вътрешните работи, на отбраната, на националната сигурност и накрая министър-председател, преди да достигне най-високата длъжност през 2008 г.\r\n\t \r\n\tВ международен план Серж Саркисян бе близък до Русия, която има военна база в Армения, без да къса връзките с Европейския съюз.", "date": "2018.04.23", "title": "Протестите в Армения успяха – премиерът подаде оставка"}
{"url": "http://www.mediapool.bg/stolichnata-toplofikatsiya-obyasni-visokite-smetki-za-parno-s-po-studeniya-mart-news278280.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМасови оплаквания от високите сметки за парно в София за март. Потребители негодуват, че фактурите им са за драстично по-високи суми в сравнение с по-студените февруари и януари, въпреки че средната температура през третия месец на годината е била по-висока от предходните два.\r\n\tОт \"Топлофикация - София\", обясниха по-високите сметки с това, че март 2018 г. бил по-студен от същия месец на 2017 г. Средната месечна температура през миналия месец била 6 градуса, а през март 2017 г. - с три градуса по-висока.\r\n\t\"В резултат от по-ниската температура през март  2018 г.  фактурираната топлинна енергия за месеца е 527 607 МВтч, докато през март 2017 г. на клиентите са фактурирани 368 790 МВтч топлинна енергия\", обясниха от дружеството. Сметките за парно в масовия случай са прогнозни. Те се изчисляват на базата на потреблението за същия месец на миналата година, което се коригира с определен коефициент. Той зависи от разликата в месечните температури - колкото по-голяма е тя, толкова по-голям е коефициентът. Това допълнително довело до увеличаване на сметките, обясниха от \"Топлофикация\".\r\n\tОсвен това цената на парното скочи с 23% през април миналата година и това допълнително помпа разликата между сметките за март 2018 г. и март 2017 г.\r\n\tОт там напомниха, че реално потребената от клиентите енергия през отоплителния сезон ще стане ясна след засичането на топломерите и формирането на изравнителните сметки.", "date": "2018.04.23", "title": "Столичната топлофикация обясни високите сметки за парно с по-студения март"}
{"url": "http://www.mediapool.bg/himicheskata-ataka-v-duma-postavya-ozho-v-tsentara-na-vnimanieto-news278281.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията за забрана на химическите оръжия (ОЗХО) още веднъж се озова в центъра на международното внимание след атаката с нервнопаралитично вещество във Великобритания срещу бивш руски разузнавач и твърденията за химическа бомбардировка в сирийския град Дума.\r\n\t \r\n\tМалко позната някога организация за разоръжаване, придоби известност, когато през 2013 г. спечели Нобеловата награда за мир и оттогава е във фокуса на общественото внимание заради нееднократните твърдения за употреба на химическо оръжие в Сирия по време на седемгодишната гражданска война в близкоизточната държава.\r\n\t \r\n\tЕксперти на мисията за установяване на фактите на организацията пристигнаха в Сирия, за да разследват предполагаемата химическа атака в Дума. Сирия и нейният съюзник Русия отричат да е имало атака.\r\n\t \r\n\tВъпреки това оцелели очевидци, интервюирани от Асошиейтед прес, казват че в нощта на 7 април с усетили силна миризма на хлор. Според активисти има почти 50 души убити. Много от тях са били намерени с пяна около устата, признак на задушаване. Здравни работници казват, че са лекували симптоми като затруднено дишане и загуба на съзнание.Какво е ОЗХО?\r\n\t \r\n\tОрганизацията за забрана на химическите оръжия е международният орган, който прилага конвенцията за химическите оръжия. Конвенцията, която влиза в сила на 29 април 1997 г., е първият договор за забрана на цяла група оръжия.\n\n\r\n\t \r\n\tБазираната в Хага организация има 192 страни членки, включително САЩ, Русия и Сирия, които обхващат около 98 процента от световното население. Сред малкото нечленуващи страни са Израел и Северна Корея.\r\n\t \r\n\tОЗХО наблюдава и проверява унищожаването на съществуващите запаси от химически оръжия, работи с химическата промишленост за предотвратяване на неправомерно използване и злоупотреба с химикали и разследва предполагаемо използване на химически оръжия.С какво се занимава мисията за установяване на фактите на ОЗХО?\r\n\t \r\n\tМисията за установяване на фактите, създадена през 2014 г., има мандат да проверява твърдения за употреба на химически оръжия. Нейният екип от експерти отива на местата на предполагаемите атаки за събиране на проби, разговори с оцелели и медици, и събиране на други доказателства. Физическите доказателства са изпращат след това в акредитирани от ОЗХО лаборатории за анализ.\r\n\t \r\n\tВ случаите, когато екипът не е можел да дойде на място, мисията е провеждала интервюта с оцелели и очевидци на друго място. Членовете й няколко пъти са посещавали Сирия за разследване на предполагаеми атаки.\r\n\t \r\n\tКомисията обаче не посочва виновния за атаките. Създаденият през 2015 г. съвместен разследващ механизъм (СРМ) между ООН и ОЗХО имаше право да определя виновника, но миналата година беше разпуснат, след като Русия наложи вето на продължаването на неговия мандат в Съвета за сигурност на ООН. Москва твърди, че СРМ не е бил професионален и обективен в своите разследвания.Какво означава забавянето на пристигането в Дума за разследването на ОЗХО?\r\n\t \r\n\tЕкспертът по химически оръжия Жан-Паскал Зандърс казва, че забавянето ще означава, че някои физически доказателства за атаката биха могли да бъдат унищожени, но добавя, че други уличаващи \"маркери\" за използване на химически оръжия ще се запазят.\r\n\t \r\n\tСледите от хлора, за който се предполага, че е химическото вещество, използвано в Дума, накрая ще изчезнат, ако бъдат изложени на атмосферно въздействие за дълго време, но физическите увреждания на въздушните пътища на жертвите, подложени на въздействието на газа все още ще бъдат явни, каза Зандърс в телефонно интервю.\r\n\t \r\n\tЧленовете на екипа могат да вземат също биометрични проби от оцелели или жертви за проверка на следи или \"маркери\" на излагане на отровен газ.\r\n\tКакво ще търсят разследващите от ОЗХО?\r\n\t \r\n\tЕкспертите на ОЗХО ще търсят физически доказателства като използвани при атаката муниции или следи от газ, ако са още налични на място. Те ще проучват и информация от открити източници като видеа и други свидетелства за събитията. Вероятно екипът също ще се опита да разпита оцелели, не само в Дума, но и другаде, ако са избягали в резултат на инцидента на 7 април.\r\n\t \r\n\tЗандърс казва също, че експертите на ОЗХО вероятно ще имат достъп до съвременен софтуер, който да им позволи да проследят въздушното движение около времето на атаката, информация, която може да бъде използвана като доказателство в разследването.\r\n\tКакво следва?\r\n\t \r\n\tСлед като СРМ вече не съществува, докладът на мисията за установяване на фактите ще бъде изпратен на генералния директор на ОЗХО, който ще сподели констатациите в него със страните членки и с ООН. Тъй като засега не съществува ясен начин за изправяне на извършителите пред правосъдието, всяко доказателство за химическа атака ще бъде запазено и в бъдеще и ще послужи като сведение за дискусиите около сирийския конфликт в ООН и другаде.", "date": "2018.04.23", "title": "Химическата атака в Дума поставя ОЗХО в центъра на вниманието"}
{"url": "http://www.mediapool.bg/kralskoto-bebe-keit-midaltan-rodi-momche-news278282.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКейт Мидълтън, съпруга на британския престолонаследник принц Уилям, роди в понеделник третото си дете. То е момче и се е появило на бял свят в 11.01 ч. местно време, съобщиха в Туитър от двореца Кенсингтън. Бебето тежи 3 800 г, но името му все още не се съобщава.\r\n\tПринц Уилям е присъствал на раждането. Херцогинята на Кеймбридж и бебето са добре, се казва в съобщението.\r\n\tТази сутрин съпругата на принц Уилям постъпи в частното крило \"Линдо\" на болницата \"Сейнт Мери\" в Лондон с контракции. Там са родени и двете по-големи деца на кралската двойка - принц Джордж и принцеса Шарлот.\r\n\tКейт Мидълтън не изпълняваше задълженията си от 22 март.\r\n\tБебето, родено в деня на Сейнт Джордж, ще бъде пети по ред претендент за британския престол и шесто правнуче на кралица Елизабет.\n\n\r\n\tС появата на новото бебе, чичо му принц Хари, брат на Уилям, изпада от пето на шесто място в реда на наследяване на трона.\r\n\tРаждането на новия член на кралското семейство беше обявено с мейл до пресата и туит от акаунта на Двореца Кенсингтън. Спазва се и традицията за поставяне на писмено уведомление на стойка със златни орнаменти зад желязната ограда на двореца Бъкингам.\r\n\tКакто и с първите две деца, Кейт поиска естествено раждане и да не знае предварително пола на бебето. Фаворити сред имената в букмейкърските залози за момче са Артур, Албърт, Фредерик, Джейм и Филип.\r\n\tБританската министър-председателка Тереза Мей отправи чрез Туитър \"най-топли поздравления\" към Уилям и съпругата му Катрин, пожелавайки им \"огромно щастие\".\r\n\tКметът на Лондон Садик Хан също им честити в Туитър: \"От името на лондончани искам да изпратя нашите най-топли поздравления на херцога & херцогинята на Кеймбридж по случай раждането на тяхното бебе\".\r\n\tСлед законодателна промяна, приета през 2013 г., принцеса Шарлот запази своето четвърто място в реда на унаследяване на трона. Предишният закон даваше предимство на родените по-късно момчета, които можеха да заемат местата на по-големите си сестри.\r\n\tБи Би Си отбелязва, че в историята на Обединеното кралство рядко се е случвало третото дете в кралското семейство да стане крал или кралица. Но все пак се е случвало. Уилям IV, трето дете на Джордж III и кралица Шарлот, е управлявал от 1830 до 1837 г. Хановерският принц се изкачва до престола на 64-годишна възраст, когато по-големият брат Джордж IV умира без да остави наследник, а самият Джордж IV става крал след смъртта на по-големия си брат Фредерик.", "date": "2018.04.23", "title": "Кралското бебе: Кейт Мидълтън роди момче"}
{"url": "http://www.mediapool.bg/zdravnite-inspektori-pak-poiskaha-po-visoki-zaplati-news278283.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужителите на регионалните здравни инспекции протестираха за пореден път заради ниските си възнаграждения. Те изразиха недоволството си в деня, в който в София се провежда неформална среща на министрите на здравеопазването.\r\n\tСлужителите на здравните инспекции настояват заплатите им да се увеличат с 20% от 1 май, да се въведат стартови заплати по длъжности, да се възстанови добавката за клас прослужено време, тъй като за тях като държавни служители, тя не съществува, и на всяко тримесечие да им се изплащат бонуси.\r\n\tНедоволните искат стартовата заплата в инспекциите да е равна на една и половина минимални заплати. В момента младши здравните инспектори взимат заплата от 510 лева - минималната за страната.\r\n\tСлед протеста им на 15 март здравните инспектори получиха между 5 и 10% увеличение на заплатите си, вместо обещаните от здравното министерство 18 на сто. В отговор на последвалите протестни декларации финансовият министър Владислав Горанов обясни, че заплатите в здравните инспекции се определят от нормативната уредба за държавните служители във ведомството и тази рамка не може да бъде надхвърлена.\r\n\tЗатова протестиращите настояват за промяна на тази наредба.\r\n\tСлед среща със зам.-министъра на здравеопазването Бойко Пенков беше съобщено, че увеличение с 20% от 1 май едва ли ще има, тъй като за това е нужна актуализация на бюджета. Освен това заплатите на служителите нямало как да нараснат с повече, въпреки че имало 6 млн. лева повече за възнагражденията им до края на годината. За това вместо към твърдата им заплата те можело да се дадат като допълнително материално стимулиране.\r\n\t\"Отпуснати пари не могат да бъдат използвани в момента на хората да се вдигнат заплатите и затова се търси друга форма - под формата на допълнително материално стимулиране. На четири пъти в годината те могат да получат допълнително материално стимулиране до 70% от общата си годишна заплата. Ще направим опит да обърнем пирамида – не на най-големия началник – най-много, а хората, които работят, да получат повече\", каза Пенков, цитиран от БНР.\r\n\tПротестиращите отговориха, че не обещават да спрат протестите.\r\n\tПровокирани от неформалната среща на здравните министри в понеделник публично недоволството си изразиха и общопрактикуващите лекари от София. Те протестираха най-вече срещу бумащината, с която са натоварени. От доста време общопрактикуващите лекари негодуват, че основна част от времето им е заета с попълване на документи и писане, а не с прегледи и поставяне на диагнози.\r\n\t\"Ние сме писарите на системата. В крайна сметка, за да можем да вършим тази работа или трябва някой да я плати, или просто ние няма да можем да я вършим след определено време. Аз просто не записвам повече пациенти, защото не мога да ги обслужвам. Ако имах адекватно заплащане, за да наема кабинет и колега, на който да заплащам, ще обслужвам повече хора, но в момента ръбът е достигнат\", коментира д-р Николай Колев, заместник-председател на софийското Сдружение на общопрактикуващите лекари пред БГНЕС.\r\n\tНедоволните внесоха в Министерството на здравеопазването декларация с основните си искания, сред които всички, освободени от потребителска такса, да заплащат пълния размер, а сумите да им бъдат реимбурсирани от съответните институции. Личните лекари в София настояват и за заплащане при всяко посещение при лекаря на пълния размер на потребителската такса, както и за отпадане на 24-часовото разположение.\r\n\tРаботи се по някои от посочените от личните лекари проблеми, но е редно, когато са готови, да поискат среща с нас, коментира по-късно министърът на здравеопазването Кирил Ананиев. Търсели се начини за намаляване на административната им работа, работело се и по въпроса с отпадането на задължението за 24-часово разположение.", "date": "2018.04.23", "title": "Здравните инспектори пак поискаха по-високи заплати"}
{"url": "http://www.mediapool.bg/studenti-ot-vienskiya-universitet-na-obuchenie-v-evn-v-plovdiv-news278284.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународна група студенти от Виенския университет по икономика и бизнес посетиха в понеделник \"ЕВН България\" в Пловдив като част от магистърска програма по бизнес управление, съобщиха от австрийската компания..\r\n\tСтудентите са се запознали с прилаганите от ЕВН в България бизнес практики, включително отделни аспекти от управлението на енергийната  инфраструктура на компанията и съответните бизнес процеси. Компанията е споделила опита си в развитието на енергийния сектор в страната, въвеждането на нови технологии и решения в клиентското обслужване и практики в областта на корпоративната социална отговорност.\r\n\tПосещението на студентите от Виенския университет в Пловдив е част от програмата на ЕВН за сътрудничество с университети и професионални училища. Като част от това сътрудничество през март 2018 г. нейни представители бяха официални гости на дипломирането на випуск 2017 в Технически университет София – Филиал Пловдив. Компанията тогава е наградила 16 отличници на випуска.\r\n\t \r\n\tЕВН припомня за стажантската си програма, провеждана от 13 години. Тази година желаещите да участват могат да подадат своите документи за кандидатстване в срок до 30 април 2018 г. на електронен адрес: internship@evn.bg", "date": "2018.04.23", "title": "Студенти от Виенския университет на обучение в ЕВН в Пловдив"}
{"url": "http://www.mediapool.bg/ek-predlaga-vavezhdaneto-na-zashtita-za-razoblichitelite-news278285.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи в понеделник законодателно предложение за защита на разобличителите. Комисията отчита, че подаването на данни от вътрешни източници за нарушения има силно въздействие при разкриването на нередности, както в случаите с Досиетата от Панама, данъчните похвати на Люксембург, подправянето на данните за дизеловите двигатели, злоупотребите на \"Кембридж аналитика\".\r\n\t \r\n\tЕК предлага в дружествата с над 50 служители или с годишен оборот от над 10 милиона евро да има установена процедура за получаването и обработката на доклади за нередности. Новите правила биха обхванали всички държавни и местни власти в места с над 10 000 души население.\r\n\t \r\n\tПредвижда се установяването на ясни способи за подаването на сигналите в организацията или извън нея, при запазване на поверителността. При опасност за разобличителя ЕК предлага данните да бъдат подавани към медиите. Предлага се срок от три месеца за отговор на властите или дружеството при получен сигнал за нередност.\r\n\t \r\n\tРазобличителите трябва да бъдат защитени от отмъщение, като получат правна закрила и обезщетения, когато е необходимо.\r\n\t \n\n\r\n\tЕК предлага доказателствената тежест да бъде обърната - т.е. не разобличителят да доказва твърденията си, а уличеният да доказва липсата на нередности. Разобличителите ще бъдат защитени от насрещни искове за клевета.\r\n\t \r\n\tТези правила следва да се прилагат, когато разобличителят подава данни в защита на обществения интерес. ЕК уточнява, че се предвиждат защити срещу злоупотреба с възможностите за подаването на уличаващи данни.", "date": "2018.04.23", "title": "ЕК предлага въвеждането на защита за разобличителите"}
{"url": "http://www.mediapool.bg/pravitelstvoto-na-germaniya-nastoyava-che-udarite-sreshtu-siriya-sa-bili-zakonni-news278286.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманското правителство защити позицията си, че въздушните удари на САЩ и съюзниците им срещу Сирия са били законни, въпреки че според експерти те са нарушили международното право, предаде Асошиейтед прес.\r\n\t \r\n\tГермански парламентарни изследователи представиха на депутатите становище, в което поставиха под въпрос дали предполагаемото химическо нападение, извършено от сирийските правителствени сили, оправдава атаката, предприета от САЩ, Великобритания и Франция.\r\n\t \r\n\tГермания не се включи в ударите на 14 април.\r\n\t \r\n\tГоворителка на германската канцлерка Ангела Меркел каза, че правителството е \"взело под внимание\" парламентарната оценка, но продължава да е убедено, че съюзническата атака е била \"необходима и уместна\".\r\n\t \r\n\tПо думите й въздушните удари са имали за цел да предотвратят по-нататъшно използване на химически оръжия от сирийските сили, което само по себе си е нарушение на международното право.", "date": "2018.04.23", "title": "Правителството на Германия настоява, че ударите срещу Сирия са били законни"}
{"url": "http://www.mediapool.bg/balgarskiyat-klon-na-lidl-vavezhda-novi-standarti-pri-kolbasite-news278287.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското подразделение на германската компания \"Лидл\" въвежда нови по-високи стандарти за качеството на колбасите собствена марка, които предлага. Всички колбаси от марките Pikok, Baroni и Dulano, както и от продуктовата линия \"Родна стряха\", вече се произвеждат без влагането на механично отделено месо, което води до намаляване използването на подобрители и сгъстители, съобщиха от компанията.\r\n\tВеригата разширява и серията Clean Label, която включва месни продукти по изцяло чиста рецепта, без изкуствени добавки, което е иновация за българския пазар, посочват от компанията.\r\n\t\"Една от нашите цели е непрекъснато да разширяваме асортимента в посока предлагане на още по-качествени продукти по чисти рецепти, отговарящи на високи стандарти\", коментира Милена Драгийска, главен изпълнителен директор на \"Лидл България\".\r\n\tПри механичното отделяне на месо, процесът се изпълнява машинно и под налягане, а получената суровина е с високо водно съдържание и ниска хранителна стойност. Това изисква влагане на повече консерванти, сгъстители и оцветители, за да се придаде форма и стегнатост на крайния продукт.\r\n\tС използването само на ръчно отделено месо в колбасите от собствени марки, \"Лидл\" предлага продукти с автентичен и неподправен вкус не само във високия, но и в ниския ценови клас, осигурявайки оптимално съотношение между качество и цена.\r\n\t\"Лидл България\" е пионер и при въвеждането на пазара на серия колбаси Clean Label, която включва месни продукти без изкуствени консерванти, овкусители, оцветители, без глутен или лактоза.\r\n\tПродуктите под марка Pikok се произвеждат по нова технология, при която изкуствените добавки се заместват с натурални и се използват естествени консерванти. Всичките четири продукта от серията – шпеков салам, луканка, шунка и бекон, се произвеждат от български производители, посочват от компанията.", "date": "2018.04.23", "title": "Българският клон на \"Лидл\" въвежда нови стандарти при колбасите"}
{"url": "http://www.mediapool.bg/obvinyaemiyat-za-bombichkata-ranila-dvama-politsai-ostava-v-aresta-news278288.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският градски съд (СГС) остави за постоянно в ареста 25-годишния Йордан Исаев, обвинен за хвърлената самоделна бомбичка по време на мача ЦСКА-София – \"Левски\", която рани двама полицаи на Националния стадион \"Васил Левски\".\r\n\tТой бе задържан през уикенда, след като в продължение на три дни столичната полиция разпитваше десетки привърженици на \"сините\" в опит да идентифицират извършителя. Още след края на мача миналата сряда в ареста бяха задържани над 40 души, които впоследствие бяха освободени.\r\n\tПо време на заседанието на СГС в понеделник стана ясно, че преди да хвърли бомбичката Исаев взел маска от друг привърженик, сложил си я на главата, след което преоблякъл и връхните си дрехи, за да не бъде разпознат. След взрива ги свалил и след мача се укриваше в продължение на три дни.\r\n\tИменно тези обстоятелства бяха посочени от съдия Вера Чочкова като аргумент в полза на задържането на обяиняемия. Тя подчерта и, че той е взел решение да се предаде едва, след като му е било ясно, че самоличността му е идентифицирана от разследващите, но не и преди това.\r\n\tСГС прие още, че Исаев е целил място, където ударната вълна ще нанесе най-големи поражения и е бил наясно с факта, че там се намират полицаите, охраняващи мача. Бомбичката се взриви в стъклото на вратата на един от входовете към пистата на стадиона, където бяха разположени резервните подкрепления от жандармерията.", "date": "2018.04.23", "title": "Обвиняемият за бомбичката, ранила двама полицаи, остава в ареста"}
{"url": "http://www.mediapool.bg/nov-opit-za-namalyavane-zhertvite-na-patya-s-tri-zakona-news278289.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата ще направи нов опит за намаляване на жертвите и произшествията по пътищата. За целта ще бъде въведен нов модел и сегашният закон се разделя на три – Закон за движението по пътищата, Закон за водачите на моторни превозни средства и Закон за пътните превозни средства. Това стана ясно по време на публичното обсъждане на трите законопроекта, организирано от фондация \"Ханс Зайдел\", в София.\r\n\tТрите законопроекта бяха публикувани за обществено обсъждане в петък следобед. Мнения и предложения по тях могат да се предоставят до 4 май.\r\n\tВътрешният министър Валентин Радев похвали предшественика си на поста и настоящ председател на вътрешната комисия в парламента Цветан Цветанов, че когато е бил вътрешен министър е успял да намали жертвите на пътя от около 1000 души годишно до под 700. Това число обаче се задържа на тези равнища през последните години.. Той припомни, че през миналата година санкциите за нарушения по пътищата са увеличени двойно, но \"ефект няма\".  и призова неправителствените организации да предложат нов модел за справяне с проблема, както се казва \"да хванем бика за рогата\".\r\n\tДанните на МВР показват, че след двойния ръст на глобите през 2017 г. спрямо предходната са свалени номерата на 12 500 автомобила за различни нарушения, над 12 000 шофьори са загубили книжката си, около 250 000 са издадените наказателни постановления и около 900 000 - електронните фиша. Ефектът – 698 загинали на пътя през 2017 г. срещу 701-а жертви предишната година.\r\n\tС\r\n\tНяколко от новите моменти в трите законопроекта предизвикаха дискусия.\r\n\tЕдиният е свързан с . Тук няма никаква промяна, казаха представителите на школите за обучение. Те настояват са въвеждане на фазово обучение. Това означава - не фиксирани часове за кормуване, а толкова, колкото е необходимо на човек да придобие нужните умения. \"Защото сега има случаи не за 32 часа, а за 60 часа не може да го научиш да кара кола\", съгласи се зам.-министърът на транспорта Ангел Попов.\r\n\tДруг спорен момент е свързан със записаното в законопроекта, че ако при принудително преместване на кола с участието на полицай, тя бъде повредена, МВР не носи отговорност за щетата. Проблемът беше изнесен от Емил Панчев от СБА.\r\n\tСпоред него в законопроектите отново , които също са причина за катастрофи. според законопроекта. Срещу това категорично се обявиха от \"Велоеволюция\". От там посочиха, че единствената страна в света, където това е задължително, е Австралия. В Европа такова изискване е имало в Македония, Сърбия и Босна, но са се отказали след като вместо да намалее, травматизмът се е увеличил. От организацията посочиха, че това ще бъде проблем и за велосипедите под наем в големите градове. В Бургас вече се дават колелета под наем и предстои да бъде пусната услугата в София, Варна и Добрич. Как си представяте концесионерът да осигури каски и жилетки за ползващите колело под наем, попитаха от \"Велоеволюция\". Друга, посочена от тях слабост, е въвеждането на регистрация на велосипедите с двигател, без да е посочено какъв – електрически или бензинов. В законопроекта няма дефиниция какво е велотрасе, велоалея и т.н.\r\n\tВ законопроекта има и някои недомислени текстове. Например шофьорите нямат право да изпреварват трамваите от лявата страна, посочи бившия шеф на КАТ Алекси Стратиев, който сега работи в Института по пътна безопасност. Той уточни, че в София има места, на които няма как по друг начин да изпревариш трамвая.\r\n\tЧаст от критиките бяха, че предложените законопроекти са \"същия стар закон, но разделен на три\". Причината няма нов модел за обучение, липсва административно-наказателна реформа и т.н.\r\n\tУправляващите не се съгласиха с част от констатациите. Комисар Бойко Рановски от МВР посочи, че в законопроектите има много нови неща.\r\n\tНай-големите са свързани с дейността на автосервизите, за които се въвежда регистрационен режим. Нови изисквания има и за продажбата на авточасти втора употреба – трябва да ишма пълна проследяемост на частта и нейната годност, . \r\n\tПо думите му всички стикери от предното стъкло се махат и се заместват от електронен стикер с чип. На него ще има пълна информация за превозното средство – кога е направен последния технически преглед, платена ли е застраховка гражданска отговорност, годишиния данък и т.н.\r\n\tКоланът става задължителен и за междуградските автобусите, които пътуват на повече от 30 км, предвижда още законопроектът.\r\n\t\r\n\tОколо 60 млн. лв. са се натрупали във фонда за безопасност на пътищата му от създаването досега, каза председателят на парламентарната комисия по вътрешни работи Цветан Цветанов. Той обясни, че тези пари не могат да се пипат за маркировка и подобряване на състоянието по пътищата, защото това е отговорност на пътната агенция,\r\n\tИдеята на този фонд е средствата да отиват за превенция, каза Цветанов. По думите му това означава за обучения и монтиране на камери на пътя, които имат дисциплиниращ ефект.\r\n\tЧаст от присъстващите бяха на мнение, че обучението в училище в часа на класния по безопасност на пътя е формално. Подобни били повечето обучения на децата и учениците, което не давало ефект.\r\n\tЦветанов разви идеята за монтиране на камери по всички пътища в страната. Той даде пример как между София и Пловдив може да се поставят три камери, които да измерват скоростта. На базата на техните данни се прави средноаритметично с каква скорост се е движил автомобилът и ако има превишаване на скоростта се налага санкция, разви тезата си за новата мярка за спазване на ограниченията за скоростта Цветанов. Към момента тази идея не е внесена в законопроекта.\n\n\r\n\tБезопасността по пътищата започва и завършва с обучението, каза Красимир Георгиев от Асоциацията на обучителите в автошколи.\r\n\tВалентин Радев се съгласи, че превенцията е две трети от работата по безопасността по пътищата, а обучението е слабото място. Той призова присъстващите да дават своите предложения. Тези, които са удачни, ще бъдат взети под внимание, а тези които бъдат отхвърлени, ще бъде посочено по какви причини става това.", "date": "2018.04.23", "title": "Нов опит за намаляване жертвите на пътя с три закона"}
{"url": "http://www.mediapool.bg/ekoproverka-na-koral-ne-ustanovila-narusheniya-sas-zagrazhdeniyata-news278290.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБургаската екоинспекция е извършила в понеделник проверка по казуса със заградения плаж \"Корал\" и не е установила нарушения, съобщи министърът на околната среда и водите Нено Димов пред журналисти. Той посочи, че в района на Корал има сиви дюни, но контролът върху тях не е от юрисдикцията на ведомството му, а на кмета на Царево и ако той има съмнения, да направи своя проверка.\r\n\t\"Районната инспекция е правила проверка и днес сутринта. Нямаме информация нещо да е нарушено, но ако кметът има нужда от съдействие, ще го получи“, посочи Димов.\r\n\tДумите му идват след като в неделя природозащитници протестираха срещу ограждането от частна фирма на близо 120 дка край пясъчната ивица, в които попада и единственият път към плажа \"Корал\". Хората се обявиха срещу застрояване на къмпинг \"Корал“, а също и срещу приемането на промените в общия устройствен план на Царево, които предвиждат нови 83 хектара от природен парк \"Странджа\" да бъдат застроени.\r\n\tТеренът е ограден от испанската фирма \"Ибердрола\", която е негов собственик и твърди, че е предприела тези мерки след предупреждение от община Царево, че ситуацията с къмпингуващите не трябва да се повтаря това лято. Миналата година фирмата е платила известни глоби, съобщиха от \"Ибердрола\". Оттам допълват, че със слагането на оградата ще бъде спряна амортизацията на земята, причинена от дейностите на плажуващите.\r\n\tОбщественият достъп до плажа ще остане отворен, посочват от испанската фирма.", "date": "2018.04.23", "title": "Екопроверка на Корал не установила нарушения със загражденията"}
{"url": "http://www.mediapool.bg/ispaniya-plashi-s-veto-varhu-sofiyskata-deklaratsiya-za-zapadnite-balkani-news278291.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският премиер Мариано Рахой налага вето върху проектодекларацията на срещата на върха Европейски съюз - Западни Балкани в София на 17 май. Това съобщи в понеделник мадридският вестник \"Паис\", като се позова на дипломатически източници. Според тях Рахой няма да подпише такъв документ, защото не желае името му да стои редом с това на който и да е представител на Косово. Причината е, че Испания е сред петте страни членки на ЕС, които не са признали независимостта на тази балканска държава.\r\n\tЗатова испанският премиер възнамерява да напусне форума още преди към него да се присъединят лидерите на шестте страни от Западните Балкани, които са кандидати за членство в Европейския съюз.\r\n\tРахой е казал, че може да присъства на неофициалната вечеря с лидерите на останалите страни от ЕС, която ще се проведе в деня преди официалния форум, на който ще присъстват ръководителите на Сърбия, Черна Гора, Албания, Македония, Босна и Херцеговина, както и на Косово.\r\n\t\"Ние имаме важен проблем. Някои говорят за разширяване (на ЕС) със страни, които не са признати, включително от Испания. Това предизвиква известно безпокойство у нас\", е казал Рахой, цитиран от източниците на испанския вестник.\r\n\tСпоред базирания в Брюксел сайт Юроактив, испанският премиер е казал в края на март на българския си колега Бойко Борисов, че \"има проблем със срещата на върха в София\" и е предупредил, че няма да присъства, ако и Косово участва в срещата.\r\n\tПо-рано тази година Испания се противопостави на някои части от стратегията за разширяване на ЕС, тъй като поставя Косово в същата позиция като останалите бивши югославски републики и Албания.\r\n\tПреди приемането на стратегията Испания изпрати на ЕС нон-пейпър, блокирайки всяко споменаване на Косово в контекста на разширяването, но също така и използването на термина \"WB6\" -Western Balkans 6 (Западни Балкани 6)\", тъй като се отнася и за Косово.\n\n\r\n\tДипломатически източници в ЕС са заявили пред \"Паис\", че останалите 4 държави от ЕС, които не са признали Косово, биха се съгласили с текста на декларацията, ако правителството на Испания не бе я отхвърлило. Окончателното решение на Мадрид е било взето на 19 април.\r\n\tЕто защо срещата на върха на ЕС и Западните Балкани, първата по рода си за последните 15 г. и посочвана като основен акцент на българското европредседателство, се оказва по-проблематична от очакваното.\r\n\tКосово обяви независимостта си от Сърбия през 2008 г., след фактическото разпадане на бивша Югославия. Освен от Испания, Косово не е признато и от други страни в ЕС - Гърция, Кипър, Словакия и Румъния, заради техни вътрешни проблеми с региони, които се борят за отделяне. Именно поради тази причина присъствието на косовска делегация в София предизвиква негодувание сред тях.\r\n\tВ началото на април Сърбия, Румъния, Испания и Гърция  да бойкотират срещата на върха за Западните Балкани в София на 17 май заради участието на Косово и присъствието на неговия президент Хашим Тачи.", "date": "2018.04.23", "title": "Испания плаши с вето върху софийската декларация за Западните Балкани"}
{"url": "http://www.mediapool.bg/gugal-ima-plan-kak-zaobikoli-evroregulatsiyata-za-lichnite-danni-news278292.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОпитите на \"Гугъл\" да се предпази от потенциално негативното влияние на новите европейски правила за защита на личните данни предизвикаха негодувание от страна на издателите. Те твърдят, че най-голямата в света интернет компания се опитва да запази силно печелившия си бизнес модел чрез начини, които не отговарят на духа на новия закон.\r\n\tГлобалната интернет търсачка изложи план за действие във връзка с новия европейски регламент за защита на личните данни (GDPR), който влиза в сила през май. Тактиката на \"Гугъл\" цели да защити сегашните практики на компанията за управление на данните, когато става въпрос за информацията, която тя събира от рекламодатели и издатели – т. нар. данни от трети страни.\r\n\tПо този начин компанията ще запази 20 млрд. долара очаквани постъпления от своите таргетирани реклами.\r\n\tНастоящият ход на търсачката ще застане под светлината на прожекторите всеки момент, защото се очаква тя да оповести печалбата си от тримесечието. Инвеститорите досега се опитваха да изчислят въздействието на новия регламент върху \"Гугъл\", който използва данни от трети страни за повече от 1 милиард интернет потребители.\r\n\t\"Гугъл\" и \"Фейсбук\" предприемат стратегия, чрез която се опитват да защитят статуквото и да правят каквото са правили досега“, заяви Джейсън Кинт, главен изпълнителен директор на \"Диджитъл Кънтент Некст\", асоциация на онлайн издателите в САЩ. По думите му целта на новия регламент за личните данни е да даде сигурност, че всеки спазва едни и същи правила.\r\n\t\"Регулациите, защитаващи личните данни, винаги са били един от основните рискове пред \"Гугъл\" и \"Фейсбук“, добави Кинт. \"Ако \"Гугъл\" не може да използва данните, когато влезете в пощата си в Gmail, това е голям риск“, счита той.\n\n\r\n\tАнализаторите очакват новата регулация да нанесе удар върху сегашните подходи към таргетираната реклама, въпреки че търсачката не е изяснила потенциалното й въздействие пред инвестиционната общност.\r\n\t\"Като цяло, ефектът е по-малко данни и по-малки възможности за таргетиране“, каза Йозеф Скуоли, интернет анализатор в \"Сън Тръст Робинсън Хъмфри\". По думите му Уолстрийт ще накара \"Гугъл\" да говори по този въпрос.\r\n\tИнтернет търсачката твърди, че по отношение на данните на трети страни ще получи статут по новия регламент, който ще й даде значителна свобода на действие по отношение на използването на информацията.\r\n\tСрещу това протестират онлайн издатели, които твърдят, че подобна ситуация няма да отговаря на намеренията на GDPR, който е направен, за да даде на интернет потребителите по-голям контрол върху личната им информация.\r\n\tТози конфликт е показателен за съперничеството между \"Гугъл\" и интернет издателите за това кой да печели най-много стойност от използването на потребителските данни. Спорът засяга тази част от бизнеса на \"Гугъл\", която е извън търсенето. Анализаторите я оценяват на около 20 млрд. долара от общо 110 млрд. долара приходи на компанията миналата година.\r\n\t\"Гугъл\" заяви, че вече изисква от издателите в интернет и рекламодателите да искат съгласие от своите крайни потребители за използването на рекламните услуги на техните сайтове.\r\n\tТърсачката заяви още, че ще създаде нови рекламни услуги, които да не са базирани на персонализирано таргетиране.", "date": "2018.04.23", "title": "\"Гугъл\" има план как заобиколи еврорегулацията за личните данни"}
{"url": "http://www.mediapool.bg/evropeiskite-obshtestva-dnes-sa-po-razdeleni-otkolkoto-predi-10-godini-news278293.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри четвърти (76 процента) от хората в различни краища на света смятат, че обществото в техните страни е разделено. При това 73 и дори повече процента от запитаните в европейските страни като Германия, Швеция, Италия, Великобритания и Испания смятат, че сега обществото им е по-разделено отколкото преди десет години. Това показват данните от онлайн проучване на в 27 държави, направено по поръчка на Би Би Си.\r\n\tРазличията в политическите възгледи се възприемат като най-сериозната причина за напрежение, а следваща по ред причина са различията между бедни и богати.\r\n\tНезависимо от тези разделения, мнозинството от хората в повечето страни са съгласни, че общите неща между хората по света са повече, отколкото нещата, които ги правят различни.\r\n\t\r\n\t\n\n\r\n\tСтраните, които са най-обезпокоени от поляризацията в обществата им, са Сърбия, където 93% от хората казват, че обществото им е разделено; Аржентина (92%), Перу и Чили ( и двете 90%).\r\n\tНай-малко разделено е обществото в Саудитска Арабия (34%), според отговорите на анкетираните, следвана от Китай (48%) и Япония (52%).\r\n\tВъв всички 27 страни като най-сериозна причина за напреженията се посочват различията в политическите възгледи (44%), различията между бедни и богати (36%), различията между имигрантите и хората, родени в страната (30%) и различията между религиите (27%).\r\n\t\r\n\tВ Русия, както и в Китай, мнозинството от запитаните – 65% - са назовали разликата между бедни и богати като основна причина за разделението в обществото.\r\n\tСтраните, в които като водеща причина са посочени различията в политическите възгледи, да Малайзия (74%), Аржентина (70%), Полша, Турция и Сърбия ( и трите с по 63%).\r\n\t\r\n\t\r\n\tНапрежението между имигрантите и хората, родени в страната, се извежда като съществен проблем в много европейски страни: Италия (61%), Великобритания (50%), Швеция (49%), Германия (46%), Франция (45%).\r\n\tВъв Великобритания като главна причина се посочват проблемите между местните жители и мигрантите, на второ място е религията (47%), етническата принадлежност (41%) и политическите възгледи (40%).\r\n\tПоловината и около поливана от хората в Белгия (50%), Великобритания (47%), Австралия (47%) и Франция (45%) смятат, че най-голямо напрежение възниква заради различните религии в тяхната страна.\r\n\t\r\n\t\r\n\tПроучването констатира разделение по въпроса дали хората в съответната страна са толерантни към хората от друг произход, с друга култура или възгледи. Глобално, 46% казват, че страната им е много или сравнително толерантна, докато 50% казват, че не е много толерантна или въобще не е. С най-висок резултат по отношение на толерантността е Канада (74%), следвана от Китай (65%) и Малайзия (64%).\r\n\tНай-ниски показатели на толерантност са отчетени в Унгария (16%), Южна Корея (20 %), Бразилия (29%) и Полша (30%).\r\n\tСъщевременно 65% от всички респонденти казват, че хората от различните страни имат повече общи неща, отколкото различия. Най-голям дял от запитаните, изразили такова мнение, са отчетени в Русия и Сърбия – по 81%, а за Германия – 61%.\r\n\tПроучването показва, че политическото разделение в Латинска Америка е по-силно усещано, отколкото в Европа, то е посочено от над 50 на сто от участниците в изследването от държавите на континента.\r\n\tНо докато 68 на сто от европейците чувстват, че поляризацията е нараснала през последните 10 години, този процент за Латинска Америка е значително по-нисък - 59 на сто от тях.\r\n\t\r\n\tПроучването обхваща 10 европейски държави: Белгия, Франция, Германия, Унгария, Италия, Полша, Испания, Швеция, Сърбия и Великобритания, както и частично европейските Русия и Турция.\r\n\t\"Цяла Европа показва еднаква тенденция – в крайна сметка трима от четирима респонденти казват, че страната им е много или съществено разделена\", отбелязва Глен Готфирд от Ipsos MORI.\r\n\t\r\n\tПо думите му европейците смятат, че разделението в обществото е станало по-забележимо през последните години. \"Това може да е отражение на политическия климат и изместването на дясно (към по-консервативни политически възгледи), което наблюдаваме в някои части на континента, или в крайна сметка политическият климат може да е резултат на това, че хората усещат по-голямо напрежение. Но всичко това е взаимно свързано\", коментира социологът.\r\n\tКакто във Великобритания, така и в Германия и Франция, респондентите посочват като главна причина за разслоението в обществото разногласията между имигрантите и родените в страната. Готфрид обаче отбелязва, че присъстват и по-традиционни представи за социалното разделение. \"Напрежението, основано на класова принадлежност или доходи, съществува както и преди. Във Великобритания, например, почти всеки трети анкетиран посочва напрежение между богатите и бедните, а в Унгария процентът на тези, които виждат напрежение между богати и бедни е по-голям, отколкото по отношение на имигрантите\", казва той.\r\n\t\r\n\tВ проучването са разграничени пет категории гражданско общество. Хората от страните с открито гражданско общество могат свободно да създават обединения, да провеждат демонстрации, да получават и разпространяват информация. В страните със затворено общество цари атмосфера на страх, а всяка критика към управляващия режим се наказва сурово, посочват авторите на проучването.\r\n\tСамо 2% от населените по света, или 148 млн. човека, живеят в открити граждански общества. Над 7 млн. човека живеят в страни с ограничени права и свободи. Почти една трета от хората по света са в държави със затворени общества.\r\n\tПрактически всички страни с открити граждански общества са в Европа. Сред тях са Германия, Норвегия, Швеция, Финландия, Естония и Латвия. Към страните, в които гражданското общество е под натиск, попадат Турция, Русия и Беларус.\r\n\tСпоред описанието, представено в доклада, в обществата под натиск има опасност за активистите, които критикуват властта, да бъдат подложени на следене, преследване и сплашване. Те също така рискуват да попаднат в затвора или да бъдат убити. Освен Русия, в списъка с такъв тип гражданско общество попадат още 33 държави.", "date": "2018.04.23", "title": "Европейските общества днес са по-разделени, отколкото преди 10 години"}
{"url": "http://www.mediapool.bg/ek-razsledva-alitaliya-za-nezakonna-darzhavna-pomosht-news278294.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският антимонополен регулатор ще разследва дали решението на властите в Италия да предоставят мостово кредитиране от 900 млн. евро на намиращата се в сериозно финансово затруднение авиокомпания \"Алиталия\" е в нарушение на правилата в ЕС за държавна помощ, съобщи Ройтерс в понеделник.\r\n\tДостигналата до ръба на фалита \"Алиталия\" премина под административно управление през май 2017 г. и получи кредит от властите, който да й помогне да продължи дейността си, докато приключи процедурата по продажбата й.\r\n\tСега Еврокомисията ще провери дали отпуснатите средства са държавна помощ и дали отговарят на европейските правила за оказване на подкрепа за фирми, намиращи се в затруднение.\r\n\tСпоред Брюксел заемът би могъл да е нерегламентирана държавна помощ, тъй като продължителността на кредита надвишава максимално допустимите 6 месеца за спасителни заеми, според правилата в рамките на ЕС.\r\n\tАко европейският антимонополен регулатор установи, че тази помощ е била незаконна, ЕК може да нареди на властите в Италия да възстановят изразходваните средства.\n\n\r\n\t\"Алиталия\" се намира в процедура по продажба, като на този етап има интерес за покупка от няколко места, включително от нискотарифния превозвач \"ИзиДжет\" (EasyJet), който желае да участва в консорциум, от \"Дойче Луфтханза\" (Deutsche Lufthansa AG) и вероятно от друга нискотарифната авиокомпания в лицето на \"Уиз Еър\" (Wizz Air Holdings). Различни медийни източници сочат като потенциални кандидати за \"Алиталия\" и компании като \"Еър Франс-КМЛ\" (Air France-KLM), \"Делта ЕърЛайнс\" (Delta Air Lines Inc.) и \"Серберус Кепитъл Мениджмънт\" (Cerberus Capital Management LP), но като част от консорциума на \"ИзиДжет\".", "date": "2018.04.23", "title": "ЕК разследва \"Алиталия\" за незаконна държавна помощ"}
