{"url": "http://www.mediapool.bg/dbg-zamrazyava-chlenstvoto-si-v-reformatorskiya-blok-news276558.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвижение \"България на гражданите\" (ДБГ) замразява членството си в Реформаторски блок и няма да участва в органите на управление на коалицията, реши националният съвет на движението.\r\n\tПартията бе създадена от Меглена Кунева, а от няколко месеца тя се оглавява от бившия заместник на Кунева Димитър Делчев.\r\n\tДБГ аргументират решението си с мотива, че в България има необходимост от силна демократична общност, \"готова да се противопостави на пълзящата диктатура на ГЕРБ, пренесена в общините през феодалния модел на управление\".\r\n\tДруг аргумент са ”опитите на част от членовете на Реформаторски блок да легитимират и защитават грешни решения от страна на управляващите, в това число и срещи между членове на РБ и представители на правителството, противно на всички принципи и решения на коалицията\".\r\n\tНа последно място посочват ”недостиг на политическа воля за изграждане на реформаторски общности по места, които да се противопоставят на корупционния и феодален модел на управление на общините\".\r\n\tОт Движението искат незабавна оставка на Бойко Борисов и кабинета му и насрочване на нови избори, създаване на \"антиГЕРБ коалиция\".\n\n\r\n\tНаложително било да се изготвят реформаторска платформа с акцент върху смели действия в сектор сигурност, за повишаване на доходите, подобряване образованието и ефективна борба с корупцията.\r\n\t\"НС дава мандат за провеждане на допитване сред структурите на ДБГ. Ако в срок от 1 месец не бъдем подкрепени от останалите членове на РБ - СДС, БНД, \"Обединени земеделци\" и НПСД, в горепосочените решения, ДБГ ще напусне блока\" става ясно от съобщение на партията.", "date": "2018.03.11", "title": "ДБГ замразява членството си в Реформаторския блок"}
{"url": "http://www.mediapool.bg/mon-gotvi-strategiya-za-vazpitanieto-v-uchilishte-news276547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбразователната система трябва не само да образова, но и да възпитава, да прави от децата добри хора вбъдеще. За тази цел министерството на образованието готви стратегия за възпитателната работа, заяви пред БНР просветният министър Красимир Вълчев.\r\n\tВъзпитанието е много важна част от образованието, но като че ли е подценено през последните години. Затова се предвижда възпитанието да бъде една от основните ни теми в следващата една година, каза Вълчев.\r\n\t\"Ще разработим стратегия за възпитателната работа. Това ще бъде документ, който ще съдържа политики, предложения за политики и дейности по отношение на подобряването на възпитателната работа. Ще използваме този документ и за да проведем разговор за това какво искаме, как да възпитаваме децата си. Аз като родител искам от образователната система детето ми освен да получи максимума на образователните си възможности, но и системата да го направи добър човек, дори с цената на повече дисциплина и рестрикции. Трябва да възпитаваме децата в толерантност, уважение, дисциплина, трудолюбие. Всичко това се опитваме да го вплетем в учебните програми\", поясни министърът.\r\n\tПо думите му за целта е много важно как ще бъдат подготвени учителите. \"Ще използваме възможността да разменим добри практики между образователните институции. Възпитанието трябва да бъде във всеки час, в отношението на учителя към ученика. Много е важно ние да подготвим добрите учители, да имаме добрите мотивирани учители, за да възпитат децата ни\", каза Вълчев.\r\n\tСпоред министъра у нас има относителен консенсус по отношение на системата на образованието. \"Имаме документи, които са приети от всички политически сили. Имаме над 90% общо съгласие по отношение на това, което трябва да правим\", посочи министърът пред националното радио.\r\n\tПо думите му има и спорове по отделни теми, но повечето от дебатите са ползотворни, включително този по Истанбулската конвенция.\r\n\t\"Близо 22 хил. деца сме успели допълнително да включим в образователната система. Имаме отпаднали, вторично, около 1200 деца. Отделно от това имаме отпадане, което е всяка година. Но координираните усилия на институциите са без алтернатива. Смея да твърдя, че те в момента дават този резултат\", каза министър Вълчев.\r\n\tТой прогнозира, че ще има голям недостиг на работна сила във всички сфери на обществения и икономическия живот. \"Тези, които ще навлязат в работната сила са малко над 60% от тези, които предстои да навлязат в пенсионна възраст. Критично важно е в образователната система да преодолеем този недостиг\", каза Вълчев.\r\n\tПо думите му недостигът на учители е налице в много страни. Младите хора са много по-малко склонни да се включат в професии, които са по-предсказуеми и еднообразни, каза той и добави, че все повече учителската професия ще разчита и на хора, които няма да работят по 40 години в образователната система. След 10-15 години ще имаме най-голям недостиг, смята министърът. Според него е много важно да има политически консенсус да се поддържа учителската заплата над средната за страната.\r\n\tОбразователната система трябва да бъде по-силна, по-динамична, трябва да е по-модерна и в същото време и консервативна, смята Красимир Вълчев. Затова трябва се осъвременят учебните програми и да се инвестира в учители.\r\n\t\"Променяме учебните програми. Съотношението между учебен материал и упражнения, в това число упражнения, свързани с технически средства, с игри, се променя - става 60 на 40\", каза министърът. И съобщи, че през последните години се разширяват дейностите по интереси. \"Планираме в следващия бюджет да предвидим средства за това. Опитваме се да отворим образователните институции за партньорства с максимален брой институции – както културни, така и работодатели. Децата да посетят предприятие, да видят как се случва един процес в реалния сектор, за да ги мотивираме в по-голяма степен да се включат в професионалното образование\", посочи Вълчев.\r\n\tТой увери, че Истанбулската конвенция в сегашния й вариант не налага промяна в учебните програми.", "date": "2018.03.11", "title": "МОН готви стратегия за възпитанието в училище"}
{"url": "http://www.mediapool.bg/neizbezhnata-otbrana-na-vlastta-sreshtu-priznanieto-za-stabilni-i-neraboteshti-institutsii-news276518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез седмицата общественото внимание бе привлечено от чисто човешки проблем – в правото си ли е бил един пловдивски лекар, стреляйки по лице, опитало да извърши кражба? Крайността на мненията се подсили от оскъдицата на факти. Но чисто човешкият проблем има строго правен характер и засяга няколко въпроса:\r\n\tНа пръв прочит властта посегна към най-лесното решение – за да няма виновни институции, виновен се оказа законът. И се почна познатата популистка игра – министър прави комисия, работна група бистри спешни промени, вдига се шум, а после всичко потъва в забвение.\r\n\tВъпреки познатите похвати на политическо ниво, случаят в Пловдив не е убедителен аргумент да се променя институтът на неизбежната отбрана, разписан в Наказателния кодекс. Първо, проблемите са повече институционални и изискват не законови реформи, а реформи при функционирането на институциите. И това се доказва многократно и многозначително – противниците на съдебната реформа се опитаха през 2015 г. да подменят институционалното укрепване на съда и да отрекат нуждата от отчетна прокуратура с предложения за промени в Наказателно-процесуалния кодекс. Така лош се оказа наказателният процес, а не прилагащата го прокуратура в доказване на престъпленията. Сега пък ще се променя Наказателния кодекс вместо да се обърне внимание на правоохранителните органи в лицето на МВР и прокуратурата.\r\n\tВторият голям проблем, който не можем да отричаме, е че за равенство пред закона в България трудно може да се говори, когато в затънтените части на страната уязвимите групи от възрастни хора са оставени без никаква подкрепа. Така жителите на малко българско село са по-малко равни от живеещите в града. Как тогава ще се приложи измененият НК, ако няма институция, която да го приложи?\r\n\tТретият проблем е за смисъла от изтърпяване на наказание от осъдените. Наказателната репресия, лишена от социална работа с извършителите на престъпления, затвърждава непригодността им да бъдат част от което и да е общество – т.е. и тук трябва работа от страна на институциите с хората. Но Борисов и Цачева дума не споменават за това, а Главният прокурор говори само кои не са заловените и как не може да им се приложи наказанието.\n\n\r\n\tПромяната на законите под предлог „Хората така искат”/по думите на вътрешния министър/ може да доведе обществото ни дотам, че в бъдещата конституция да пише, например, „мразим циганите, ще има безплатна храна и ток за всички”, защото хората така искат. Но как тогава ще живеят останалите български граждани, които може и да не искат точно това? На този въпрос управляващите също не дават отговор.\r\n\tЗа тях писането на закони (без оглед на приложимостта им) е всестранният лек за българското общество.\r\n\t\r\n\tНеизбежната отбрана е противодействието на едно лице, което при защита на своите или на чужди права причини вреди на нападателя. Вредите може да са всякакви – от леки като повреждане на имуществото на нападателя - например да му счупи часовника, до по-тежки – да му счупи ръка или най-тежки – да отнеме живота му. Условие да не се превишат пределите на неизбежната отбрана е защитата да съответства на нападението. А в няколко случая, дори и защитата да не съответства на характера на нападението, извършителят пак няма да бъде наказан, ако:\r\n\tКато че ли законът, тоест чл. 12 на Наказателния кодекс, е повече от ясен. А за прилагащите закона също това е повече от ясно, тъй като още през 1973 г.[1] Върховният съд е казал детайлно кога може да има неизбежна отбрана и кога нейните предели са преминати.\r\n\t\r\n\tОпитът да се задоволят обществени потребности чрез изменение на института на неизбежната отбрана е съпроводен с неуспех. През 90-те години (1997 г.), предвид нарасналата престъпност, се правят промени в Наказателния кодекс, с които се установява, че няма превишаване пределите на неизбежната отбрана, ако:\r\n\t1. нападението е от две или повече лица;\r\n\t2. нападателят е въоръжен;\r\n\t3. нападението е извършено чрез проникване с насилие или с взлом в жилище, вилен имот или стопански обект;\r\n\t4. нападението е в моторно, въздухоплавателно, водно превозно средство или подвижен железопътен състав;\r\n\t5. нападението е извършено нощем;\r\n\t6. нападението не може да бъде отблъснато по друг начин.\r\n\tКонституционният съд отменя[2] като противоконституционна редакцията на текста, което го прави неприложим. Остават в действие единствено текстовете по отношение на проникването с насилие или с взлом в жилище и когато нападението не може да бъде отблъснато по друг начин поради равенство в гласовете на съдиите от КС.\r\n\tВ мотивите на КС /казано накратко/ се разглежда правото на живот като основно конституционно право. Като такова, според чл. 28 от Конституцията, посегателството върху човешкия живот се наказва като най-тежко престъпление. Своеобразно средство за защита на личността и правата на гражданите, включително и на правото на живот, е и неизбежната отбрана. Неизбежната отбрана обаче не е право за неограничено засягане на нападателя. Личността и правата на последния продължават да са обект на конституционноправна защита и след като той е предприел непосредствено противоправно нападение. КС приема, че приетата редакцията на НК от 1997 г. ще се прилага едва ли не за всяко нападение, без да се отчитат характера и степента на нападението. Така отблъскващият нападението реално във всеки случай ще надхвърля границите на неизбежната отбрана. Ако, например, е могъл да отблъсне нападението само счупвайки ръката на нападателя, той няма да е длъжен да направи това, а може направо да го убие. Изводът е, че неизбежната отбрана не може изчерпателно да обхване всички възможни случаи и не може и да се разпише изчерпателно в закон, затова конкретиката на всеки отделен случай е важна. Инак се отваря широката врата на произвола – всеки срещу всеки под претекст от неизбежна отбрана.\r\n\tИ докато управляващите с лека ръка посягат на фундаментални институти в правото, Висшият съдебен съвет, председателят на ВКС и главният прокурор отказаха да подкрепят подобна приумица. Това няма да попречи и на управляващите, и на опозиционните законотворци в НС да съчинят поредния юридически неиздържан и неприложим закон, с което да отложат неизбежните потребности от промени в МВР и реална съдебна реформа.\r\n\t[1] Виж Постановление № 12 от 29.11.1973 г. по н.д. № 11/1973 г. на Пленума на Върховния съд.\r\n\t[2] Виж Решение № 19 от 21.11.1997 г. на КС.", "date": "2018.03.11", "title": "Неизбежната отбрана на властта срещу признанието за стабилни и неработещи институции"}
{"url": "http://www.mediapool.bg/blizki-i-kolegi-izpratiha-aktyora-bate-nikolai-news276546.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Цяла една епоха на светлина и човещина си отива”, написа синът за актьора Николай Николаев (бате Николай), който почина на 77 години след инсулт.\r\n\tБате Николай бе обичан от мнозина, а години от живота си посвети да помага на малките пациенти със смехотерапия в Пирогов.\r\n\tПоклонението пред актьора бе днес от 11.00 часа в централното фоайе на Народния театър \"Иван Вазов\".\r\n\tНиколай Николаев почина на 77 години след инсулт.\r\n\tНиколай Стефанов Николаев е роден в град Силистра 18 октомври 1940 г. Известен е и с псевдонима Бате Николай. Син е на Стефан Николаев, внук на поп Никола, свещеник от Русе и родственик на Васил Левски. Брат е на илюзиониста Васил Николаев-Орфи. Баща на българския художник Стефан Николаев.\n\n\r\n\tЗавършва ВИТИЗ \"Кръстьо Сарафов\" , в класа на проф. д-р Кръстьо Мирски, 1965.\r\n\tПрез 1947 г. семейството му се премества да живее в София. Баща му става директор на Музикалния театър.\r\n\tЗвездата му изгрява като \"Бате Николай\" в детското тв предаване \"Сладкарница Захарно петле\".\r\n\tЗаедно с актьора Марин Неделчев влизат в трупата на италианския цирк \"Нандо Орфей” и правят големи турнета, като клоуни-фокусници. Участва в Коледна програма за телевизията – \"Манежа на сънищата\", с участието на Елизабет Тейлър.\r\n\tЗрителите ще го запомнят и с ролите му на сцената на Народния театър \"Иван Вазов”. Преди две години той се включи и в срещата на актьори-ветерани, организирана от директора на театъра Мариус Донкин.", "date": "2018.03.11", "title": "Близки и колеги изпратиха актьора бате Николай"}
{"url": "http://www.mediapool.bg/kubintsite-glasuvat-za-parlament-koito-shte-izbere-naslednik-na-raul-kastro-news276548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКубинците започнаха да гласуват на днешните парламентарни избори, които ще проправят път за първия постреволюционен президент на комунистическия остров, който не е от фамилията Кастро, съобщи ДПА.\r\n\tНад 8 милиона кубинци избират 605 членове на Националното събрание на народната власт. Изборният процес се очертава без изненади, тъй като има толкова кандидати, колкото са местата в парламента. От тях 548 са членове на Кубинската комунистическа партия, а останалите са одобрени от нея.\r\n\tКубинците ще изберат и 1265 делегати в 15 провинциални събрания.\r\n\tПървото заседание на новия парламент ще е на 19 април и тогава ще бъде избран приемник на 86-годишния президент Раул Кастро. Очаква се това да е вицепрезидентът Мигел Диас-Канел, инженер, издигнал се в йерархията на комунистическата партия и служил като министър на образованието.", "date": "2018.03.11", "title": "Кубинците гласуват за парламент, който ще избере наследник на Раул Кастро"}
{"url": "http://www.mediapool.bg/nad-1000-sa-zhertvite-na-ofanzivata-na-siriyskata-armiya-v-iztochna-guta-news276539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроят на цивилните жертви в 20-дневната офанзива на сирийската армия в бунтовническия анклав Източна Гута надхвърли 1 000, съобщи Сирийският център за наблюдение на човешките права, цитиран от БНР.\r\n\tСред жертвите са повече от 200 деца, хиляди са ранени.\r\n\tГоляма част от загиналите са от град Дума, който бе обкръжен от силите на режима, също както и близкият град Хараста.\r\n\tБунтовниците отрекоха съобщенията за успехите на армията, но държавната телевизия излъчи репортаж от завзетите територии.\r\n\tНа 24 февруари Съветът за сигурност на ООН поиска спиране на огъня, но сирийският президент Башар Асад продължи настъплението. Крайната цел е прочистване на околностите на Дамаск от бунтовнически групировки, обвинявани, че обстрелват сирийската столица.", "date": "2018.03.11", "title": "Над 1000 са жертвите на офанзивата на сирийската армия в Източна Гута"}
{"url": "http://www.mediapool.bg/si-dzinpin-mozhe-da-upravlyava-pozhizneno-news276541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът на Китай одобри в неделя с почти пълно единодушие промени в конституцията, с които се премахва ограничението върху броя мандати за председателя (президента) на Китайската народна република. Промяната означава, че президентът Си Дзинпин ще може да остане на поста си неограничено дълго, дори пожизнено, предадоха световните агенции.\r\n\tДосега постовете на президента и заместника му можеха да бъдат заемани два последователни петгодишни мандата.\r\n\tОт участвалите във вота близо три хиляди членове на Общокитайското събрание на народните представители 2958 гласуваха \"за\", двама се обявиха \"против\", трима се въздържаха, а една бюлетина бе невалидна.\r\n\tМиналия месец управляващата Китайска комунистическа партия предложи тази конституционна реформа и нямаше съмнение, че послушният парламент ще я одобри, посочиха Ройтерс и Асошиейтед прес, цитирани от БТА.\r\n\tДепутатите одобриха и конституционна поправка за добавяне в основния закон на името и идеите на Си Дзинпин за \"развитието на социализма с китайска специфика в новата ера\".\r\n\tСпоред поправката, в преамбюла на конституцията, където вече са вписани имената на Мао Дзъдун и Дън Сяопин, ще се появи фразата \"под ръководните идеи на Си Дзинпин за социализма с китайска специфика в новата ера\".\r\n\tРеформата слага край на системата, наложена през 1982 г. от бившия китайски лидер Дън Сяопин с цел да не се повтарят занапред кръвопролитията през пожизнената диктатура на Мао Цзедун и в частност Културната революция от 1966-1976 г.\r\n\tПреминаването към еднолично управление на Си засилва опасенията, че Пекин подкопава опитите да се осуетят крайностите на автократичното управление и да се изработи стабилна и предвидима регулация в икономиката.", "date": "2018.03.11", "title": "Си Дзинпин може да управлява пожизнено"}
{"url": "http://www.mediapool.bg/velikobritaniya-shte-reagira-ako-chuzhda-darzhava-e-otrovila-bivshiya-ruski-razuznavach-news276549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания ще реагира \"подобаващо\", ако се докаже, че чужда държава е замесена в отравянето на бившия руски разузнавач Сергей Скрипал и дъщеря му преди седмица, заяви британският министър на финансите Филип Хамънд, цитиран от Ройтерс.\r\n\t\"Това е полицейско разследване и ще има насочващо доказателство и ние трябва да отидем там, където ни отведе доказателството\", каза Хамънд пред телевизия Би Би Си.\r\n\t\"Трябва да оставим полицейското разследване да продължи своя ход. Но ако е имало участие на чужда държава, тогава очевидно това ще бъде много сериозно и правителството ще отговори подобаващо\", каза министърът.\r\n\tМеждувременно, през уикенда стана ясно, че следователи са открили следи от нервнопаралитичното вещество, с което са били отровени Скрипал и дъщеря му в ресторант, където двамата се хранили миналата неделя следобед, предаде Би Би Си.\r\n\tВеществото било открито в италианския ресторант \"Дзици\" в град Салисбъри, Южна Англия.\r\n\tДоколкото е известно, други клиенти, които са били там по същото време, не са в опасност, се казва в информацията на Би Би Си, която не цитира източник.\r\n\tБившият полковник от руското разузнаване, хвърлен в затвора през 2006 г. в Русия по обвинения, че е шпионирал за Великобритания, беше намерен в безсъзнание заедно с дъщеря си на пейка близо до търговски център в Салисбъри.\r\n\tПовече от 250 служители от британските антитерористични части участват в разследването на случая, каза в събота министърът на вътрешните работи Амбър Ръд след среща на кризисния комитет \"Кобра\".", "date": "2018.03.11", "title": "Великобритания ще реагира, ако чужда държава е отровила бившия руски разузнавач"}
{"url": "http://www.mediapool.bg/tramp-e-gotov-da-otmeni-mitata-za-es-ako-bryuksel-napravi-sashtoto-news276538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп обяви, че е готов да отмени митата за внос на стомана и алуминий за държавите от ЕС, ако те предприемат аналогични мерки спрямо американската страна, съобщи ТАСС, цитирана от БТА.\r\n\t\"Европейският съюз са прекрасни страни, които се отнасят много лошо със Съединените щати в областта на търговията и сега са недоволни от митата. Ако те отменят своите ужасни търговски бариери и такси за американската продукция, тогава и ние ще отменим своите. В случай, че това не стане, ще въведем мита и за автомобилите и други стоки. Честно\", написа Тръмп в Туитър.\r\n\tКоментарът на американския президент дойде на фона на вчерашните разговори между представители на Европейския съюз и Съединените щати в Брюксел, по време на които не беше постигнат компромис. След срещата европейският комисар за търговията Сесилия Малмстрьом написа в Туитър, че дискусията е била откровена, но няма яснота за процедурата за освобождаване от митата и затова следващата седмица разговорите ще продължат.\r\n\tПрез седмицата Тръмп подписа указ, с който налага 25 на сто мито върху стоманата и 10 процента за алуминия, които трябва да влязат в сила до 2 седмици. Това предизвика негативна реакция сред много търговски партньори на САЩ.\r\n\tВ коментар китайският министър на търговията Чжон Шен заяви, че една търговска война с Америка ще има единствено катастрофални последици за световната икономика. \"В една търговска война няма победители. Тя ще донесе единствено катастрофа за Китай, САЩ и останалия свят. Ние обаче можем да се изправим пред всички предизвикателства и да защитим интереса на нашата страна и на народа си.\"", "date": "2018.03.11", "title": "Тръмп е готов да отмени митата за ЕС, ако Брюксел направи същото"}
{"url": "http://www.mediapool.bg/yaponiya-pochete-pametta-na-zaginalite-v-zemetresenieto-i-tsunamito-predi-7-godini-news276551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС минута мълчание в неделя в Япония в 14.46 ч. местно време бе почетена паметта на загиналите в катастрофалното земетресение на 11 март 2011 г.\r\n\tИменно в този час точно преди седем години започна подземният трус с магнитуд 9.0, който предизвика и разрушително цунами, отнело живота на над 18 000 души, предадоха осведомителните агенции.\r\n\tНа възпоменателна церемония в Токио с участието на представители на императорския двор и на дипломатическия корпус премиерът Шиндзо Абе каза, че стихийните бедствия са проблем на цялата международна общност. Той обеща правителството да продължи да работи за това всички пострадали от бедствието да могат да се върнат към обичайния си живот.\r\n\tПородената от земетресението колосална приливна вълна на практика унищожи много населени места в три североизточни префектури, а предизвика и авария в АЕЦ \"Фукушима-1\" и радиоактивно заразяване.\r\n\tЗа седемте години след катастрофата целият североизточен район на страната бе почти изцяло построен наново. Но все още към 73 000 души не могат да се върнат по родните си места от съображения за сигурност.", "date": "2018.03.11", "title": "Япония почете паметта на загиналите в земетресението и цунамито преди 7 години"}
{"url": "http://www.mediapool.bg/3000-ungartsi-v-rumaniya-nastoyaha-za-avtonomiya-news276550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 3000 румънски унгарци се включиха в демонстрация през уикенда в град Търгу Муреш, на която настояха за автономия на Секейския край - район, в който живее голяма част от това значително малцинство, съобщи кореспондент на Франс прес, цитиран от БТА.\r\n\t\"Автономия!\", \"Ние сме секеи, не румънци!\", скандираха участниците в ежегодното шествие по случай \"деня на свободата на секеите\". Проявата се охраняваше от десетки полицаи.\r\n\tВ петиция, връчена на местните власти, те настояха за правото на самоопределение в рамките на румънската държава.\r\n\tСекеите (известни още като секели и секули) представляват значителна част от унгарското малцинство в Румъния, което наброява общо 1.4 милиона души (6 процента от населението на страната). Те живеят най-вече в Трансилвания - район, присъединен към Румъния през 1920 г. по силата на договора от Трианон, който преначертава границите на бившата австро-унгарска империя, разделена в края на Първата световна война.\r\n\t\"Автономията на Секейския край не накърнява териториалната цялост или суверенитета на Румъния, не вреди на интересите на румънските граждани или други националности и не противоречи на конституцията\", заявяват участниците в петицията.\r\n\t\"Не искаме да бъдем смятани за врагове, а за пълноправни граждани на румънската държава\", заяви за АФП организаторът на шествието Балаш Ижак, председател на Секейския национален съвет.\r\n\tУчастниците в демонстрацията смятат за недостатъчни сега признатите права на унгарското малцинство в Румъния, включително двуезичието.\r\n\tТри партии, представляващи интересите на това малцинство, което има 30 депутати в румънския парламент, приеха през януари декларация, определяща автономията като \"средство за запазване на националната идентичност и гарантиране на равни права на членовете на тази общност\".", "date": "2018.03.11", "title": "3000 унгарци в Румъния настояха за автономия"}
{"url": "http://www.mediapool.bg/magazinite-v-polsha-zatvoriha-v-nedelya-zaradi-nova-zabrana-news276552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГолемите супермаркети и повечето малки магазини останаха затворени в неделя за пръв път заради влязъл в сила нов закон, предаде Асошиейтед прес, цитирана от БТА.\r\n\tЗаконът, предложен от профсъюзите с мотива, че хората трябва да почиват и да прекарват повече време със семействата си, бе приет от парламентарното мнозинство на прокатолическата партия \"Право и справедливост\".\r\n\tОриентираните към бизнеса опозиционни партии заявяват, че ограничителната мярка е удар по свободата за търговия и предупреждават, че десетки хиляди може да загубят работата си.\r\n\tКато начало законът забранява търговията на дребно през две от неделите в месеца, като през 2019 г. забраната ще обхваща три недели, а през 2020 г. магазините ще остават затворени през всичките неделни дни.\r\n\tПредвиждат се седем изключения в навечерието на великденските и рождественските празници.", "date": "2018.03.11", "title": "Магазините в Полша затвориха в неделя заради нова забрана"}
{"url": "http://www.mediapool.bg/tokat-nyama-da-poskapne-zaradi-sdelkata-za-chez-news276542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за ЧЕЗ по никакъв начин няма да е причина за повишаване на цената на тока. Това заяви категорично в предаването \"Неделя 150\" на БНР председателят на Комисията за енергийно и водно регулиране (КЕВР) Иван Иванов.\r\n\t\"Сключването на такава сделка, независимо кой е купувачът,  Тя се определя по ясна методика. В случая няма никакъв ценообразуващ елемент, свързан с прехвърляне на акции. В ценообразуващите елементи ние по никакъв начин няма да включим нито обслужването на кредита на привлечения капитал, нито плащането на лихвите по него. Това е работа на съответния собственик. Няма никакви основания и притеснения за повишаване на цените. Крайно време е тази истерия да бъде прекратена\", каза Иванов.\r\n\tПрехвърляне на акции от ЧЕЗ към \"Инерком\"  от Комисията за енергийно и водно регулиране преди финализирането на сделката, подчерта още председателят на КЕВР. По думите му контролът преди сключване на сделката \"трябва да се осъществи по параметри, които не са в правомощията на КЕВР\".\r\n\t\"Ние се произнасяме в два изрично разписани случая. Когато се извършва разпореждане с имущество, с което се осъществява лицензионна дейност на едно енергийно дружество. Няма подобна хипотеза, защото имуществото на лицензираните дружества ЧЕЗ \"Електро\" – България и ЧЕЗ \"Разпределение\" - България остава в цялост. Вторият случай, в който може да се произнесем, е когато се извършват други сделки – те са изрично изброени, 4 на брой, в чл. 92 от наредбата, но само в случаи, когато сделката се осъществява от лицензиант, а лицензиантите са ЧЕЗ \"Електро\" и ЧЕЗ \"Разпределение\". При това, за да се произнесе Комисията, трябва да постъпи, съгласно процедурата, заявление от тези дружества и ние в едномесечен срок се произнасяме. Няма съмнение, че ако след финализиране на сделката в един бъдещ момент подобно заявление постъпи в КЕВР, ние ще се произнесем, за да защитим обществения интерес\", разясни Иванов.\r\n\tСпоред Иван Иванов КЕВР е включена в скандала покрай ЧЕЗ по две причини – или непознаване на закона, или търсене на необходимия грешник. Той е категоричен, че регулаторът си изпълнява стриктно задълженията. \"В последните 3 години около 13 млн. лв. са санкциите, които КЕРВ е наложила на трите разпределителни дружества\", отчете Иванов.\r\n\tОтносно промените във връзка с разширяване на правомощията на КЕВР, готвени от \"Обединени патриоти\", Иванов коментира, че .\n\n\r\n\t\"Към него трябва задължително да има текстове, които да разпишат критериите, по които ние се произнасяме, рамката на нашето произнасяне, за да не бъде то субективно. Трябва да се разпише много ясно какви са задълженията на другите служби. За да може ние да бъдем финално произнасящата се институция преди подписване на сделката, трябва да разполагаме с информация от всички служби, които могат да бъдат полезни за изясняване на ситуацията. Само в този текст – това е . Аз искам да пазя авторитета му във функциите, които са му зададени по закон\", каза още председателят на КЕВР.\r\n\tОсвен шефът на КЕВР тезата, че сделката за ЧЕЗ няма да оскъпи електроенергията, разви в интервю за БГНЕС и . \"Инерком\" на Гинка Върбакова е компанията, която подписа договор с чешката компания за покупката на активите й у нас., която се определя по строг механизъм от КЕВР, заяви Стоева.\r\n\t\"Цената е разходоопределяща. Прогнозният размер на инвестициите, които се правят за подобряване на услугата и инфраструктурата за следващия регулаторен или ценови период и които предвиждаш да направиш, са включени в цената, която КЕВР ще определи. Разбира се, във формулата има и други ценообразуващи елементи, но това е принципът\", обясни Стоева.\r\n\t\"От 20 години насам единственият начин КЕВР да одобри повишаването на цената е по един много прост механизъм: дружествата ЧЕЗ, Енерго про и ЕВН правят постоянни инвестиции в подобряването на инфраструктурата, в мрежите, в качеството на тока, монтиране на нови електромери и т.н. Всички тези инвестиции се преглеждат внимателно от регулатора и той казва: \"Вие тази година сте направили 50 или 100 милиона инвестиции и съответно това може да повлияе върху потенциално вдигане на цената\", обясни пред БГНЕС Веселин Захариев от \"Мейн Кепитал\" – финансов консултант по сделката за закупуването на българските активи на ЧЕЗ.\r\n\t\"Ние ще влезем в разпределителното предприятие при вече одобрени цени, които не сме договаряли, и то за три години напред. Въпреки това сме спокойни, защото знаем, че ЧЕЗ управлява бизнеса си по нормален начин и те напълно професионално подхождат при изготвянето на ценовите заявления, по отношение на цени и инвестиции\", каза още Веселин Захариев.", "date": "2018.03.11", "title": "Токът няма да поскъпне заради сделката за ЧЕЗ"}
{"url": "http://www.mediapool.bg/danail-kirilov-problemat-s-neizbezhnata-otbrana-e-nerazbiraneto-na-obshtestvoto-news276540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на правната комисия в парламента Данаил Кирилов от ГЕРБ и юристи за пореден път в неделя разясниха, че няма проблем с института на неизбежната отбрана нито по отношение на закона, нито по отношение на неговото прилагане. Единственият проблем бил неразбирането на института от страна на обществото.\r\n\tТова стана ясно от изказване на Кирилов и на адвокат Снежана Стефанова пред БНР в неделя. Темата излезе на преден план в публичното пространство през последните седмици, след като лекарят от Пловдив д-р Иван Димитров бе задържан за убийството на Жоро Джевизов, известен с прякора Плъха, след опит на Джевизов за кражба от гаража на Димитров. Първоначално се твърдеше, че Димитров е стрелял по Плъха заради нахлуване в дома на семейството на рентгенолога с цел кражба. Последваха  в защита на лекаря. През седмицата обаче фактическата обстановка по случая претърпя , след като прокуратурата изнесе данни, че Димитров е признал, че е застрелял Плъха пред гаража в двора на кооперацията си. Въпреки това обаче в сряда  на министрите на правосъдието и на вътрешните работи \"много внимателно\" да прецизират текстовете, свързани с \"неизбежната отбрана\" в Наказателния кодекс.\r\n\t\"Народните представители трябва да са много внимателни, когато се променя Института на неизбежната отбрана. Сегашната уредба е достатъчно прецизна.  както от разследващите органи, така и от наказателния съд\", заяви в неделя председателят на правната комисия Данаил Кирилов пред БНР.\r\n\tТой уточни че промени в института са били обсъждани \"поне три пъти\" в последните 4 години.\r\n\t\"Има проблем в нашето общество, който насочи общественото внимание, обществената реакция, за пореден път към института на неизбежната отбрана. Бих казал, че \", посочи депутатът.\r\n\tКирилов се е запознал от медиите с проекта за промени в НК на вицепремиера Красимир Каракачанов, които оцени като допълнения \"в казуистичен план\" – описващи конкретни ситуации, в които се приема че е налице института за неизбежна отбрана.\r\n\t\"…Които случаи, в интерес на истината, моето убеждение е, че в Съдебната практика и в правоприлагането, в повечето случаи, се възприемат като неизбежна отбрана, така че те не представляват, по същина, радикална промяна на този институт. Тук апелирам и към всички колеги и от други парламентарни групи: \"Много лесно е да се експлоатира в политическото пространство един проблем за политически цели като обаче решението е неефективно\". Това, което трябва да правим, не е да внушаваме на хората, че има правна несигурност в прилагането на истината, напротив\", каза депутатът от ГЕРБ.\r\n\tПо думите му смисълът на института на неизбежната отбрана е да има пропорционалност на защитата при атака и да се избегнат случаите на превишаване на случаите на неизбежна отбрана. Кирилов припомни, че \r\n\t\"Неправилното политическо говорене остава точно това убеждение у гражданите, че институциите бездействат или са безсилни, а това не е така. Трябва да се върнем към възстановяване на доверието към институциите. Особено в случаите на неизбежна отбрана ние нямаме проблеми с реакцията на институциите. Имаме проблеми с разбирането на обществото за това какво е съответно и какво е пропорционално. Ще припомня, че преди случая в Пловдив с доктора беше с художника на икони Опиц, но през един период от време, като се появи такъв случай, обществото очевидно очевидно реагира, защото не усеща правната сигурност. В това трябва да бъдеат насочени нашите усилия\", каза шефът на правната комисия.\r\n\tКирилов допълни, че , но дебатът дали да се приеме нов или да се променя настоящият е голям.\r\n\t\"Последният отчет, който всъщност е за 2016 година, по изпълнение на решенията на Европейския съд в България, показва една изключително положителна тенденция - почти двойно намаление на жалбите от България към Европейския съд и почти двойно намаление на осъдителните решения от страна на Европейския съд спрямо България. Нашите институции изпълняват старателно предписанията на съдилищата. Да, има какво да се подобрява. Ако сравните нашите осъдителни решения с държави от Централна и Югоизточна Европа, ще видите, че стоим много добре в сравнителен план с осъжданията спрямо тях. Затова си позволявам да изразя убеждението си, че европейското правосъзнание се увеличило последните години\", каза още Кирилов., специализирала в дела пред Европейския съд по правата на човека, и защитник по над 100 жалби пред този съд също коментира пред БНР, че промяна в института на неизбежната отбрана не е необходима.\r\n\t\"Според мен  Многократно през миналите години се правят опити да бъде допълван по някакъв начин този институт. Искам да припомня, че през 1997 г. бяха направени почти идентични изменения на закона, каквито сега се предлагат от страна на патриотите, и мигновено бяха обявени от Конституционния съд за , тъй като създаваха една предпоставка за произвол и се отваряше широка врата пред това да бъде произволно отнемано най-висшето човешко право - човешкият живот\", каза Стефанова.\r\n\tПо думите й институтът на неизбежната отбрана съществува в почти всички европейски системи и е формулиран изключително общо, но е свързан с три основни изисквания, които ги има и в нашето законодателство - \r\n\t\"Всички конкретизации не могат да обхванат многобройните различни случаи в живота и няма да могат да регулират института по-добре\", убедена е тя.\r\n\tНа подобно мнение е и \r\n\t\"Промяна в Наказателния кодекс за неизбежната отбрана би била , сега текстът е перфектен\", коментира той пред бТВ.\r\n\tНа въпроса как се доказват смекчаващите вината обстоятелства като уплаха и смущение, той обясни, че уплахата и смущението са състояния, които пречат на нападнатия правилно да оцени обстановката и да има адекватно поведение и се установяват от експерт психолог.\r\n\t\"Правосъдие под уличен диктат не трябва да се допуска\", смята адвокатът.  в Наказателния кодекс в интервю за БНР.\r\n\t\"Искаме следното: Да бъде ясно, че когато в България лице, без да е поканено, направи противоправно проникване в които да е частен имот – ливада, нива, таван или каквото и да е - този човек рискува отсреща да има отбрана, защото ти не знаеш, когато той влезе там какво ще прави. Той влиза там с престъпни намерения и потенциално застрашава живота на хора.  Втората тема, която внасяме като предложение, е начинът, по който се изчисляват присъдите. Няма никаква житейска правна логика човек с девет присъди да не чука камъни в изправително заведение, а да е на улицата! Съдът трябва да започне да осъжда най-сетне тези хора така, че те да не бъдат на улицата с ножове в ръка\", заяви той.\n\n\r\n\tВМРО иска и така че всеки неосъждан, нерегистрирани и психически годен български гражданин да има право на такова. \"Всеки престъпник трябва да знае, че влезе ли във вашия имот, при вашето семейство, вие имате пълното право - човешко и морално - да се защитите и няма, ако ви влезе с нож, да му търсите нож. И няма, ако влезе с отвертка, да ровите в куфара с инструменти да му търсите отвертка\", каза Джамбазки.\r\n\t обаче репликира, че държавата трябва да е гарант за сигурността на хората. \"Вие обещавахте сигурност и полицай във всяко село, а сега обещавате пистолет за всеки жител\", обърна се Свиленски към Ангел Джамбазки.", "date": "2018.03.11", "title": "Данаил Кирилов: Проблемът с неизбежната отбрана е неразбирането на обществото"}
{"url": "http://www.mediapool.bg/86-ot-balgarite-nikoga-ne-sa-si-pravili-test-za-hiv-news276543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t86% от българите никога не са си правили тест за носителство на ХИВ вируса, а 76% не биха били приятели с човек, който живее с вируса.\r\n\tТова сочат резултати от проучване на изследователски център \"Тренд\" по поръчка на Сдружение \"Здраве без граници\", посветено на нагласите и информираността на българите по темата за ХИВ вируса. Изследването е представително за пълнолетното население на страната и е проведено сред 1002 пълнолетни български граждани по метода \"лице в лице\" между 10 и 18 януари 2018 г., посочват от \"Тренд\".\r\n\tЕдва 11% от всички запитани декларират, че са си правили тест за ХИВ/СПИН. 55% не биха общували с ХИВ позитивен. Само 6% от всички анкетирани пък са се чувствали изложени на риск от заразяване с ХИВ, сочат резултатите., а 86% от българите декларират, че не са си правили такова изследване към настоящия момент.\r\n\t92% от хората посочват, че не познават човек, който е носител на ХИВ. Няма динамика по отношение на демографските характеристики. Високи нива се отчитат и при най-младите, и при най-възрастните. Тук трябва да се има предвид също и обществената чувствителност по отношение на темата свързана с ХИВ и \"безпокойството\" да се говори открито по такъв тип тема, отчитат от социологическата агенция\r\n\tСамо 6% от всички анкетирани пък са се чувствали изложени на риск от заразяване с ХИВ.\r\n\tВ проучването са тествани и редица ситуации, които показват обществената нетолерантност по отношение на темата, свързана с вируса на ХИВ.\r\n\t94% от българите например казват, че не биха се омъжили/оженили за човек, носител на ХИВ. . Това обществено разбиране и дистанциране на хората, носители на този вирус, в голяма степен е предпоставка за криенето на такъв тип информация, твърдят социолозите и уточняват, че и в този случай не се отчита динамика по отношение на демографските характеристики на респондентите.\r\n\t87% от хората пък посочват, че не биха живели с такъв човек. По отношение на работа се отчита разчупване, като 27% от хората посочват, че биха работили с човек, който е носител на ХИВ. Младите хора в по-голям дял са склонни за сметка на по-възрастните. 57% обаче не биха работили с човек, носител на вируса. Тук отново се запазва съотношението по отношение на възрастта на хората.\r\n\tПроучването регистрира и силна неинформираност по отношение на вируса и на болестта.\r\n\tЕдин от ключовите въпроси е свързан със стереотипите по отношение на заразяване с ХИВ, както и реалните възможности, коментират от \"Тренд\". 91% от хората са съгласни, че с ХИВ може да се заразиш чрез сексуален контакт. 8% са на мнение, че човек може да се зарази чрез докосване или ръкостискане. , което е висок дял на незапознатост, смятат социолозите. Висок е делът на хората (25%), които смятат, че човек може да се зарази с ХИВ от неизмити прибори в кафене или ресторант. Няма динамика по отношение на демографските характеристики. Отново се отчитат високи нива (27%), които не знаят/ не могат да преценят.\r\n\t92% са съгласни, че чрез преливане на кръв човек може да се зарази с ХИВ. 24% отговарят положително, че човек може да се зарази при разговор с ХИВ-позитивен чрез кихане или кашляне. 21% са на мнение, че човек може да се зарази чрез ползване на обща тоалетна. при човек, които е носител на вируса. Данните показват, че по-младите в по-голяма дял отговарят положително за сметка на по-възрастните. 57% обаче не са запознати с наличието на съвременно лечение.\r\n\t\"Данните сочат, че сред българите се отчита ниска запознатост с характеристиките на ХИВ, което налага засилване на информационните кампании за болестта\", заключават социолозите.", "date": "2018.03.11", "title": "86% от българите никога не са си правили тест за ХИВ"}
{"url": "http://www.mediapool.bg/11-godishno-momche-e-predizvikalo-katastrofa-na-krastovishte-v-sofiya-news276553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t11-годишно момче е пострадало в катастрофа на кръстовището при булевардите \"Петко Каравелов\" и \"Аресналски\", съобщи пред агенция Фокус говорителят на Центъра за спешна медицинска помощ – София Катя Сунгарска.\r\n\tПо думите ѝ катастрофата е станала между два леки автомобила, единият от които е бил управляван от 11-годишното момче.\r\n\tМомчето не е с тежки наранявания, но е закарано в \"Пирогов\".\r\n\tСигналът за инцидента е подаден в 14.57 часа в неделя, като на 10-ата минута екип на Спешна помощ е бил на местопроизшествието.", "date": "2018.03.11", "title": "11-годишно момче е предизвикало катастрофа на кръстовище в София"}
{"url": "http://www.mediapool.bg/london-obsazhda-sas-sasht-i-evropeiskite-si-sayuznitsi-boikot-na-futbolniya-mondial-v-rusiya-news276555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите във Великобритания са обсъдили със САЩ и съюзниците си в Европа възможността да се бойкотира Световното първенство по футбол през 2018 в Русия на фона на отравянето на бившия служител на руското ГРУ Сергей Скрипал и дъщеря му, съобщи лондонският в. \"Таймс\", като се позова на източници в спецслужбите.\r\n\tОтбелязва се, че в случай на поява на \"руска следа\", ще се търси координиран отговор, който да включва дипломатически, икономически и военни мерки.\r\n\tОт участие в турнира могат да се откажат и други държави, участващи във финалната фаза на шампионата – Полша, Австралия и Япония.\r\n\t\"Обсъжда се широк спектър варианти\", добави високопоставен източник в британското правителство.\r\n\tПо информация на \"Таймс\" Лондон може също да поиска преразглеждане на дневния ред на срещата на високо равнище на НАТО през юли с цел засилване на редица мерки по \"сдържане на руската агресия\".", "date": "2018.03.11", "title": "Лондон обсъжда със САЩ и европейските си съюзници бойкот на футболния Мондиал в Русия"}
{"url": "http://www.mediapool.bg/putin-nikoga-nyama-da-varnem-krim-na-ukraina-news276544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин заяви, че при никакви обстоятелства няма да върне анексирания полуостров Крим на Украйна.\r\n\tДържавният глава прави изявлението в документален филм за него, разпространен в навечерието на президентските избори в Русия на 18 март, съобщи БГНЕС.\r\n\tМеждувременно, в неделя руското министерство на отбраната разпространи кадри от изпитание на нова свръхзвукова ракета, определена неотдавна от Путин като .\r\n\t\"Какво, да не сте полудял?\", възкликва Путин, след като журналистът го пита дали при определени обстоятелства няма да е готов да се откаже от Крим.\r\n\t\"Няма такива обстоятелства и никога няма да има\", казва Путин в новия двучасов документален филм \"Путин\".\r\n\tТой е публикуван в профила на прокремълския телевизионен водещ Дмитрий Кисельов.\r\n\tАнексирането на полуострова през 2014 г. доведе до санкции на ЕС и САЩ срещу Москва, които са част от най-сериозната криза в отношенията със Запада след края на Студената война.\r\n\t\"Путин\" е дело на журналиста Андрей Кондрашов, който е говорител на предизборната кампания на президента. Той включва интервюта с редица съюзници на руския лидер между които – бившият германски канцлер Герхард Шрьодер и приятелят от детинство челист Сергей Ролдугин.\n\n\r\n\tПотайният главен изпълнителен директор на гиганта \"Роснефт\" Игор Сечин казва, че е работил под ръководството на Путин в различно качество почти 30 години и че президентът е \"много внимателен човек\".\r\n\t\"Честно казано, не зная да е правил и една грешка през всичките тези години\", казва Сечин в един от редките си публични коментари.\r\n\tВъв филма Путин говори за всичко – от семейството и детството до любовта и щастието и казва, че може да прощава. \"Но не всичко\", добавя бързо президентът и уточнява, че не може да прости предателство.\r\n\t\r\n\tМеждувременно, бяха разпространени държавни социологически проучвания, според които електоралният рейтинг на руския президент Владимир Путин, който на 18 март ще се бори за нов мандат като независим кандидат, възлиза на 69%.\r\n\tПрогнозният му изборен резултат е между 69 и 73 на сто при избирателна активност над 60 на сто. Това сочат резултатите от анкета на Общоруския център за проучване на общественото мнение (ВЦИОМ), съобщи ТАСС, цитирана от БТА.\r\n\tВ класацията по електорален рейтинг следват Павел Грудинин от компартията със 7 на сто, либералдемократът Владимир Жириновски с 5 на сто и кандидатката на \"Гражданска инициатива\" Ксения Собчак с 2 процента.\r\n\tПо един процент одобрение имат лидерът на \"Яблоко\" Григорий Явлински и лидерът на \"Руския общонароден съюз\" Сергей Бабурин, а под един процент получават останалите кандидати.\r\n\tСпоред ВЦИОМ прогнозните резултати са 69-73% за Путин, 10-14% за Грудинин, 8-12% за Жириновски, 2-3% за Собчак и под 1% за останалите.\r\n\tПроучването обхваща 4000 души, анкетирани по телефона в дните от 5 до 7 и 9 март, съобщи ТАСС.\r\n\t\r\n\tРусия е изпитала успешно нова свръхзвукова ракета, определена на 1 март от руския президент Владимир Путин като \"непобедимо оръжие\", предаде Франс прес, цитирайки руското министерство на отбраната.\r\n\tРакетата \"Кинжал\" е била на борда на руски изтребител МИГ-31, излетял от летище в южния руски военен район. Изпитанието е протекло, както е било планирано. Хиперзвуковата ракета е достигнала целта си, се посочва в съобщението. В него се уточнява, че в този руски военен район ракетата е била разгърната още от 1 декември.\r\n\tРакетите с висока степен на точност \"Кинжал\" са предназначени да унищожават цели на земята и в морето, припомня руското ведомство и допълва, че в света не съществува еквивалент на \"Кинжал\". За да транспортира новата ракета, изтребителят МИГ-31 е трябвало да бъде модернизиран, уточнява във Фейсбук руският вицепремиер Дмитрий Рогозин.\r\n\tВ реч пред парламента на 1 март Путин увери, че скоростта на ракетите \"Кинжал\" е 10 пъти по-висока от тази на звука и че те могат да \"излъжат\" съществуващите противоракетни системи. Тогава той призова западните страни да си дадат сметка на руската военна мощ, като същевременно увери, че не заплашва никого.\r\n\tСъщевременно в неделя американският министър на отбраната Джим Матис, който е на посещение в Оман, каза, че новите руски оръжия оставят Вашингтон безразличен, предаде Франс прес.\r\n\t\"Когато погледнах откъсите от онова, което Путин представи, не виждам никаква промяна в руския военен капацитет и не виждам системите, за които той говори да променят съотношението на военната сила\", каза Матис. \"Те не налагат никаква промяна в нашата политика на разубеждаване\", допълни той и определи речта на Путин като \"разочароваща, но не и изненадваща\".", "date": "2018.03.11", "title": "Путин: Никога няма да върнем Крим на Украйна"}
{"url": "http://www.mediapool.bg/marin-lyo-pen-be-preizbrana-za-lider-na-natsionalniya-front-na-frantsiya-news276556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМарин Льо Пен бе преизбрана в неделя с почти пълно единодушие за лидер на френския Национален фронт от 1500-те делегати на партийния конгрес в Лил, предаде АФП.\r\n\t49-годишната Льо Пен бе единственият кандидат за ръководния пост на крайнодясната партия и получи 100 процента \"за\" от валидните бюлетини.\r\n\tПри преброяването бе установено, че 2.87 на сто от бюлетините са празни или невалидни.\r\n\tНа последните президентски избори във Франция Марин Льо Пен успя да достигне балотажа, където бе победена от Еманюел Макрон.\r\n\tТя започва трети мандат като лидер на Националния фронт, чието ръководство пое през 2011 г. от баща си Жан-Мари Льо Пен, основател на партията.\r\n\tНа конгреса в Лил в неделя бе решено със 79.7 гласа \"за\" срещу 22.2 на сто \"против\" да бъде отнет статутът на Льо Пен-баща като почетен президент на партията.\r\n\tСъщо в неделя Марин Льо Пен предложи Национален фронт да се преименува на Национален сбор, предаде Франс прес. Така партията щяла да завърши своето обновление, което е условието за постигане на успех, аргументира се лидерката.\r\n\t\"Името Национален фронт има епична и славна история, но и психологически рамки, нужно е ново политическо послание\", заяви тя.\r\n\tНовото име предстои да бъде одобрено от членовете на партията чрез гласуване по пощата. Резултатите от вота ще бъдат известни след не по-рано от шест седмици.", "date": "2018.03.11", "title": "Марин Льо Пен бе преизбрана за лидер на Националния фронт на Франция"}
{"url": "http://www.mediapool.bg/turski-chasten-samolet-se-razbi-v-yugozapaden-iran-news276557.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурски частен самолет, изпълняващ полет от град Шарджа в Обединените арабски емирства за Истанбул, се разби в югозападен Иран, съобщи иранската държавна телевизия, предадоха световните агенции.\r\n\tСпоред говорител на Организацията за гражданска авиация на Иран Реза Джафаризадех в самолета е имало 11 души, предадоха световните агенции.\r\n\tСамолетът е паднал близо до град Шахр-е Корд, на около 400 километра южно от Техеран, допълва телевизията.\r\n\tПовече подробности засега не се съобщават.\r\n\tАсошиейтед прес припомня, че през февруари ирански самолет, изпълняващ полет по вътрешни линии, се разби в Южен Иран и загинаха всички 65 души в него.", "date": "2018.03.11", "title": "Турски частен самолет се разби в югозападен Иран"}
{"url": "http://www.mediapool.bg/temenuzhka-petkova-shte-poseti-ploshtadkata-na-aets-belene-news276554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕнергийният министър Теменужка Петкова и изпълнителният директор на \"Национална електрическа компания\" ЕАД Петър Илиев ще посетят площадката, изградена за реализация на проекта АЕЦ \"Белене\".\r\n\tПосещението е предвидено за 12 март.\r\n\tЩе бъде инспектирано изграждането на необходимите за съхранение на част от оборудването навеси.", "date": "2018.03.11", "title": "Теменужка Петкова ще посети площадката на АЕЦ \"Белене\""}
{"url": "http://www.mediapool.bg/bedstveno-polozhenie-v-bregovo-nyama-opasnost-ot-zamarsyavane-na-piteinata-voda-news276545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед община Хайредин бедствено положение бе обявено и във видинската община Брегово заради риск от наводнения, съобщи бТВ.\r\n\tМярката в Брегово се налага заради пълноводието на река Тимок.\r\n\tКъм момента няма опасност от замърсяване на питейната вода на Брегово, увери в неделя следобед областният управител на Видинска област Албена Георгиева след извънредно заседание на кризисния щаб. По-рано през деня се появиха притеснения, че питейната вода може да е замърсена с тежки метали заради залетите от Тимок водоизточници.\r\n\t\"Беше ни докладвано от представители на \"ВиК Видин\", че опасност от замърсяване на питейната вода за момента няма. Има помпена станция, която е в близост до залетите площи, но към нея е прекъснато електроподаването. Вода към населението се подава от помпена станция \"Брегово 1\". Тя работи, така че на този етап няма никакво притеснение за населението\", каза Георгиева.\r\n\tСлужители на Районната служба \"Пожарна безопасност и защита на населението“ във Видин са извършили оглед на дигите на река Тимок край Брегово. Набелязани са критичните участъци, като е разширен процепът в една от тях за по-бързо оттичане на водата обратно в Тимок. След като премине проблемната ситуация, от \"Напоителни системи\" ще предприемат мерки за заздравяване на дигите.\r\n\tБедственото положение за три населени места в община Хайредин остава, но нивото на река Скът край Мизия започна да спада, съобщи Нова телевизия.\r\n\tОвладяно е положението и с преливника на язовир \"Рогозен-1\".\r\n\tСпоред експертите водата от разлива, който наводни къщи и дворове, ще се оттича поне няколко дни.\r\n\tМестните хора обаче не бързат да се успокояват, тъй като не знаят колко силни ще бъдат очакваните тези дни валежи. Хората се страхуват, защото не могат да забравят наводнението в Мизия преди четири години.", "date": "2018.03.11", "title": "Бедствено положение в Брегово, няма опасност от замърсяване на питейната вода"}
