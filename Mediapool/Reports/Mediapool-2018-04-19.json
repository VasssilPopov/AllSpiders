{"url": "http://www.mediapool.bg/tsvetanov-obvini-radev-che-iska-da-vadi-bulgaria-ot-es-i-nato-news278128.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-председателят на ГЕРБ Цветан Цветанов обвини президента Румен Радев, че иска да вади България от ЕС и НАТО. След продължилото повече от четири часа заседание на Консултативния съвет за национална сигурност Цветанов съобщи, че президентът е предложил чернова позиция, която е била отхвърлена от управляващите и преработена.\r\n\t \r\n\t каза Цветанов. \r\n\t \r\n\tТой не уточни какво точно е било първоначалното предложение на Радев и каза, че би искал то да бъде представено от президентската институция. \n\n\r\n\t \r\n\t, допълни Цветанов. \r\n\t \r\n\tПремиерът Бойко Борисов традиционно не даде изявления след заседанието и остави Цветанов да е единствен говорител на управляващата партия.\r\n\t \r\n\tСамо няколко минути по-рано държавният глава Румен Радев съобщи, че има консенсус за ускоряване на модернизацията на армията, но не коментира скандали  по време на заседанието на КСНС. \r\n\t \r\n\tСлед него лидерът на БСП Корнелия Нинова заяви, че според нея не е имало \"внушения за излизане от ЕС и НАТО, това явно е лично мнение на г-н Цветан Цветанов\". \r\n\t \r\n\t, добави Нинова. \r\n\t \r\n\tТака политическото напрежение между президента Румен Радев и правителството от последните дни се пренесе и на заседанието на КСНС, което не успя да стигне до някакви съществени нови идеи за бъдещето на армията, което бе основната му тема.\r\n\t \r\n\tПрезидентът Румен Радев съобщи, че КСНС отново е стигнал до консенсус за ускоряване на модернизацията, след като преди година излезе със същата позиция, но държавата не предприе каквито и да е мерки за изпълнението й.  Радев отчете, че през последната година армията е намаляла с още 1000 души, а и без това вече остарялата техника е записала още една година на сметката си без да е била придобита нова. Заради това армията вече изпълнява само частично някои свои задачи и то при увеличаващи се заплахи за националната сигурност. \r\n\t \r\n\tКСНС е стигнал и до съгласие, че трябва да се осъвремени Законът за вероизповеданията, за да се гарантира защита на традиционните български вероизповедания и да не се позволи радикализация на религиозна основа. \r\n\t \r\n\t\r\n\t \r\n\tЦветанов обясни след заседанието, че още в самото му начало е поискал да се изяснят критиките на президента Радев към правителството от последните дни.\r\n\t \r\n\t, обясни Цветанов, след като в началото на седмицата Радев кабинета в непрозрачност и индиректно се разграничи от правителствената подкрепа за ударите на Запада в Сирия. \r\n\t \r\n\tПо думите на Цветанов след това президентът е предложил на КСНС проектопозиция, според която \"утре е трябвало да кажем, че започваме стъпки към излизане от НАТО\".\r\n\t \r\n\t, обясни Цветанов. \r\n\t \r\n\t\r\n\t \r\n\t, разказа Цветанов без да става ясно съдържанието на черновата. \r\n\t \r\n\tВ крайна сметка позицията е била редактирана, като Цветанов отчете изрично \"изключително подготвената евроатлантическа позиция\" на ДПС. \r\n\t \r\n\tЛидерът на БСП Корнелия Нинова обаче не мисли като Цветанов. Според нея това било само негово мнение. \r\n\t \r\n\tТя уточни, че не е останала с впечатление, че тези изречения внушават излизане от ЕС и НАТО. \r\n\t \r\n\t каза Нинова.\r\n\t \r\n\t добави тя.\r\n\t \r\n\t\r\n\t \r\n\tНа този фона стана ясно, че президентът, управляващите и опозицията са се разминали и по линия на плановете за отделяне на повече средства за отбрана. \r\n\t \r\n\t, заяви лидерът на БСП Корнелия Нинова.\r\n\t \r\n\tМалко преди това обаче Радев изчете обща позиция на КСНС, според която се е стигнало до съгласие, че ще трябва да коригира средносрочната бюджетна прогноза до 2021 само няколко дни, след като я одобри, за да се осигурят повече средства за отбрана.\r\n\t \r\n\t, каза на свой ред Цветанов. \r\n\t \r\n\t\r\n\t \r\n\tНа този фон по време Консултативният съвет за национална сигурност (КСНС) отново реши да се ускори модернизацията на армията заради тежкото й положение. \r\n\t \r\n\tРадев обяви, че държавното ръководство се е обединило около необходимостта от неотложни мерки и се е разбрало  да бъдат одобрени от парламента до юни, а до септември да има конкретен план за преодоляването на кадровия колапс в армията. \r\n\t \r\n\t каза Румен Радев.\r\n\t \r\n\tТой отчете, че през последната година армията е намаляла с още 1000 души, а и без това вече остарялата техника е записала още една година на сметката си без да е била придобита нова. \r\n\t \r\n\tЗаради това армията вече изпълнява само частично някои свои задачи и то при увеличаващи се заплахи за националната сигурност. \r\n\t \r\n\tОсвен това правителството ще трябва да коригира средносрочната бюджетна прогноза до 2021 само няколко дни, след като я одобри, за да се осигурят повече средства за отбрана и да се изпълни \"Националния план за повишаване на разходите за отбрана на 2 процента от БВП до 2024 г.\".\r\n\t \r\n\t\r\n\t \r\n\t, посочи държавният глава.\r\n\t \r\n\t\r\n\t \r\n\tЧленовете на КСНС са се обединили и около позицията, че съществените промени в геополитическата среда, отличаващи се с особена динамика в последно време, изправят националната сигурност на страната пред нови предизвикателства. \r\n\t \r\n\t, посочи Радев. \r\n\t \r\n\t\r\n\t \r\n\tЛидерът на \"Воля\" Веселин Марешки коментира от своя страна след заседанието, че \r\n\t \r\n\tСпоред данните, които имаме, не очакваме, че България може да бъде пряко застрашена от случващото се в Сирия.\r\n\t \r\n\tСпоред него има консенсус и за модернизацията на армията.\r\n\t \r\n\t, коментира Марешки.", "date": "2018.04.19", "title": "Цветанов обвини Радев, че иска да вади България от ЕС и НАТО"}
{"url": "http://www.mediapool.bg/donald-tramp-se-nadyava-che-dvete-korei-shte-zazhiveyat-v-mir-news278152.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп изрази надежда, че обявените безпрецедентни преговори със Северна Корея ще позволят на целия Корейски полуостров \"да живее в сигурност, благоденствие и мир\", предаде Франс прес.\r\n\t \r\n\t\"Надяваме се тази среща да бъде много успешна и с нетърпение очакваме\" да участваме в нея, заяви Тръмп, който се съгласи да се срещне с лидера на КНДР Ким Чен-ун в близките седмици.\r\n\t \r\n\t\"Както вече съм казвал, пред Северна Корея се простира обещаващ път, ако тя премахне ядрените си оръжия напълно, проверимо и необратимо. Това ще е голям ден за тях и за света\", добави американският президент на съвместна пресконференция с японския премиер Шиндзо Абе в курорта си Мар-а-Лаго във Флорида.\r\n\t \r\n\t\"Ако обаче преценя, че тази среща няма да е плодотворна, няма да отидем на нея. А ако отида там и се окаже, че срещата не е плодотворна, с най-голямо уважение ще я напусна\", предупреди Тръмп.\r\n\t \r\n\t\"Ню Йорк таймс\" отбелязва, че Тръмп не е поискал никакви отстъпки и не е поставил предварителни условия на Пхенян, което подчертава колко силно е решен да влезе в историята, като се срещне с лидера на страна, която само допреди няколко месеца заплашваше с война.\n\n\r\n\t \r\n\tРешението да изпрати в Северна Корея директора на ЦРУ Майк Помпейо е показателно за доверието, което Тръмп му гласува и за това, че дипломатите са оставени на заден план в подготовката на тази епохална среща, пише вестникът.\r\n\t \r\n\tВестта за срещата на четири очи между Ким Чен-ун и Майк Помпейо показва, че нещата се променят, но това не доказва, че подходът на Тръмп работи, е редакционният коментар на в. \"Гардиън\". Северна Корея отдавна иска да бъде третирана като равна на САЩ, а сега Ким получава това отношение, без да е направил и крачка към ядрено обезоръжаване - основното американско искане, допълва британското издание.\r\n\t \r\n\tСпоред водещия външнополитически анализатор на в. \"Файненшъл таймс\" Гидиън Рахман има вероятност да се стигне до сделка, която включва замразяване на севернокорейската програма за балистични ракети, а това може да успокои американските тревоги. В комбинация с евентуален мирен договор на Корейския полуостров, това ще се хареса и на Китай, и на двете Кореи. Има, разбира се, големи проблеми за решаване. Ще е изключително трудно да се намери механизъм за проверка на изпълнението на каквото и да било споразумение за замразяване на ядрената или балистичната програма на Пхенян. Остава въпросът и с бъдещето на американските военни бази на полуострова. Но поне вече е възможно да видим контурите на евентуална корейска сделка, пише Рахман.\r\n\t \r\n\tВ случай на успех Тръмп ще може да изрази задоволство от триумфа на своята политика на \"максимален натиск\", а Пхенян ще се похвали, че е третиран като равен с Вашингтон, че е получил уважение и гаранции за сигурност, пише френският в. \"Монд\".", "date": "2018.04.19", "title": "Доналд Тръмп се надява, че двете Кореи ще заживеят в мир"}
{"url": "http://www.mediapool.bg/su-reshi-drug-universitet-da-izpitva-kandidatite-za-meditsina-news278149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАкадемичният съвет на Софийския университет \"Св. Климент Охридски\" (СУ) все пак реши да обяви места за прием на първокурсници по \"Медицина\". Решението е взето на заседание в сряда, а бройката, която ще бъде предложена на образователното министерство, е 80 души. Те обаче ще се приемат с изпити по химия и биология, положени не в Алма матер, а в Медицинския университет - София.\r\n\tРаботите ще се оценяват от другото висше училище, а Софийският университет ще прави класирането. Решението за възлагане на изпитите на Медицинския университет ще обърка и графика за кандидатстудентската кампания.\r\n\t\r\n\tПървоначално Софийският университет обяви нулев прием по \"Медицина\" за новата учебна година. Аргументи за това така и не бяха посочени. Стана ясно само, че то е взето по искане на декана на Медицинския факултет проф. Любомир Спасов. Така в план-приема, обявен за обществено обсъждане от образователното министерство, беше заложена нулева бройка за бъдещи медици в Софийския университет.\r\n\tСега от ръководството на учебното заведение ще поискат промяна в плана преди окончателното му приемане от Министерския съвет. Такава ще се наложи и заради обявеното намерение още една година да се допусне задочно обучение по \"Право\", което не беше предвидено в първоначалния вариант на план-приема.\r\n\t\r\n\tНай-старото висше училище в страната само се отказва да изпитва и оценява кандидат-студентите за специалност \"Медицина\". Изпитите по биология и химия, които са задължителни за влизане в тази специалност, ще се правят от Медицинския университет в София по техен формат. Кандидат-студентите ще трябва да подадат документи за препитванията в този университет, работите им ще бъдат оценени от преподавателите в него, а документите за класиране ще се подават в Софийския университет.\n\n\r\n\tОсвен различния формат в двата университета има и различни цени за изпитите. В Медицинския факултет явяването на двете препитвания струва 100 лева, а в Софийския университет таксите са по 30 лева или общо 60 лева.\r\n\tОценките от Медицинския университет ще важат само за прием в специалността \"Медицина\" в Алма матер, но не и за останалите специалности, в които се приема с резултат от препитванията по биология химия. Сред тях са специалността \"Фармация\", както и другите специалности от Факултета по химия и фармация, както и от този по биология. Ако искат да кандидатстват и за тях, кандидат-висшистите ще трябва да се явят на изпитите в Алма матер.\r\n\t\r\n\tКандидатите за \"Медицина\" в Софийския университет ще трябва да участват и в отделно класиране. Причината е, че изпитите в Алма матер са през юни и до края на този месец се подават документи за първо класиране, което се обявява на 10 юли. Препитванията в Медицинския обаче са на 1 юли по биология и на 8 юли по химия. Така е невъзможно кандидат-студентите за \"Медицина\" в СУ да хванат сроковете за класиране за всички останали специалности. За тях ще се мисли някакво изключение, но няма да се променят датите за цялата кампания, обясниха от Алма матер.\r\n\t\r\n\tЯсен мотив защо се налага цялото това неудобство за кандидат-студентите и промяна на правилата малко преди редовната кампания за прием така и няма. От Софийския университет обясниха, че това бил начинът все пак да има прием по \"Медицина\" за следващата учебна година.\r\n\tВъпросът кой да прави изпитите за тази специалност стои от доста време. Деканът на Медицинския факултет проф. Любомир Спасов поиска препитванията за \"Медицина\" да се подготвят от неговия факултет. Това обаче не беше одобрено от ръководството на университета. В последствие Спасов поиска нулева година за първокурсници и Академичният съвет се съгласи. Сега, за да има все пак прием, се гласува компромис друг университет да организира конкурсите.\r\n\tПо информация на  някои от членовете на Академичния съвет са се противопоставили на решението. То е определено от проф. Тони Спасов от Факултета по химия и фармация като \"срам за Софийския университет\".\r\n\t\"Казахме не един, не два аргумента, че такова едно решение е черно петно за СУ. От една страна, от гледна точка на имидж, на престиж на нашия университет това е изключително лошо, това е антиимиджово. При наличие на най-утвърдените в България факултети, които пишат учебниците по химия и биология, ние стигаме до вариант друг университет да подготвя нашите изпити. Определено е срам за нас\", казва проф. Спасов, цитиран от offnews.bg.\r\n\tСпоред него това решение ще доведе до по-малко кандидати за специалностите \"Химия\", \"Биология\" и \"Фармация\", а това ще има и финансовото отражение за университета. Ще се затрудни и цялото класиране на кандидат-студентите. \"За мен е ясно, че тази политика, която провежда Медицинският факултет, е нещо като обособяване на университет в университета,... който става абсолютно независим от всички останали факултети – такава е очевидно и това е целта\", допълва Спасов.\r\n\tПроф. Тодор Попов от Стопанския факултет също се обявява срещу решението и го определя като \"позорно\".", "date": "2018.04.19", "title": "СУ реши друг университет да изпитва кандидатите за \"Медицина\""}
{"url": "http://www.mediapool.bg/v-italiya-arestuvaha-mafioti-blizki-do-izdirvaniya-bos-na-koza-nostra-mesina-denaro-news278151.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианската полиция арестува двайсет и двама заподозрени членове на Коза ностра при операция срещу приближени на най-издирвания бос на сицилианската мафия Матео Месина Денаро, предаде ДПА.\r\n\tЗаподозрените са обвинени в членство в мафията, изнудване, незаконно притежание на оръжие, измами и други престъпления, съобщиха в общо изявление карабинерите и полицията от Управлението за борба с мафията.\r\n\tПредполагаемите мафиоти са от мафиотски фамилии около Трапани - провинция в Западна Сицилия, която е историческо владение на Месина Денаро. Те са задържани в градовете Кастелветрано, Кампобело ди Мадзара и Партана, съобщи телевизия РАИ нюз 24.\r\n\t55-годишният Месина Денаро се укрива от 1993 г. и е смятан за най-могъщия член на сицилианската мафия, макар да не е ясно дали контролира цялата престъпна организация.\r\n\tСледователите не разполагат с достоверни сведения за външността на Денаро. Единствената му снимка е от началото на 90-те години на миналия век, посочва Франс прес.\n\n\r\n\tДенаро е получил задочно няколко доживотни присъди за убийство и властите го издирват от години. Арестували са много от роднините и помощниците му и са конфискували техните имоти, свързани с мафията.\r\n\tПолицията съобщи, че последната операция е разкрила комуникационната мрежа на беглеца, изградена от традиционните \"пицини\" - малки хартиени бележки, използвани за предаване на съобщения, за да се избегнат подслушването на телефонни разговори и други форми на наблюдение.\r\n\tСледствените органи предполагат, че Денаро е оглавил Коза ностра след ареста през 2007 г. на предишния бос Салваторе Ло Пиколо.", "date": "2018.04.19", "title": "В Италия арестуваха мафиоти, близки до издирвания бос на Коза ностра Месина Денаро"}
{"url": "http://www.mediapool.bg/izrael-praznuva-70-godishen-yubilei-news278148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраел се готви да отпразнува 70 години от създаването си като демонстрира военната мощ и невероятните си икономически постижения, изправен пред възобновените заплахи в региона и пред несигурност у дома, пише в четвъртък агенция Франс прес.\r\n\tСлед като във вторник се събраха, за да почетат паметта на своите сънародници, убити при изпълнение на служебния си дълг или при атентати, от сряда вечерта до четвъртък вечерта израелците се отдават на тържества за отбелязване на създаването на Еврейската държава, обявено на 14 май 1948 г., но празнувано сега по еврейския календар.\r\n\tДокато се готви за тържествата след възпоменанията, Израел развява плашилото на заплахата от нападение на Иран, неговият заклет враг.\r\n\tСтрахът от такъв враждебен акт, подобен на изненадващата офанзива на арабска коалиция при отбелязването на еврейският празник Йом Кипур през 1973 г., беше събуден от нападение на 9 април срещу сирийска военновъздушна база, за която режимът на Башар Асад и неговите руски и ирански съюзници обвиниха Израел.\r\n\t\"Нападението на ционисткия режим няма да остане без отговор\", обяви Али Акбар Велаяти, съветник на върховния ирански водач аятолах Али Хаменей, след като при нападението загинаха седем иранци.\n\n\r\n\tОт началото на войната в Сирия през 2011 г. десетки въздушни удари, извършени от разстояние, се приписват на Израел, който обикновено се въздържа от потвърждение или отричане.\r\n\tТе са насочени срещу сирийски позиции и въоръжените конвои на ливанското движение Хизбула, което подобно на Иран и Русия оказва военна помощ на режима на Асад в конфликта.\r\n\tПрез февруари обаче Израел за пръв път призна, че е извършил въздушен удар срещу ирански мишени след нарушаване на неговото въздушно пространство от ирански дрон. Това беше първият открит сблъсък между Израел и Иран в Сирия.\r\n\tИзраел предупреждава, че няма да позволи на иранския враг да се укрепи военно в съседната му Сирия.\r\n\tПредстои да се види дали има непосредствена заплаха по време на израелските празници. Израелските вестници отпечатаха в сряда конкретнти данни за присъствието в Сирия на Революционните гвардейци - елитна иранска военна част.\r\n\tПубликацията със сателитни снимки на въздушни бази и граждански самолети, за които се подозира, че разтоварват оръжие, карти и дори имената на ирански военни командири, е предупреждение, са единодушни военните коментатори: Израел знае къде и кого да удари в случай на нападение.\r\n\tАрмията реши като предпазна мярка да се откаже от изпращане на изтребители F-15 на ученията, планирани през май в САЩ, съобщи армейското радио. Армията говори за \"приспособяване\" на участието си в ученията.\r\n\tБез да припомня непосредствената иранска военна заплаха, министърът на отбраната Авигдор Либерман предупреди: \"Не си търсим приключения, но съветвам съседите ни от Север (Ливан и Сирия) и от Юг (ивицата Газа) да се отнасят сериозно към решимостта да защитаваме Израел\".\r\n\t\" С Божията помощ тази държава ще продължи да съществува 7000 години. Тези, които искат да ни убият, няма да ни победят\", добави премиерът Бенямин Нетаняху.\r\n\t70-ата годишнина е повод за Израел, свикнал да води битки и, по думите на Нетаняху, да гради \"с щит и меч в ръка\", да отпразнува \"чудото\" на своето съществуване, военната си мощ, благоденствието на тази \"старт ъп\" държава и демократичния си модел.\r\n\tС повече от 8,8 милиона жители, населението е нараснало десет пъти от 1948 г. , сочи официалната статистика.\r\n\tРастежът беше 4,1 процента през четвъртото тримесечие на 2017 г. Страната има над десетина Нобелови награди.\r\n\tСъщевременно Израел е сред развитите страни, в които се наблюдава най-силно неравенство. Бъдещето на министър-председателя, затънал в предполагаеми корупционни афери, е несигурно.\r\n\tС изключение на Египет и Йордания и въпреки признаците на сближаване, Израел не е сключил мир с арабските си съседи. Решение на израелско-палестинския конфликт изглежда по-далече от всякога.\r\n\tГодишнината на Израел съвпада с Похода за връщане - движение, организирано от 30 март в ивицата Газа, палестинска територия под израелска блокада. След три седмици на насилие по границата, отнело живота на 34 палестинци, в петък се очакват нови демонстрации.\r\n\t\"Израел бе създаден, за да може еврейският народ, който почти никога не се е чувствал у дома си никъде по света, най-после да има дом\", заяви писателят Давид Гросман на церемония във вторник вечерта в Тел Авив, нарушена от крайнодесни демонстранти, които протестираха срещу присъствието на палестински семейства.\r\n\t\"Днес, след 70 години на изненадващи успехи в толкова много области, Израел, с цялата си сила, може би е крепост. Но все още не е дом. Израелците няма да имат дом докато палестинците не получат свой\", каза Гросман.", "date": "2018.04.19", "title": "Израел празнува 70-годишен юбилей"}
{"url": "http://www.mediapool.bg/obsazhda-se-kontrolat-nad-telk-da-e-ot-edno-a-ne-ot-9-mesta-news278147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин контролен орган към НОИ да следи цялата система по ТЕЛК освидетелстването е било обсъдено в четвъртък на среща на вицепремиера Карисимир Каракачанов и зам.-социалния министър Султанка Петрова с национално представителните организации на хората с увреждания.\r\n\tВ момента има девет органа, които трябва да извършват контрол върху цялата верига по медицинската експертиза на работоспособността и това е заложено в Закона за здравето. Тук влизат Министерството на здравеопазването, социалното министерство, НОИ, НЗОК , регионалните здравни инспекции, регионалните картотеки, обясни Петрова след срещата. Идеята е да се направи един контролен орган, защото от съществуването на девет комисии досега няма ефективност и липсва контрол, коментира тя.\r\n\tТози единен контролен орган ще упражнява контрол върху всички издадени ТЕЛК решения, върху детските ТЕЛК решения, тъй като до момента няма контрол върху тях, посочи Петрова. По думите й отделно, при сигнал, комисията ще има възможност съгласно българското законодателство да направи съответните проверки на място.\r\n\tНационално представителните организации на хората с увреждания отдавна предлагат да бъде създадена подобна единна комисия за контрол и след като предложението бъде формулирано и обсъдено с тях ще бъде внесено в Народното събрание.\r\n\tОбсъдено е и лекарите, които злоупотребяват и допускат издаване на документи с невярно съдържание, да носят наказателна отговорност. Когато се установи, че лицето няма увреждане, а се възползва от системата години наред, то ще бъде принудено да възстанови сумата, която е получавало през годините. \n\n\r\n\tПредставителите на правителството и хората с увреждания са се обединили около тезата, че трябва да се модернизира цялата система, коментира Каракачанов. По думите му хвърчащите удостоверения на ТЕЛК, които се издават на лист хартия, трябва да се въведат в електронно досие, в електронна здравна карта и електронна социална карта. Трябва да се направи регистър на хората с увреждания, както и на децата с увреждания, за да може системата да бъде проверявана във всеки един момент, допълни Каракачанов, цитиран от БТА.\r\n\tСпоред него основният проблем, поставен на днешната среща по искане на националнопредставителните организации на хората с увреждания е, че системата не работи и по това няма различия.\r\n\tУсилията на правителството ще бъдат насочени в две посоки - по изработване на справедлива система, при която хората с увреждания ще бъдат подпомагани, а от друга страна завишаване на контрола чрез по-сериозни санкции към длъжностните лица, които издават неправомерни документи с невярно съдържание. \r\n\tПоех като ангажимент всички законодателни промени да бъдат съгласувани с хората с увреждания, каза още вицепремиерът и допълни, че това е и позицията на премиера Борисов.\r\n\tКаракачанов отбеляза, че към момента никой не може да каже какъв процент са неправомерно получаващите инвалидни пенсии от общо около 517 хиляди български граждани с такива. Той допълни, че има абсолютно здрави хора, които получават средства от социалните фондове по корупционни схеми и незаслужено. По думите му парите са необходими за действително нуждаещите се, на които им трябват повече средства за здравна грижа и включване в обществото. \r\n\tЗаместник - председателят на Националния съвет за интеграция на хората с увреждания Адриана Стоименова каза, че дебатът и битката продължава. Обединени сме от общо становище, че срещу злоупотребите трябва да има противопоставяне, контрол и бъдещи наказания, каза Стоименова.\r\n\tТя отново напомни, че хората с увреждания очакват концепцията за експертиза на работоспособността да бъде изтеглена, като организациите заявяват готовност и експертност да бъде преработена в посока на комплексна оценка на индивидуалните нужди на хората с увреждания. Предстои да излезе всеки момент официалният превод на Международната класификация на уврежданията.\r\n\tХората с увреждания настояват бъдещата концепция, която ще се разработи с експертното им мнение, да бъде национална програма за кардинална реформа в посока лицето с увреждане още от раждането до последния си дъх да получи такава подкрепа и такова социално включване, че то да бъде активно през целия си живот.", "date": "2018.04.19", "title": "Обсъжда се контролът над ТЕЛК да е от едно, а не от 9 места"}
{"url": "http://www.mediapool.bg/desetki-demonstranti-sa-arestuvani-pri-nov-protest-v-erevan-news278146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки демонстранти са арестувани в Ереван покрай протестите срещу бившия президент на Армения Серж Саркисян, станал премиер с подсилени пълномощия, предаде Франс прес.\r\n\tТази сутрин стотици демонстранти се опитаха да блокират входа на правителствена сграда в центъра на арменската столица, с което предизвикаха намесата на полицейски сили за борба с безредици и те арестуваха десетки участници в акцията.\r\n\tСпоред опозиционера Давид Санасарян, цитиран от ТАСС, \"цивилни младежи\" пребили в центъра на Ереван журналиста Тирайр Мурадян от в. \"Айкакан жаманак\" (\"Арменско време\"), след което затичали към офиса на управляващата Републиканска партия на Армения.\r\n\tДнес е седмият ден от протестите срещу оставането във властта на Саркисян, който стана президент през 2008 г. и се върнал се като премиер благодарение на оспорвана конституционна реформа, посочва АФП.\r\n\tПолицията разчисти пътя към сградата на МС и служителите от министерства и ведомства отиват на работа. Митингуващите опозиционери викат по тях: \"Позор, позор!\".\r\n\tВодачът на опозиционните протести - депутатът от арменския парламент Никол Пашинян, отново се е върнал с група свои привърженици близо до правителствената сграда, отцепена от кордон полицаи с каски и щитове.\n\n\r\n\t\"Стачка, стачка!\" - скандират демонстрантите. Пашинян призова митингуващите да не ходят на работа и да продължат протестите.\r\n\tСлед опита да блокират министерски сгради в Ереван 200-300 участници в опозиционния протест, водени от Пашинян, започнаха шествие из града, за да съберат привърженици, които да участват в митинг, насрочен за довечера.", "date": "2018.04.19", "title": "Десетки демонстранти са арестувани при нов протест в Ереван"}
{"url": "http://www.mediapool.bg/germaniya-e-saglasna-da-prieme-10-000-bezhantsi-po-programa-na-es-news278150.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на Германия е съгласно да приеме още 10 000 бежанци от Северна Африка и Близкия изток като част от програма на Европейския съюз, заяви днес европейският комисар за миграцията, вътрешните работи и гражданството Димитрис Аврамопулос, цитиран от ДПА.\r\n\tГермания се е съгласила с плана по-рано тази седмица, каза Аврамопулос пред германската медийна група \"Функе\".\r\n\t\"Германското правителство отново е на предна линия по въпросите на международната солидарност\", заяви той.\r\n\tСлед като други държави от ЕС се съгласиха да приемат 40 000 бежанци, целите на програмата бяха постигнати и вероятно ще бъдат надхвърлени, каза Аврамопулос преди среща с германския вътрешен министър Хорст Зеехофер в Берлин.\r\n\tПрограмата, обявена миналото лято, има за цел да осигури пряк и сигурен маршрут до Европа за най-нуждаещите се от убежище. До есента на 2019 г. най-малко 50 000 човека, предимно от Северна Африка, би трябвало да намерят нов дом в ЕС.\n\n\r\n\tАврамопулос призовава Германия да премахне граничния контрол, въведен по време на бежанската криза, при която 890 000 души потърсиха убежище в страната през 2015 г.\r\n\tШенгенската зона позволява възобновяване на граничния контрол в периоди на криза, но Аврамопулос каза, че не може да допусне това да продължава неограничено.\r\n\t\"Трябва бързо да се върнем към нормалното функциониране на Шенгенската система\", заяви той.\r\n\tГермания планира да удължи контрола на границата с Австрия след изтичащия през май краен срок.", "date": "2018.04.19", "title": "Германия е съгласна да приеме 10 000 бежанци по програма на ЕС"}
{"url": "http://www.mediapool.bg/avstriya-obmislya-da-zasili-kontrola-po-granitsata-s-germaniya-news278153.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрия може да започне да проверява превозните средства за Германия при засилен граничен контрол през втората половина на тази година, когато ще поеме ротационото председателство на ЕС, съобщи крайно десният вътрешен министър Херберт Кикъл, цитиран от Ройтерс.\r\n\tАвстрия, Германия и някои други европейски държави отмениха през 2015 г. шенгенската система за отворени граници и свободно пътуване без представяне на паспорт след като над 1 милион бежанци и мигранти, главно от Близкия изток, наводниха Европа.\r\n\tМиналата седмица Германия обяви, че ще запази контрола по границата с Австрия за още шест месеца, за да гарантира сигурността и да се справи с мигрантския поток. Този контрол понякога предизвиква дълги опашки от австрийската страна на границата, близо до Залцбург, но Австрия досега не е въвела гранични проверки там.\r\n\tВ интервю за в. \"Залцбургер нахрихтен\", публикувано в четвъртък, австрийският вътрешен министър Херберт Кикъл говори за промяна в политиката и казва, че в интерес на обществената сигурност си струва бизнесът и туризмът да бъдат засегнати по един от най-натоварените транзитни маршрути Север-Юг в Европа.\r\n\t\"В интерес на защитата на гражданите ни е логично да засилим проверките\", посочва Кикъл, който е от крайно дясната Партия на свободата - по-малкият партньор на консерваторите на канцлера Себастиан Курц.\n\n\r\n\t\"От 1 юли може да въведем (пътен) контрол в посока към Германия\", съобщи Кикъл. В писмо до Европейската комисия Австрия е уведомила Брюксел, че си запазва правото да контролира всяка граница, дори и тези, които преди това не са били контролирани, добави вътрешният министър.", "date": "2018.04.19", "title": "Австрия обмисля да засили контрола по границата с Германия"}
{"url": "http://www.mediapool.bg/bryuksel-zabranyava-izlachvaneto-na-machovete-ot-svetovnoto-po-futbol-v-tsentara-na-grada-news278145.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметството на Брюксел съобщи, че няма да позволи мачовете от предстоящото Световно първенство по футбол в Русия да бъдат излъчвани на голям екран в центъра на града, предаде БТА.\r\n\tПричината е, че полицията ще се затрудни с осигуряването на обществения ред. Площадът, където досега мачовете бяха предавани, бе една от възможните цели за терористичен удар, уточниха по-рано службите за сигурност.\r\n\tМиналата есен в центъра на Брюксел избухнаха размирици след мач, в който Мароко се класира за Световната купа. Впоследствие полицията назначи служител, който да следи календара на спортните събития и да предупреждава, когато предстои \"опасен\" мач.\r\n\tВъпреки новата забрана, мачовете ще бъдат показвани на екрани в имигрантските квартали \"Моленбек\" и \"Жет\", както и в заведения в централната градска част. В Брюксел живеят граждани на 184 страни.", "date": "2018.04.19", "title": "Брюксел забранява излъчването на мачовете от Световното по футбол в центъра на града"}
{"url": "http://www.mediapool.bg/skandalat-s-diplomi-i-avtobiografii-na-polititsi-v-ispaniya-se-razrastva-news278155.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандалът, засегнал премиерката на област Мадрид, която се отказа от магистърска степен, получена с измама, се разширява в Испания, където един след друг хора на изборни длъжности внасят поправки в автобиографиите си, предава Франс прес.\r\n\tКристина Сифуентес, член на Народната партия на министър-председателя консерватор Мариано Рахой, е заподозряна, че е получила по съмнителен начин магистърска степен по право на регионите в Държавния университет \"Крал Хуан Карлос\".\r\n\tНейната дипломна работа така и не беше намерена, а документи от досието й са били фалшифицирани, което накара прокуратурата да започне разследване за подправяне на документи и за употреба на такива документи.\r\n\tИнтернет изданието diario.es, което разкри случая, я обвини вчера: Тя никога не е посещавала лекции. Нито се е явявала на изпити, но мнозинството преподаватели са й поставили много добри оценки\".\r\n\tДокато опозицията настоява за оставката й, Сифуентес се задоволи да се откаже от магистърската си степен. \"Съобщавам ти официално решението си да се откажа от научната степен, присъдена ми от университета\", написа тя на ректора.\n\n\r\n\tАферата Сифуентес отприщи вълна на иронично недоволство в социалните мрежи. Коментарите се съсредоточиха върху фразата \"отказвам се\" /от Оскара, който никога не съм получавал, от Нобеловата награда, която никога не ми е била присъждана и т.н./.\r\n\tСкандалът, наречен \"магистъргейт\", беше приет с горчивина в страна, където има безработица 16,5 процента и където работните места с трайна заетост трудно се получават от младите, дори и да имат много дипломи.\r\n\tА скандалът неспирно се разраства, защото изглежда, че депутати от различни партии са посочили неверни данни в автобиографиите си или са получили някои от дипломите си по много лесен начин - например говорителят на Народната партия Пабло Касадо.\r\n\tКасадо призна, че през 2008/2009 г., когато е бил депутат в регионален парламент, се е сдобил бързо с магистърска степен в същия университет като Кристина Сифуентес - 18 учебни дисциплини от общо 22 са му били признати служебно, защото вече е имал диплома по право, и е бил освободен от посещаване на лекциите по тези дисциплини.\r\n\t\"Направих точно това, което поискаха от мен\", оправда се той. Научният му ръководител, същият като този на Сифуентес, е отстранен от длъжност от университета.\r\n\tКасадо също се беше похвалил, че има диплома от трети университетски цикъл на Харвардския университет, но пресата разкри, че е бил само на четиридневен семинар на преподавател от Харвард в база на университета в Мадрид.\r\n\tПо същото време се разбра, че лидер на социалистите в област Мадрид - Хосе Мануел Франко твърдял, че има диплома по математика, която обаче така и не завършил.\r\n\tДепутатът от \"Сиудаданос\" /\"Гражданите\"/ - съюзник на Народната партия в областта, но неин съперник на парламентарните избори - Тони Канто призна, че е отбелязал в автобиографията си, че е \"педагог\" не защото има такава образование, а защото е изнасял уроци по актьорско майсторство.\r\n\tПолемиката опетни и репутацията на радикалната лява партия \"Подемос\" - един от лидерите й в Галисия и депутат в регионалния парламент Хуан Хосе Мерло подаде оставка в петък, след като призна, че е добавил в автобиографията си, че има инженерно образование, каквото всъщност няма.\r\n\t\r\n\tИспания се пита колко е сериозен въпросът с така наречения \"титулитис\", известен и като \"дипломания\" - натрупването на множество дипломи от третия университетски цикъл.\r\n\t\"Имаме фундаментален проблем - \"титулитис\" е идеята, че е добре нашите политици да имат университетска диплома. Ставаме обаче свидетели как в многобройни случаи получаването на дипломи става много непрозрачно\", коментира политологът Пабло Симон в интервю за вестник \"Паис\".\r\n\tТой уверява, че е имало случаи в Испания с министри и политически лидери, \"чиито докторски дисертации не са станали публично достояние\".\r\n\tСимон каза, че става дума за \"изцяло предаваща се по наследство концепция, по силата на която /политиците/ си купуват университетските степени, както през 19 век са се купували благороднически титли\".\r\n\tМариано Рахой не се разграничи публично от Сифуентес, която заяви във вторник: \"Имам подкрепата на моята партия и, разбира се, на моя министър-председател\".", "date": "2018.04.19", "title": "Скандалът с дипломи и автобиографии на политици в Испания се разраства"}
{"url": "http://www.mediapool.bg/kralitsa-elizabet-vtora-se-nadyava-prints-charlz-da-poeme-vodachestvoto-v-obshtnost-na-natsiite-news278156.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританската кралица Елизабет Втора заяви, че се надява нейният син и престолонаследник принц Чарлз да поеме ръководството на Общността на нациите, отговаряйки на някои твърдения, че страните членки да се редуват на тази позиция, предаде Ройтерс в четвъртък.\r\n\t\"Моето искрено желание е Общността на нациите да продължи да гарантира стабилност и приемственост на бъдещите поколения и да реши един ден принцът на Уелс да се заеме с тази важна работа, започната от моя баща през 1949 г.\", каза кралицата при официалното откриване на срещата на правителствените ръководители от Общността.\r\n\tСрещата на върха, която за първи път от 20 години е в Лондон, се разглежда като възможност за Великобритания да укрепи връзките с бившите си колонии и да съживи свободния съюз на членуващите в Общността 53 страни преди Брекзита, отбелязва Ройтерс.\r\n\tОбщността на нациите става наследник на Британската империя в средата на 20-ти век, а кралицата я оглавява от възкачването си на трона през 1952 г.\r\n\tПри откриването на срещата, която се свиква през една година, кралицата призова страните от Общността да вземат мерки за ограничаване на замърсяването с пластмасови отпадъци. Елизабет Втора акцентира върху инициативи като т.нар. \"Синя харта\" - за опазване и устойчиво развитие на океаните - и заяви, че британското кралско семейство се гордее, че участва в тях.\n\n\r\n\tБританският премиер Тереза Мей също говори на церемонията по откриване на срещата и отдаде почит на \"службата, посветеността и постоянството\" на кралицата начело на Общността.\r\n\t\"Вие винаги сте била вярна на най-дълбоките ценности на Общността на нациите - гласът и на най-малката страна в нея да е точно толкова важен, колкото и на най-голямата, най-богатият и най-уязвимият да стоят рамо до рамо\", заяви министър-председателката, цитирана от ДПА.\r\n\t\"Благодарим Ви за вашата служба, отдаденост и постоянство\", добави тя.\r\n\tМей също призова за намаляване на замърсяването с пластмасови отпадъци и за опазване на моретата и океаните.\r\n\tС наближаването на срещата бе повдигнат въпросът кой ще поеме от 91-годишната кралица ръководството на Общността. В неделя водачът на британската опозиционна партия предложи постът да се заема на ротационен принцип от страните членки.\r\n\tТереза Мей ще лобира принц Чарлз да стане приемник на кралицата при дискусиите през следващите два дни.\r\n\tШейсет и девет годишният принц Чарлз също неофициално спомена темата при изказването си на събитието в Бъкингамския дворец. \"Общността на нациите има фундаментално присъствие в живота ми, откакто се помня\", каза той.", "date": "2018.04.19", "title": "Кралица Елизабет Втора се надява принц Чарлз да поеме водачеството в Общност на нациите"}
{"url": "http://www.mediapool.bg/siderov-obyavi-ot-yalta-krim-ne-e-okupiran-news278158.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tкъм Русия, обяви от Ялта лидерът на съуправляващата партия \"Атака\" Волен Сидеров, цитиран в четвъртък от партийния си сайт. Сидеров и още трима негови съпартийци - Явор Нотев, Десислав Чуколов и Маргарита Николова участват в международния икономически форум в Ялта, чиято основна тема е \"Глобалното бъдеще. Бъдещето на Русия\".\r\n\tЕвропа и западният свят не признава анексията на Крим от Русия, смятайки го за неделима част от Украйна, въпреки действията на Русия през март 2014 година. Именно заради окупацията на Крим и намесата на Москва в Източна Украйна, западните страни въведоха санкции срещу Русия.\r\n\t, смята обаче Сидеров. Очевидно в категорията на \"хибридно войнстващите\" попада и правителството, в което партията му участва, тъй като България подкрепи както въвеждането на руските санкции от страна на ЕС, така и последващото им удължаване.\r\n\tПодобно изявление Сидеров прави не за първи път, но то е първото в качеството му на участник в управлението на страната.\r\n\tОт \"Атака\" изтъкват, че с влизането си на форума Волен Сидеров предизвикал изключително силен интерес от страна на руските медии. Той дал интервюта за телевизиите \"Русия 24\", \"Звезда\", RT, ОРТ и други с обща аудитория над 550 милиона зрители.\n\n\r\n\t, заявил Сидеров пред руските медии.\r\n\tСпоред него в момента отношенията между Европа и Русия продължават да са в криза. Сидеров обаче бил обнадежден, че след изборите за Европарламента, насрочени за 23-26 май догодина, там ще се засили присъствието на партии като \"Атака\": \r\n\t, добавил Сидеров, цитиран в прессъобщението.\r\n\tТой похвалил правителството и премиера Бойко Борисов, че полагат усилия да компенсират загубата от спирането на газопровода \"Южен поток\".\r\n\tСидеров е изказал и още адмирации за Борисов - че не е експулсирал руски дипломати, както постъпиха останалите западни държави.\r\n\tМеждувременно излезе интервю на премиера Борисов пред швейцарски вестник, в което той отговаря по следния начин на въпроса как се позиционира страната ни в конфликта между Запада и Русия:", "date": "2018.04.19", "title": "Сидеров обяви от Ялта: Крим не е окупиран"}
{"url": "http://www.mediapool.bg/irakskata-aviatsiya-izvarshi-udari-pozitsii-na-islyamska-darzhava-v-siriya-news278159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИракските военновъздушни сили нанесоха смъртоносни удари по позиции на джихадистката групировка \"Ислямска държава\" в Сирия, съобщи канцеларията на иракския премиер Хайдер ал Абади, цитирана от Франс прес в четвъртък.\r\n\tВ комюнике канцеларията на премиера посочи, че \"ударите срещу бандите на ДАЕШ (акронима за ИД на арабски) са извършени заради опасността, която те представляват за иракската територия и по нареждане на министър-председателя\", който е главнокомандващ въоръжените сили.\r\n\tИракските въздушни удари са нанесени в координация с правителството на сирийския президент Башар ал Асад, заяви за Ройтерс иракски военен говорител. Иракски изтребители Ф-16 пресякоха границата и нанесоха удари в Сирия, каза той.\r\n\tНа видеозапис, разпространен от иракските ВВС, се виждат два изтребителя Ф-16 в акция.\r\n\t\"Тези нападения показват растящата способност на въоръжените ни сили да преследват и ликвидират терористите. Действайки по този начин, нашите сили спасяват живота на хора и провалят плановете на ДАЕШ\", посочва комюникето от премиерската канцелария, без да поясни в коя част на Сирия са нанесени ударите.\n\n\r\n\t\"Тези рейдове ще спомогнат за ускоряване на края на ДАЕШ в района, след като приключихме военно с тях в Ирак\", допълва комюникето.\r\n\tПо-рано този месец премиерът Абади заяви, че Ирак ще вземе всички необходими мерки, ако бъде застрашена сигурността му.\r\n\tПрез декември миналата година Абади провъзгласи победа над ИД след тригодишни боеве, но в някои пустинни райони близо до иракско-сирийската граница все още има джихадистки убежища, а бойци от ИД продължават да организират засади, да извършват убийства и бомбени атентати в Ирак.\r\n\tИракската авиация вече е нанасяла ограничени удари срещу ИД в Сирия, припомня АФП.\r\n\tСега Багдад е в добри отношения с Иран и Русия - основните поддръжници на Асад в седемгодишната гражданска война в Сирия, а се ползва със силна подкрепа и от оглавената от САЩ коалиция.", "date": "2018.04.19", "title": "Иракската авиация извърши удари позиции на \"Ислямска държава\" в Сирия"}
{"url": "http://www.mediapool.bg/borisov-za-izbora-mezhdu-rusiya-i-evropa-edno-sa-istoriyata-i-biznesat-drugo-zapadnata-orientatsiya-news278160.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\". Това казва премиерът Бойко Борисов в интервю за швейцарския вестник \"Нойе Цюрихер цайтунг\", преведено от ″Дойче Веле″.\r\n\tОт разграничението, което прави министър-председателят, се разбира, че западната ориентация на страната ни е категорично определена, но ″историята, културата, бизнесът и традициите″ са по-скоро ориентирани към Русия.\r\n\tОбяснението му е в отговор на въпрос как се позиционира страната ни в конфликта между Запада и Русия. Според Борисов е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната.\r\n\tПопитан защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал, премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината ѝ. \"Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина.\r\n\tНа провокативния въпрос дали е популист, след като от десетилетие насам налага своя личен отпечатък върху властта в България, но в същото време обича да се дистанцира от политическата класа, Борисов отговаря отрицателно и добавя: \"Аз съм човек, който иска да върши добрини за обществото\".\n\n\r\n\tПо-нататък премиерът отбелязва, че е радостен от постигнатото през последните години и споменава новите автомагистрали и метрото в София.\r\n\t\"Българите няма да забравят солидарността на Европа, с чиято помощ бяха изградени тези обекти\", уверява Борисов в интервюто.\r\n\tПо-нататък премиерът обяснява, че опитът, придобит в бойните изкуства, му е бил от полза и в политиката.\r\n\t\"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов.\r\n\tПопитан защо центрист като него управлява в съюз с отчасти дясноекстремистки сили, Борисов отговаря: \"Такава беше волята на народа. А ние, в България, казваме: Глас народен - глас Божи!\"\r\n\tПо-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори.\r\n\t\"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование.\r\n\tПо-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер този отказ се дължи на неконструктивното поведение на социалистите, които изкривили дебатите, насаждайки страх в обществото с твърдението, че става дума за въвеждане на \"трети пол\". По този въпрос Борисов е категоричен: \"Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие.\"\r\n\tВъв връзка с българското европредседателство и стратегията на Еврокомисията за прием на страните от Западните Балкани Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа, и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.", "date": "2018.04.19", "title": "Борисов за избора между Русия и Европа: Едно са историята и бизнесът, друго – западната ориентация"}
{"url": "http://www.mediapool.bg/ozho-othvarli-versiyata-na-rusiya-za-vtoro-veshtestvo-pri-otravyaneto-na-skripal-news278127.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията за забрана на химическите оръжия (ОЗХО) категорично отхвърли последната лансирана от Москва версия, че в британския град Солсбъри, където бяха отровени бившият двоен агент Сергей Скрипал и дъщеря му Юлия, са открити следи от второ нервнопаралитично вещество освен руското \"Новичок\", предадоха ДПА и Асошиейтед прес.\r\n\tКакто е известно, Великобритания и западният свят обвиняват Русия за химическата атака, като предположението е, че дръжката на входната врата на дома на Скрипал е била намазана с отровата.\r\n\tМосква категорично отрича тези предположения, като в събота руският външен министър Сергей Лавров заяви, че при анализа в лаборатория в швейцарския град Шпиц, поръчан от ОЗХО, са открити следи от нервнопаралитичното вещество BZ и от негов прекурсор. То е част от химическия арсенал на САЩ, Великобритания и страните от НАТО, а по думите на Лавров СССР и Русия никога не са разработвали това съединение.\r\n\tПо този повод генералният директор на ОЗХО Ахмет Юзюмджу заяви на среща на изпълнителния съвет на организацията, че прекурсор на BZ се е съдържал в контролна проба, приготвена от лабораторията на ОЗХО в съответствие с процедурите за контрол на качеството.\r\n\t\"Тя няма нищо общо с пробите, събрани от екипа на ОЗХО в Солсбъри\", подчерта генералният директор на организацията.\n\n\r\n\tБританският представител в ОЗХО Питър Уилсън окачестви изявленията на Лавров като нарушение на конвенцията за забрана на химическите оръжия. Добави и, че организацията полага значителни усилия да прикрива лабораториите, които използва.\r\n\t\"Руснаците или хакват лабораториите, или си измислят... И в двата случая това е нарушение на поверителността, предвидена в конвенцията\", смята Уилсън.\r\n\tОЗХО \"потвърди това, което Лондон откри, и това е \"Новичок\", продължи той, добавяйки, че  според Великобритания само Русия е имала техническа възможност, оперативен опит и мотив да нападне Скрипал и дъщеря му.\r\n\tОт своя страна руският представител в ОЗХО Александър Шулгин отново отрече, че Москва има отношение към случая и отговори с обвинение към Великобритания в серия от лъжи.\r\n\t\"Твърдението, според което Техническият секретариат на ОЗХО е потвърдил, че този химикал показва, че е произведен в Русия, е откровена лъжа. В самия доклад не се казва нито дума за името \"Новичок\". Конвенцията за химическите оръжия просто не съдържа такова понятие\", заяви Шулгин.\r\n\tПо думите на Уилсън Конвенцията за химическите оръжия се нарушава постоянно, припомняйки нападенията с химическо оръжие в Сирия и Ирак, както и че полубратът на севернокорейския лидер Ким Чен-ун беше убит в Малайзия с нервнопаралитично вещество.\r\n\tКонвенцията за химическите оръжия ще бъде подсилена, ако всички страни декларират запасите си, добави британският представител в ОЗХО. Според него Русия очевидно има химически оръжия, които не са унищожени, въпреки че страните членки са длъжни да декларират запасите си и да ги премахнат.\r\n\tРусия представи доказателства, че през 2015 г. \"Новичок\" е бил произвеждан и патентован в САЩ като химическо оръжие, отвърна Шулгин в реч на извънредното заседание на изпълнителния съвет на ОЗХО, цитирана от ТАСС.\r\n\tСпоред него \"на 1 декември 2015 г. патентното бюро на САЩ се е обърнало към руските си колеги с молба да се провери патентоспособността на изобретение, направено от американския научен сътрудник Т. Рубин\".", "date": "2018.04.19", "title": "ОЗХО отхвърли версията на Русия за второ вещество при отравянето на Скрипал"}
{"url": "http://www.mediapool.bg/shveitsariya-udalzhava-ogranichenieto-za-rabota-za-balgari-i-rumantsi-news278157.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШвейцарското правителство реши да удължи с една година ограничението на броя разрешителни за работа за българи и румънци до малко под 1000, информира швейцарската телеграфна агенция (ATS).\r\n\tТакава предпазна клауза има в споразумението за свободно движение между Швейцария и двете страни.\r\n\tМежду 1 юни 2018 година и 31 май 2019 година общо 996 разрешителни за работа могат да бъдат издадени на български и румънски мигранти, уточни вчера правителството. Такова решение бе взето и през юни миналата година, когато за първи път беше активирана предпазната клауза.\r\n\tСвободното придвижване на граждани на България и Румъния влезе в сила през юни 2016 година, но с опцията да се ограничава броят на разрешителните за работа всяка година, ако това е в ползва на местната работна сила. Клаузата може да бъде активирана до 2019 година.\r\n\tКакто и миналата година швейцарското правителство е особено обезпокоено, че голяма част от работниците от двете страни заемат сезонни работни места в сектор с над средното равнище на безработица.\n\n\r\n\tМежду 2016 и 2017 година, точно след въвеждането на свободното движене на хора, нетната миграция от България и Румъния се е увеличила над два пъти на фона на спад на миграцията от другите страни от ЕС.\r\n\tШвейцария за първи път активира през 2012 година такава предпазна клауза - будещ спорове инструмент в сложните отношения на страната с ЕС - за да ограничи броя на пристигащите от новите страни членки на Евросъюза, присъединили се през 2004 година.\r\n\tБерн реши също така да разшири обхвата на клаузата за всички страни членки на ЕС на следващата година, но бе силно критикуван от Брюксел. Оттогава ограниченията не могат да бъдат прилагани за 17-те страни членки, присъединили се преди 2004 година.", "date": "2018.04.19", "title": "Швейцария удължава ограничението за работа за българи и румънци"}
{"url": "http://www.mediapool.bg/posrednikat-za-podkupa-na-ivancheva-e-napravil-samopriznaniya-news278129.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият кмет на столичния район \"Младост\", посредничил за получаването на подкупа, с който прокуратурата твърди, че преди два дни бяха задържани настоящият кмет на квартала Десислава Иванчева и заместничката ѝ Биляна Петрова, е направил пълни самопризнания.\r\n\tТова обяви шефът на специализираното обвинение Иван Гешев в четвъртък пред БНТ, уточнявайки, че посредникът вече също има качеството на обвиняем по делото.\r\n\tТой отново отказа да го назове по име, но по неофициална информация става въпрос за бившия районен кмет от ГЕРБ Петко Дюлгеров. Преди ден Гешев обясни пред медиите, че посредникът е проявил желание да сътрудничи на разследващите веднага след задържането му във вторник и дори е написал 4 страници обяснения. Те обаче нямат доказателствена стойност, тъй като към онзи момент мъжът не е бил нито в качеството на свидетел, нито на обвиняем.\r\n\tОт думите на Гешев в четвъртък стана ясно, че след като е получил обвинение като помагач, посредникът отново е сътрудничил на прокуратурата, признавайки ролята си в корупционната схема.\r\n\tДен, след като даде специална пресконференция по случая заедно с шефа на новата Комисия за противодействие на корупцията и отнемане на незаконно придобито имущество (КПКОНПИ) Пламен Георгиев, ръководителят на спецпрокуратурата се включи на живо в сутрешните блокове на БНТ и бТВ, за да разкаже отново подробната версия на държавното обвинение.\r\n\tСпоред нея Десислава Иванчева умишлено е забавила с над една година елементарна процедура по изменение на работен устройствен план във връзка с крупен инвестиционен проект, докато  изнудвала строителния предприемач, стоящ за него.\n\n\r\n\t\r\n\t с потърпевшия инвеститор продължили над 3 месеца, като през цялото време разследващите надлежно документирали със специални разузнавателни средства (СРС) разговорите и срещите между кметицата, посредника и потърпевшия бизнесмен.\r\n\t, разказа Гешев пред БНТ.\r\n\tПопитан дали цялата тази хронология е скрепена с годни доказателства от СРС-та, той отвърна: \r\n\tОбвинителят категорично отхвърли в интервютата му и пред двете телевизии версията на Иванчева и нейните защитници, че намерените в колата им с Петрова 56 000 белязани евро (след като при предаването им посредникът взима 14 000 евро – бел.ред.), са били \"подхвърлени\".\r\n\t, иронично заяви Гешев пред бТВ, допълвайки, че тези твърдения \"са несериозни за всеки поне със средно ниво на интелигентност\".\r\n\t\r\n\t, добави шефът на спецпрокуратурата повтаряйки думите си отпреди ден, че и тримата обвиняеми  при изследването за това дали по тях има вещество като това, с което са били маркирани парите.\r\n\t, демонстрира чувството си за ирония Гешев и пред БНТ.\r\n\tСлед което отново подчерта, че .\r\n\t\r\n\tПо повод критиките към разследващите, че са организирали унизителен арест на Иванчева и Петрова посред бял ден пред Спортната палата в центъра на София, така че двете да бъдат снимани от медиите в продължение на 5-6 часа, Гешев повтори, че това е станало напълно случайно.\r\n\t, заяви обвинителят.\r\n\t\r\n\tПопитан защо е било необходимо обиските, описването на парите и освидетелстването на следите от маркировката по задържаните да се извършват на улицата и във фоайето на спортното министерство пред погледа на журналисти и случайни минувачи, Гешев отново каза, че такива били изискванията на Наказателно-процесуалния кодекс (НПК).\r\n\t\r\n\tОт думите му стана ясно още, че в четвъртък или в петък разследващите ще поискат от спецсъда да определи на Десислава Иванчева и Биляна Петрова най-тежките мерки за неотклонение \"задържане под стража\", тъй като и двете са обвинени за подкуп в особено големи размери, представляващ особено тежък случай. Колкото до посредника Петко Дюлгеров, прокуратурата явно няма да иска постоянния му арест, след като е направил самопризнания.", "date": "2018.04.19", "title": "Посредникът за подкупа на Иванчева е направил самопризнания"}
{"url": "http://www.mediapool.bg/ako-ne-drugo-prezidentat-periodichno-razvalya-nastroenieto-na-vlastta-news278123.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна от причините корупцията да продължава да се шири безнаказано в България е, че думата \"корупция\" се превърна в спам. Тя вече е клише, използвано от всеки, който иска да спечели доверие за своята кауза срещу нечия друга, да бори политически опоненти, да променя закони и безотговорно да приема нови, да пази властта си и смазва инакомислещите.\r\n\tПо същия начин от смисъл се изпразни и понятието \"фалшиви новини\", след като публичните фигури и медиите, които ги фабрикуват, обвиняват за същото разобличителите си. И тъй като преценката на хората за това кой реално се бори с корупцията и кой я защитава зависи до голяма степен от надеждността на медиите, така нареченият обикновен гражданин все по-трудно се ориентира в цялото това словоблудство.\r\n\tХората обаче продължават да откликват на всяко публично откровение за наличие на корупция и злоупотреби, както и на призивите и заканите за справяне с тях.\r\n\tВ този контекст лекцията на президента Румен Радев пред студенти бе точно попадение – но не в сърцето на корупцията, а в сърцето на електоралните очаквания. Аудиторията кима одобрително:  така, каза им го. Но какво от това? Не че казаното не е вярно, но то отново е безадресно. Обвиненията към всички са обвинения към никой.\r\n\tВ средата на февруари президентът разбуни духовете с дръзкия си въпрос дали премиерът   и продължава ли да разпределя обществени поръчки в негова полза. Абсолютно не, отговори Борисов и посъветва президента, ако разполага с някакви данни за контрабанда на Пеевски, да ги предаде на прокуратурата. Последва и публична подкана на самия Пеевски към президента и премиера: .\r\n\tОттогава минаха два месеца и никой не каза нищо. Румен Радев не повдигна повече тази тема и всичко утихна.\n\n\r\n\tПрезидентът все по-сръчно успява да маркетира своята нерешителност, раздразнителност и политическа безпомощност като дързост и загриженост за обществото. Година и три месеца след началото на мандата, той трескаво връща закони, напада управляващите, отвръща на техните нападки. В какофонията на шумните и безсмислени парламентарни и междупартийни скандали, президентът все повече се намества в нишата на обединител на нацията. Рейтингът му лети нагоре, а това безспорно ще му дава кураж да продължи да повдига въпроси, които са неудобни за управляващите.\r\n\t, разясни ситуацията зам.-председателят на ГЕРБ Цветан Цветанов.\r\n\tБойко Борисов обаче реши да не остава длъжен. В сряда той нареди на министрите си да отидат един по един при Радев и да го попитат за кои точно конкурси и обществени поръчки има претенции, че са \"на тъмно\". каза Борисов. И уточни, че самият той обществени поръчки не прави, а който е допуснал злоупотреби, да отива в затвора.\r\n\tТака Борисов, известен майстор на измъкванията, хем се дистанцира от работата на правителството си, хем успя да прехвърли топката в полето на президента.\r\n\tИнтересно е какво ще каже Радев след срещите с министрите. Ако не посочи конкретни случаи на непрозрачност, корупция и нередности, управляващите ще имат всички основания да го обвинят, че ги напада самоцелно, само и само да търси политически дивиденти и да клати \"стабилността\".\r\n\tИ въпреки това е сигурно, че президентът няма да спре с упреците. Тази стратегия работи за него, защото неговата институция така или иначе е на \"за́вет\", за разлика от останалите. А ефектът общо взето е този, че периодично разваля настроението на властта.\r\n\tАко иска действително да е полезен за обществото, президентът трябва да формулира конкретно и с факти както критиките си, така и идеите и решенията, които предлага. До момента единственият случай, в който той е направил това ясно и недвусмислено, бе настояването му да се купят изтребители \"Грипен\", за каквито той е лобирал още докато беше шеф на ВВС.\r\n\tМалкото правомощия, с които президентът разполага, му дават възможност да влияе на реалните процеси в държавата. Едно от тях е възможността да сезира Конституционния съд.\r\n\tМалко след като се оттегли в мълчание по питането си за Борисов, Пеевски и обществените поръчки, Радев наложи вето на спорния закон \"Пеевски\" за КТБ, посочвайки, че той противоречи на конституционния принцип на правовата държава. Парламентът прегласува закона и той влезе в сила, а президентът така и не се решава да го даде на Конституционния съд.", "date": "2018.04.19", "title": "Ако не друго, президентът периодично разваля настроението на властта"}
{"url": "http://www.mediapool.bg/tsatsarov-i-plamen-georgiev-v-koordinirana-ataka-sreshtu-kabineta-news278131.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров и ръководителят на новосъздадената от управляващите Комисия за противодействие на корупцията и отнемане на незаконно придобито имущество (КПКОНПИ) Пламен Георгиев влязоха в четвъртък в координирана атака срещу правителството.\r\n\tПоводът бе критиката на вицепремиера, отговарящ за съдебната реформа, Екатерина Захариева, че при ареста на кметицата на столичния район \"Младост\" Десислава Иванчева и заместничката ѝ Биляна Петрова във вторник разследващите .\r\n\tВъншният министър направи този коментар преди ден, визирайки показността в действията на прокуратурата, полицията и КПКОНПИ, които оставиха Иванчева и заместничката ѝ Биляна Петрова да стоят над 5 часа с белезници на улицата.\r\n\t, заяви Захариева в сряда.\r\n\tДен по-късно Цацаров се възмути от изказването на вицепремиера, запитвайки риторично дали това е позицията на цялото правителство по случая. Той дори се усъмни, дали споменаването на  от външния министър не издава разминаване между публично огласените антикорупционни ангажименти на управляващите и реалните им намерения. В неговия тон влезе и Георгиев, който призова кабинета да спре с обещанията за борба с корупцията. И двамата направиха изявленията си по темата пред агенция \"Фокус\".\r\n\t, възмути се главният прокурор по време на официалното му посещение в Рим.\n\n\r\n\tЦацаров отправи и директен въпрос към правителството – доколко изказването на вицепремиера .\r\n\t, добавя главният прокурор не без самочувствието на човек, стоящ над изпълнителната власт.\r\n\tПо думите на Цацаров, той няма представа за какъв анализ говори Захариева и няма как който и да е представител на изпълнителната власт да има участие в анализа на доказателствата по това дело, което по закон е правомощие само на наблюдаващите прокурори и на разследващите органи.\r\n\t, обобщава саркастично ръководителят на държавното обвинение от италианската столица.\r\n\tВ абсолютно същия стил звучи и реакцията на шефа на КПКОНПИ, който между другото е бивш подчинен на Цацаров, известен с това, че не успя да открие данни за престъпление в скандалния запис \"Ало, Ваньо\", в който премиерът Бойко Борисов разпореждаше на покойния шеф на митниците Ваньо Танов да спре проверка.\r\n\t, заявява Георгиев, също цитиран от \"Фокус\"., продължава да недоумява шефът на антикорупционната комисия по повод критиката на Захариева.\r\n\tПо същество за показния арест на Иванчева и Петрова той повтаря едно към едно вече изразената от шефа на спецпрокуратурата Иван Гешев позиция, че няколкочасовия престой на двете на улицата се налагал от изискванията на Наказателно-процесуалния кодекс., обяснява Пламен Георгиев задочно на Екатерина Захариева.\r\n\tПо думите му разследващите са искали да опишат внимателно всяка банкнота, за да не опорочат доказателствената им стойност и именно затова се наложило двете задържани да чакат през цялото време на мястото на ареста, докато ги снимат медиите.", "date": "2018.04.19", "title": "Цацаров и Пламен Георгиев в координирана атака срещу кабинета"}
{"url": "http://www.mediapool.bg/politsaika-postrada-tezhko-ot-bombichka-na-macha-levski-tsska-sofiya-news278132.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужителка на жандармерията пострада тежко, след като бомбичка я удари в главата по време на мача между \"Левски\" и ЦСКА-София, завършил 2:2 в сряда вечерта.\r\n\tУниформената беше изнесена с окървавено лице от свои колеги и приета по спешност в болница \"Царица Йоанна - ИСУЛ\", където ѝ е направена операция. От здравното заведение съобщиха, че окото на 24-годишната жена ще бъде спасено.\r\n\t\"Операцията протече много гладко за този тип тежки травми. Възстановихме целостта на окото. Зашихме роговицата. Окото няма да бъде загубено, а точна оценка на зрението можем да дадем след 3 до 6 месеца. Предстоят допълнителни операции\", заяви началникът на Очната клиника в ИСУЛ доц. д-р Борислав Кючуков пред Нова телевизия.\r\n\t\"Важното е, че в своята цялост задната капсула е запазена, така че на втори етап бихме могли да мислим за имплантиране на вътреочна леща. Приключихме операцията с частична предна витрактомия\", добави лекарят, уточнявайки, че жената ще остане под лекарско наблюдение няколко дни.\r\n\tОт полицията задържаха около 40 фенове на \"Левски\" след мача в опит да установят кой точно от е хвърлил бомбичката. В тази връзка главният секретар на МВР Младен Маринов коментира пред бТВ, че пострадалите полицаи са били от резерва и са се намирали в тунела под сектор \"Б\", което говори, че бомбичката не е попаднала при тях случайно, а те са били целта.\r\n\tЗаради инцидента \"Левски\" може да бъде наказан с лишаване от домакинство за три срещи, ако се приеме, че са причинени \"тежки последствия\" на служебно лице от хвърлен от публиката на отбора предмет. В този случай Дисциплинарния правилник предвижда и глоба от 10 000 лв. за клуба.\r\n\tПо програма \"Левски\" приема \"Верея\" на стадион \"Георги Аспарухов\" в събота, а следващата сряда играе с ЦСКА-София полуфинален мач реванш в турнира за Купата на България. На 4 май \"Левски\" е домакин на \"Ботев\". Заради очакваното наказание от клуба спряха и предварителните продажби на билети за мача с ЦСКА-София.\n\n\r\n\t\"Уважаеми привърженици, във връзка с вчерашния инцидент на Националния стадион \"Васил Левски\", клубът спира предварителната продажба на билети за предстоящите домакинства на отбора до излизането на решението на Дисциплинарната комисия към БФС\", пише сайтът на отбора.\r\n\tСъщевременно и ръководството на \"Левски\", и Националният клуб на привържениците осъдиха остро проявата на неизвестния засега фен и категорично се разграничиха от подобни действия. От Синдикалната федерация на служителите в МВР пък за пореден път призоваха полицаите да бъдат по-защитени по време на работа.\r\n\tИнцидентът в сряда предизвика и среща между главния секретар на МВР Младен Маринов, шефа на СДВР Ивайло Иванов, заместника му Антон Златанов и спортния министър Красен Кралев, след която бе обявено, че затварянето на стадиони и лишаването от домакинство очевидно не са работещи санкции при подобни случаи.\r\n\tЕдна от на набелязаните в разговора им мерки е оборудването на Националния стадион \"Васил Левски\" с модерни средства за охрана и контрол, така че той да може безопасно да приема рискови футболни мачове. Освен това управляващите ще инициират създаването на междуведомствена работна група с участието на спортното министерство, МВР и съответните парламентарни комисии, която да предложи законови промени за по-тежки санкции при подобни инциденти.", "date": "2018.04.19", "title": "Полицайка пострада тежко от бомбичка на мача \"Левски\" – ЦСКА-София"}
{"url": "http://www.mediapool.bg/pirogov-shte-poema-neotlozhnata-pomosht-na-dzhipitata-ot-mai-news278130.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Пирогов\" има готовност от 1 май да предложи на личните лекари в София да поеме 24-часовата неотложна помощ (разположение) чрез сключване на договори с обновения, разширен и модернизиран медицински център към болницата. Това съобщиха в четвъртък от лечебното заведение.\r\n\tВсички общопрактикуващи лекари са задължени по закон да предоставят на своите пациенти неотложна 24-ва медицинска помощ. За да я осигурят личните лекари обикновено слючват договори с медицински центрове, които поддържат 24-часови дежурства и пациентите се насочват към тях вечер и през почивните дни.\r\n\tСключвайки подобен договор с Медицинския център на \"Пирогов\", личните лекари в София ще предоставят на своите пациенти достъп до всички специалисти на университетската болница \"Пирогов\" дори през почивните и празничните дни, заявяват от лечебното заведение.", "date": "2018.04.19", "title": "“Пирогов“ ще поема неотложната помощ на джипитата от май"}
{"url": "http://www.mediapool.bg/tantsyorkata-blasnala-piyana-i-napushena-10-koli-v-plovdiv-s-garantsiya-ot-20-000-lv-news278133.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПловдивският районен съд освободи в четвъртък от ареста 21-годишната таньорка Габриела Медарова, която през уикенда помете с джип БМВ Х5 10 паркирани коли, след което даде положително проби за алкохол и марихуана.\r\n\tМагистратите ѝ определиха парична гаранция от 20 000 лв., въпреки че прокуратурата настояваше младата жена да остане за постоянно зад решетките.\r\n\t\"Никога повече няма да се кача на кола, дори да ми върнат книжката\", заяви пред съда Медарова и обясни, че преди инцидента е пила водка, защото работодателят на ѝ е платил, а дори ѝ е наложил глоба от 100 лв. и тя останала без \"пукната стотинка в джоба си\".\r\n\tПрокуратурата пледира за постоянния арест на танцьорката, защото можела да се укрие или да извърши друго престъпление. Освен това изтъкна пред съда, че първоначално тя е направила опит да прехвърли вината върху майка си, като е излъгала, че именно тя е управлявала автомобила. Майка ѝ обаче отказала да лъжесвидетелства и отрекла.\r\n\tПо отношение на консумираната от нея марихуана, Медарова заявила пред разследващите, че е изпушила една цигара едва след катастрофата, но това твърдение било опровергано от разпитани след това свидетели. Прокурорът допълни и, че наскоро тя имала наложена глоба за неправилно паркиране.\n\n\r\n\tЗащитникът на обвиняемата адвокат Орлин Търновалийски призова съда да се абстрахира от високия обществен интерес и да определи мярката за неотклонение справедливо, а не като своеобразно наказания.\r\n\tИзвън съдебната зала родителите на Медарова определиха постъпката ѝ като глупава. По думите на майка ѝ тя отказала да поеме вината за случилото се, за да си вземе урок дъщеря ѝ. Адвокат Търновалийски пък уточни, че ще обмислят дали да обжалват размера на гаранцията.", "date": "2018.04.19", "title": "Танцьорката, блъснала пияна и напушена 10 коли в Пловдив, с гаранция от 20 000 лв."}
{"url": "http://www.mediapool.bg/avstriya-podgotvya-po-strogo-zakonodatelstvo-za-predostavyaneto-na-ubezhishte-news278134.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийското правителство се готви да прокара закон, според който бежанците по-трудно ще получават гражданство, предаде Ройтерс.\r\n\t \r\n\tМерките в одобрения от правителството законопроект предвиждат конфискуване на парите в наличност на кандидатите за убежище за покриване на разходите по престоя им и дори конфискуване на мобилния им телефон, за да се установи откъде са, какъв е бил маршрутът им и която е първата страна от Европейския съюз, в която са влезли.\r\n\t \r\n\t\"Съвсем преднамерено си поставихме за цел да се борим срещу незаконната миграция, както и със злоупотребите с предоставянето на убежище\", заяви на пресконференция австрийският канцлер Себастиан Курц след седмичното заседание на кабинета.\r\n\t \r\n\tТекстът, представен на министерския съвет от управляващата дясна коалиция, е критикуван от опозицията и правозащитни организации, които ги обявиха за незаконни или прекалени.\r\n\t \r\n\tНякои от мерките са сходни с тези, които приеха други европейски страни - през 2016 г. Дания въведе конфискуване на ценности от бежанците, за да се платят разходите по престоя им. Австрия ще иззема от бежанците пари в брой само до 840 евро, както е в съседните Германия и Швейцария.\r\n\t \n\n\r\n\tЗаконопроектът, който трябва да бъде гласуван в парламента до лятото, предвижда бежанците да чакат за гражданство 10 години вместо 6, както е сега. Той предвижда също хора, получили убежище, но осъдени от австрийските власти и излежали присъдата си, да влизат незабавно в центрове за задържане, за да бъдат екпулсирани. Бежанците ще губят правото на пребиваване в Австрия, ако пътуват до родината си \"на почивка\".\r\n\t \r\n\tПравителството предвижда също да намали социалните помощи за бежанците.\r\n\t \r\n\tДебатите за имиграцията и интеграцията бяха в центъра на предизборната кампания миналата есен. В резултат на бежанския наплив през 2015-2016 г. в страната с 8,7 милиона жители бяха подадени над 150 000 молби за убежище, което се равнява на близо 2 процента от населението й.\r\n\t \r\n\tМного от пристигащите мигранти бягаха от войни и бедност в Близкия изток и Африка, но след първоначалното съчувствие дойде безпокойството от нарастването на числеността им.\r\n\t \r\n\tКонсервативната Австрийска народна партия на канцлера Себастиан Курц, която спечели изборите и се съюзи с крайнодясната Партия на свободата на вицеканцлера Хайнц-Кристиан Щрахе, обяви в коалиционната програма намерения за по-строго законодателство.\r\n\t \r\n\tОрганизацията \"Амнести интернешънъл\" осъди австрийския законопроект, който според нея засилва разделенията в обществото.", "date": "2018.04.19", "title": "Австрия подготвя по-строго законодателство за предоставянето на убежище"}
{"url": "http://www.mediapool.bg/zam-predsedatelyat-na-ns-se-izvini-na-maikite-za-nepriyatnoto-litse-na-parlamenta-news278136.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаместник-председателят на Народното събрание Емил Христов (ГЕРБ) се извини в четвъртък от парламентарната трибуна за това, че протестиращи майки на деца с увреждания не бяха допуснати преди ден в Народното събрание.\r\n\tХристов изрази съжаление, че , но се оправда, че не той е спрял майките, а охраната.\r\n\t, каза Христов.\r\n\t, обясни той.\r\n\tТой се оплака, че не му е била дадена възможност за среща с гражданите и с началника на охраната, тъй като протестиращите са си тръгнали.\n\n\r\n\t, посочи той.\r\n\tОт БСП обаче не останаха удовлетворени от извинението и продължават да настояват за оставката на Христов. Преди ден депутатите от левицата обвиниха ръководството на парламента, че не допуска протестиращи майки в сградата, тъй като носят , докато от ГЕРБ отговориха с контраобвиненения, че опозицията използва станалото недоразумение, за да разиграва политически “цирк“.\r\n\t, каза в четвъртък от трибуната на Народното събрание зам.-председателят напарламентарната група на БСП Антон Кутев.\r\n\tКутев поясни, че БСП не обвинява ГЕРБ, че хората с увреждания живеят под ръба на оцеляването, а заради бездушието на властта и за това, че интеграцията на тези хора не е помръднала.\r\n\tТой припомни, че през 2016 г. по силата на приетия от управляващите план е трябвало да бъде приет Закон за социалните услуги. Кутев заяви, че дори няма разработен такъв проект.", "date": "2018.04.19", "title": "Зам.-председателят на НС се извини на майките за \"неприятното лице на парламента\""}
{"url": "http://www.mediapool.bg/bsp-predlozhi-deputatskite-zaplati-da-se-namalyat-i-zamrazyat-news278137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновната заплата на народните представители да бъде намалена с над 500 лева и от 3540 лв. да се фиксира на 2976 лева. Такива промени в правилника на Народното събрание внесоха в четвъртък от БСП. Ден по-рано лидерът на социалистите Корнелия Нинова каза, че партията ѝ ще настоява за намаляване на привилегиите на депутатите.\r\n\tОсвен да бъде намалена според социалистите депутатската заплата трябва да бъде и точно определена сума, а не да е обвързана със средната работна заплата за страната, както е в момента., каза Корнелия Нинова в четвъртък пред журналисти, обяснявайки, че със строго определяне на депутатските пари ще бъдат рамкирани и възнагражденията \"на политическия и административен елит в страната\", които са обвързани с надниците в парламента. Нинова повтори тезата си от вчера, че никой друг освен политическият елит не актуализира заплатата си на всеки три месеца, когато излиза статистиката за средната работна заплата.\r\n\tОпонентите на БСП от ГЕРБ пък минути по-рано в пленарната зала припомниха, че в 42-ия парламент именно БСП бяха тези, които вдигнаха дългогодишния мораториум върху ръста на депутатските заплати. В първия мандат на кабинета Борисов парламентът гласува замразяване на възнагражденията и те не се актуализираха с вдигането на средната работна заплата. Размразяването на възнагражденията през 2014 г. беше аргументирано от тогавашния лидер на левицата и председател на парламента Михаил Миков с това, че заплатите в цялата страна се увеличават с изключение на тези на депутатите.\r\n\t\", отговори лидерът на БСП., коментира по-късно председателят на парламентарната група на ГЕРБ Цветан Цветанов.\r\n\tТой добави, че БСП е била част от паралелната държава, за която говори., коментира Цветанов искането на Корнелия Нинова за орязване на привилегиите на народните представители. Председателят на парламентарната група на ГЕРБ обясни, че всяка събота и неделя пътувал някъде в страната, за да се среща с избиратели. Така почивните дни за нормалните български граждани за него били \"лишение от времето със семейството\", за да бъде сред хората и да ги запознава с политиките, които правят управляващите., каза Цветанов. Според него идеята на БСП е несъстоятелна и става въпрос за спекулация.", "date": "2018.04.19", "title": "БСП предложи депутатските заплати да се намалят и замразят"}
{"url": "http://www.mediapool.bg/sauditska-arabiya-otkri-kino-i-prozhektira-film-sled-40-god-zabrana-news278138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСаудитска Арабия откри първото достъпно за обществеността кино, и сложи край на близо 40-годишната забрана на кинопрожекциите. Това стана под влиянието на престолонаследник, стремящ се към отваряне на силно консервативното мюсюлманско кралство, предаде Ройтерс.\r\n\tОбикновените саудитци обаче ще трябва да изчакат още няколко седмици, преди да може да си купят билет. Частните прожекции, започнали в Рияд този месец, са само с покани. Те ще бъдат открити за обществеността през месец май, съобщава компанията \"Ей Ем Си ентъртейнмънт холдингс\".\r\n\tНа първата прожекция присъстваха високопоставени правителствени служители, чуждестранни представители и избрани кинодейци. Те гледаха супергеройския филм на Марвел \"Черната пантера\" в бивша концертна зала, оборудвана набързо с екран.\r\n\tВъпреки ограничения достъп, прожекцията е нова стъпка напред в реформите, започнати от влиятелния престолонаследник Мохамед бин Салман, подчертава Ройтерс. През последните две години той облекчи много ограничения, включително за публичните концерти и правото на жените да шофират.\r\n\tВъпреки забраната, наложена в началото на 80-те години на миналия век, саудитците често гледат у дома холивудски филми и телевизионни сериали, а частните прожекции като цяло се толерират от години.", "date": "2018.04.19", "title": "Саудитска Арабия откри кино и прожектира филм след 40-год. забрана"}
{"url": "http://www.mediapool.bg/iliyana-yotova-tsvetanov-raboti-tova-da-sledi-kakvo-kazva-radev-i-da-go-rugae-publichno-news278142.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"От последните избори насам Цветан Цветанов това работи – да следи какво казва Радев и да го ругае публично. Президентът и аз сме мажоритарен избор, Цветанов дори не спечели преференциите във Велико Търново\". Така вицепрезидентът Илияна Йотова коментира периодичните критики на зам.-председателя на ГЕРБ към държавния глава.\r\n\t \r\n\tЦветанов е представителят на управляващата партия, който най-често дава отговор на непрекъснатите критики на Радев към правителството, докато премиерът в последните месеци пази дистанция.\r\n\tЙотова посочи, че няма войни между институциите, а истини, които обществото чува от страна на президента.\r\n\t \n\n\r\n\t\"От  насам много хора се обадиха да ни кажат, че тъмната площадка трябва да се дострои. Лекцията му имаше други достойнства - бъдещето на децата ни, качеството на образованието ни”, заяви Йотова пред бТВ.\r\n\t \r\n\tПо думите й няма човек в България, който да е убеден, че нещата със сделката за ЧЕЗ са чисти, което е част от метафората за \"тъмната площадка.”\r\n\tТя е категорична, че мястото на папките с обществените поръчки не е при президента, а в парламента и добави, че Борисов отдавна не е присъствал на парламентарен контрол.\r\n\t \r\n\tВ началото на седмицата в лекция пред студенти Радев критикува правителството, че държавата се управлява непрозрачно и неефективно. В отговор Борисов  да искат среща с президента, за да му обяснят с какво се занимават. \r\n\t \r\n\tВицепрезидентът заяви, че не иска да коментира критиките на Росен Плевнелиев към Радев, че е заел \"разкрачена позиция във външнополитически план\".\r\n\t \r\n\t\"Сериозно ли искате да коментирам бившия президент. Жалко е, че този човек е бил президент на България. Очевидно има други мечти и неща, за които мисли”, заяви тя.\r\n\t \r\n\tПозицията на българското правителство по случая с отровения Сергей Скрипал е правилна. България не е сама в това решение и сме в група с държави, които запазихме ценното да сме посредници между двата лагера, каза още Йотова.\r\n\t \r\n\tТя допълни, че страната ни е в деликатна позиция и заради европредседателството. По думите й обаче сме загубили инерцията и възможността си за посредническа функция, чрез която да обединим всички страни, запазили резервите си.\r\n\t \r\n\t\"Ако трябва да говорим за ролята на България в трудни моменти – да, председателството е успешно досега, но трябва да се реагира с повече самочувствие”, посочи Йотова.\r\n\tКато успех тя коментира и поставената тема за Западните Балкани, както и новината, че две страни ще получат покана за преговори за членство в ЕС.\r\n\t\"За този успех работят много хора, не само Борисов. България беше постоянна в желанието и предложенията си”, каза Йотова.", "date": "2018.04.19", "title": "Илияна Йотова: Цветанов работи това – да следи какво казва Радев и да го ругае публично"}
{"url": "http://www.mediapool.bg/amerikantsite-izhvarlyat-po-150-000-tona-hrana-na-den-news278144.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканците разхищават близо 150 000 тона храна на ден, или над 400 грама на човек, сочат резултатите от изследване, цитирано от Франс прес.\r\n\tИзхвърлената храна е била отгледана върху близо 7 процента от земеделските земи в САЩ, а за производството й са отишли хиляди милиарди литри вода, се казва в статия, публикувана в научното списание \"PLOS ONE\". Тази храна съответства и на 30 процента от дневния калориен прием на всеки американец.\r\n\tНай-много се изхвърлят плодове и зеленчуци (39 процента), следвани от млечните продукти (17 процента), месото (14 процента) и зърнените храни (12 процента).\r\n\tСред продуктите, които най-малко се изхвърлят, са чипсът, олиото, сладкишите и безалкохолните напитки.\r\n\t\"По-качествените хранителни режими включват по-големи количества плодове и зеленчуци, които се разхищават повече от другите продукти\", каза съавторката на изследването Мередит Найлс, която е асистент в Университета на Върмонт.\n\n\r\n\t\"Здравословното хранене е важно и носи много ползи, но колкото повече следваме тези режими, толкова повече трябва да осъзнаваме, че се пилее храна\", добави тя.\r\n\tИзследването се опира на правителствени данни и допитвания за разхищаването на храни между 2007 и 2014 г.\r\n\tТова разхищаване отговаря на реколти, които са били произведени с над 350 000 тона пестициди и близо хиляда тона торове всяка година, се казва в изследването.\r\n\tСред възможните решения на този проблем се предлага потребителите да бъдат научени по-добре да съхраняват пресните плодове и зеленчуци, а усилията за предотвратяване на хранителното разхищение да се включат в правителствени програми.", "date": "2018.04.19", "title": "Американците изхвърлят по 150 000 тона храна на ден"}
{"url": "http://www.mediapool.bg/dzhim-matis-obvini-siriya-che-ne-dopuska-inspektorite-ot-ozho-news278139.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на отбраната на САЩ Джим Матис обвини сирийското правителство, че бави допускането на инспекторите от Организацията за забрана на химическите оръжия до местата на предполагаемата химическа атака и каза, че това е стратегия, която е била използвана и в миналото, предаде Ройтерс.\r\n\t\"Ние сме съвсем наясно, че това забавяне е наложено на делегацията от режима, но също сме съвсем наясно как са действали в миналото и не са допускали никого до местата, където е използвано химическо оръжие\", каза Матис.\r\n\t\"С други думи паузата след подобно нападение се използва, за да се прочистят доказателствата, преди разследващият екип да получи достъп\", добави той.\r\n\tВчера пристигането на международните инспектори по химическите оръжия на мястото на атаката с отровен газ в сирийския град Дума бе отложено, след като там избухна стрелба по време на визитата на челен екип по сигурността на ООН.\r\n\tЕкипът на ОЗОХ пристигна в Дамаск още в събота, но не му бе позволено да влезе в намиращия се недалеч град Дума заради \"проблеми със сигурността\", изтъкнати от Русия.\n\n\r\n\tСАЩ, Франция и други западни сили обвиниха сирийското правителство и съюзника му Русия в умишлено забавяне на мисията на ОЗХО и изразиха опасения, че мястото на предполагаемата химическа атака, осъществена на 7 април, може да бъде манипулирано от руските военни и силите на сирийския режим, които междувременно завзеха Дума.", "date": "2018.04.19", "title": "Джим Матис обвини Сирия, че не допуска инспекторите от ОЗХО"}
{"url": "http://www.mediapool.bg/zaradi-pravilata-na-es-feisbuk-dobavya-novi-nastroiki-na-zashtita-na-lichnite-danni-news278140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФейсбук подобрява опциите си за защита на личните данни, за да се съобрази с новите европейски правила за по-лесно даване и оттегляне на съгласие на потребителите за ползване на личните им данни, предаде Асошиейтед прес.\r\n\tФейсбук въвежда новите настройки тази седмица в Европа, но в крайна сметка от всеки потребител на социалната мрежа ще бъде поискано да реши дали да ползва опции като лицево разпознаване и някои видове персонализирана реклама, съобщи компанията.\r\n\tПриетият в ЕС Общ регламент за защитата на личните данни GDPR влиза в сила от 25 май. В него се изисква формулярите за даване на съгласие за ползване на лични данни да са написани на ясен и разбираем за всички език, а съгласието да може да се оттегли също толкова лесно, колкото е било дадено.\r\n\tПотребителите на Фейсбук в Европа и Канада за пръв път ще могат да се включат в системата за лицево разпознаване на мрежата, която е достъпна в повечето други части на света през последните шест години.\r\n\tПотребителите също така ще бъдат запитвани дали позволяват на Фейсбук да ползва данни от партньори като приложения и сайтове, за да им предлага персонализирани реклами и дали са съгласни да споделят политическа или религиозна информация от профилите им, както и данни за личните им взаимоотношения.\n\n\r\n\t\"Искаме не просто да спазваме закона, а да отидем отвъд задълженията си, за да изградим ново и подобрено боравене с личните данни за всеки във Фейсбук\", заяви компанията.", "date": "2018.04.19", "title": "Заради правилата на ЕС Фейсбук добавя нови настройки на защита на личните данни"}
{"url": "http://www.mediapool.bg/patriarh-neofit-e-v-bolnitsa-v-stabilno-sastoyanie-news278143.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПатриарх Неофит е бил приет в сряда в болница “Токуда“ заради усложнения, свързани с негово хронично заболяване, съобщиха от лечебното заведение.\r\n\tПроф. Николай Младенов, началник на отделението по анестезиология в болницата, съобщи в четвъртък, че патриарх Неофит е в стабилно състояние и до дни ще бъде изписан от лечебното заведение.\r\n\t“Стабилно е състоянието на патриарха. Вчера беше докаран в известен дефицит по отношение на съзнанието, той има придружаващи заболявания, които в някаква степен бяха декомпенсирани“, каза той.\r\n\t“В момента е изведен от критичното състояние, в много добро състояние е и смятам, че следващите дни имаме основание да го изведем от интензивното звено и да го оставим на по-лек режим в съответната клиника с насоченост по отношение на придружаващите заболявания“, обясни Младенов.", "date": "2018.04.19", "title": "Патриарх Неофит е в болница в стабилно състояние"}
{"url": "http://www.mediapool.bg/merkel-i-makron-sa-oshte-dalech-edin-ot-drug-za-reformata-v-es-news278161.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки различията между Берлин и Париж по няколко области от предложените реформи на ЕС, Германия и Франция ще успеят да постигнат компромис до средата на годината.\r\n\t \r\n\tТакова уверение даде в четвъртък германският канцлер Ангела Меркел на съвместна пресконференция с френския президент Еманюел Макрон, цитирана от ДПА.\r\n\t \r\n\tАко се съди от казаното от двамата лидери обаче, позициите им по ключовите въпроси са все още твърде далеч една от друга.\r\n\t \n\n\r\n\tИмаме нужда от открит дебат и в крайна сметка от способност да намираме компромиси, отбеляза германският лидер. \r\n\t \r\n\tКато области, по които с Макрон все още не са постигнали съгласие, тя посочи бежанската политика, съвместния подход към външната политика и по-нататъшното развитие на икономиката на еврозоната и валутния съюз. \r\n\t \r\n\tЕвропа може да разреши проблемите си единствено заедно, посочи тя. \r\n\t \r\n\tСтраните от ЕС имат нужда от единен подход при провеждането на външната политика, като Берлин и Париж вече отделят голямо внимание на тази тема, допълни канцлерът. \r\n\t \r\n\tФранция и Германия ще обсъдят какво можем да направим, за да допринесем за (решаване на конфликта в) Сирия, както и по въпроса за Украйна, заяви Меркел. \r\n\t \r\n\tПо думите й страните от ЕС трябва до края на юни да постигнат напредък по въпросите, свързани с миграцията.\r\n\t \r\n\tГермания ще подчертава важността на трансатлантическото сътрудничество въпреки редицата разногласия между ЕС и САЩ, каза канцлерът.\r\n\t \r\n\tОт моя гледна точка е важно да се посочи, че трансатлантическото партньорство е важно за нас. Имаме разногласия и ще ги обсъждаме, заяви Меркел. Съюзът със САЩ е \"голямо съкровище, което бих искала да подхранвам и развивам\", подчерта тя.\r\n\t \r\n\tГерманският лидер ще се срещне с американския президент Доналд Тръмп във Вашингтон на 27 април. \r\n\t \r\n\tЕвропа е на кръстопът, отбеляза Макрон. \r\n\t \r\n\tСъвместният суверенитет на Европа е поставен на изпитание от сегашния световен ред, отбеляза той, посочвайки търговските предизвикателства и измененията в технологиите и климата, както и силните националистически настроения. \r\n\t \r\n\tЖивеем във време, когато европейското приключение е наистина уникално, каза френският президент. \r\n\t \r\n\tЕвропейските страни трябва да добавят механизми за солидарност, като банковия съюз, към съществуващите инструменти за подобряване на конкурентоспособността, ако искат блокът да процъфтява, посочи той.\r\n\t \r\n\tНеговите идеи обаче се посрещат предпазливо, а в някои случаи и със съпротива от партиите в германската управляваща коалиция.", "date": "2018.04.19", "title": "Меркел и Макрон са още далеч един от друг за реформата в ЕС"}
{"url": "http://www.mediapool.bg/btk-refinansira-obligatsionen-zaem-s-nov-kredit-za-345-mln-evro-news278162.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Българската телекомуникационна компания\" ЕАД погаси облигационния си заем в размер на 400 млн. eвро преди датата му на падеж, съобщиха от дружеството. Кредитът е рефинансиран с друг синдикарн заем за 345 млн. евро, отпуснат от 14 финансови институции.\r\n\tБТК изтегли облигациите си от официалния списък на търгувани ценни книжа на Ирландската фондова борса, където те бяха регистрирани за търговия преди близо пет години.\r\n\tПогасеното задължение беше към \"Ю. Ес. Банк Тръстийс Лимитид\", а договорът за него е от есента на 2013 г. Падежът беше през тази година, а като обезпечение бяха заложени акциите и имоти на БТК.\r\n\tСпоред данните от Търговския регистър новият кредит се отпуска от 14 финансови институции под ръководството на германското подразделение на руската ВТБ и на лондонския клон на Ситибанк. Повечето кредитори са чуждестранни финансови институции, включително Международната банка за икономическо сътрудничество и Международната инвестиционна банка. Сред кредиторите са и българските Първа инвестиционна банка, Сосиете Женерал Експресбанк и Интернешънъл Асет Банк.\r\n\tВече е учреден залог на името на новите заемодатели.\n\n\r\n\tСпоред официалното съобщение новият заем ще е на няколко транша с максимален срок от 5.25 години и лихвени нива, базирани на EURIBOR плюс надбавка между 1.25% и 3.75%. \"Условията на заема са значително по-изгодни за телекома в сравнение с условията на облигационната емисия, което ще позволи на компанията да се съсредоточи върху по-нататъшни инвестиции в инфраструктура и подобряване на качеството на услугите си\", пише в съобщението.\r\n\tОт БТК припомнят, че през изминалата година са подобрили финансовото си показатели и са успели да намали съотношението на нетен дълг към печалбата преди лихви и данъци под 2, а ликвидността на компанията остава стабилна и след погасяването на облигационния заем.\r\n\t\"Наскоро международната рейтингова агенция Moody’s Investors Service повиши дългосрочния рейтинг на VIVACOM от B1 на Ba3. Високата оценка е резултат от цялостното представяне на компанията като водещ телекомуникационен оператор със силни пазарни позиции във фиксираните услуги и устойчивото нарастване на пазарния дял и приходите в мобилния сегмент, както и очакванията за бъдещото ѝ развитие\", пише в съобщението.", "date": "2018.04.19", "title": "БТК рефинансира облигационен заем с нов кредит за 345 млн. евро"}
{"url": "http://www.mediapool.bg/nap-tarsi-217-dushi-za-fiskalen-kontrol-news278163.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като изгони  от звеното си \"Оперативни проверки\", Националната агенция за приходите (НАП) ще наеме 217 служители във \"Фискален контрол\". Вече е обявен  за новите свободни щатни бройки, става ясно от съобщение на институцията. \r\n\tНАП реши да закрие структурата за оперативните проверки и да прехвърли функциите й към спецзвеното \"Фискален контрол\" заради големия корупционен риск при сегашната организация на оперативните проверки, а също и заради слабата им ефективност. Синдикатите обаче организираха протест по повод мярката и се обявиха против масовото съкращение.\r\n\tКонкурсите за свободните работни места ще се проведат на два етапа. На първия участниците ще решават тест, чиято цел е да се установят професионалните им знания. Допуснатите до втория етап ще преминат през интервю.\r\n\tРаботата на инспекторите във фискалното звено е свързана с физически и документален контрол на стоки с висок фискален риск. Данъчните ще следят как се движат стоките, дали се реализират на територията на България, изнасят ли се за трети страни и дали всички транзакции се отразяват коректно в счетоводните и финансови документи на превозвача, получателя и доставчика. Служителите в звеното ще бъдат обезпечени с транспортни средства и техническо оборудване за изпълнение на функциите си.\r\n\tМинималната заплата за длъжността е 914 лв.\r\n\tКандидатите могат да подадат документи до 24 април.", "date": "2018.04.19", "title": "НАП търси 217 души за \"Фискален контрол\""}
{"url": "http://www.mediapool.bg/migel-dias-kanel-e-noviyat-prezident-na-kuba-news278135.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tКакто се очакваше досегашният първи вицепрезидент Мигел Диас-Канел бе избран за президент на Куба. Той сменя на поста Раул Кастро, който пое президентския пост през 2006 г. от болния си брат - Фидел Кастро, починал през 2016 г. на 90-годишна възраст.\r\n\t\r\n\t\t \r\n\t\r\n\t\tНовият кубински държавен глава е висш представител на управляващата комунистическа партия. Изборът му слага край на продължилото близо 60 години управление на фамилията Кастро в Куба.\r\n\t\r\n\t\t \r\n\t\r\n\t\tЗа него бяха подадени 603 от общо 604 гласа в Националното събрание.\r\n\r\n\t \r\n\tДиас-Канел ще заема поста в следващите пет години. Той бе единственият кандидат за поста и рокадата бе предварително подготвена. \r\n\t \r\n\tСлед революцията от 1959 г. до 2006 г. Куба беше управлявана от Фидел Кастро, който успя да устои на враждебността на Съединените щати въпреки разпадането на Съветския съюз.\r\n\t \r\n\tСлед като пое властта от брат си, Раул Кастро започна поредица от някога немислими реформи, като отварянето на икономиката за частна инициатива и сближаването със САЩ.\r\n\t \r\n\tДосегашният кубински президент ще запази функциите си на генерален секретар на влиятелната комунистическа партия до 2021 г., когато трябва да бъде на 90 години, отбелязва агенция Франс прес.\r\n\t \r\n\t\r\n\tМигел Диас-Канел е от по-младото поколение лидери и подкрепя модернизация на острова, но той е и дългогодишен \"апаратчик\" на Комунистическата партия и не се очаква настоява за голяма политическа промяна, пише Ройтерс.\r\n\tАгенцията отбелязва, че 57-годишният първи вицепрезидент и приемник на 86-годишния Раул Кастро ще стане първият лидер след революцията в Куба от 1959 г., роден след нея.\r\n\tИнженер по електроника по образование, Диас-Канел често изглежда повече в крак с времето от по-възрастните си носещи униформи \"каки\" предшественици - Раул и брат му Фидел, които управляваха карибския остров през последните шест десетилетия.\r\n\tКато млад провинциален партиен ръководител, Диас-Канел отхвърлил партийната праволинейност, като подкрепил културен център, свързан с ЛГБТ-движението, слушал рок музика и носел дълга коса.\n\n\r\n\tНа национално равнище Диас-Канел призовава за по-критично отразяване на събитията от държавните медии и по-широк достъп до интернет в едно от най-слабо свързаните с нета общества.\r\n\tЧесто той идва на събрания с таблет.\r\n\tСпоред анализатори обаче, в последна сметка изглежда, че Диас-Канел е консенсусен кандидат, избран от Кастро, и е спечелил доверие, проправяйки си път в йерархията в продължение на три десетилетия и придържайки се към партийната линия по ключови политически и икономически въпроси.\r\n\tНеотдавнашните му публични изказвания наблягат на необходимостта от приемственост и борба с империализма - предизвикателно и изтъркано послание, в момент на подновено напрежение между Куба и САЩ след встъпването в длъжност на президента Доналд Тръмп.\r\n\t\"Има причини да се очаква, че той ще бъде по-гъвкав, по-модерен\", казва Артуро Лопес-Леви, бивш кубински правителствен анализатор, израснал в родния град на Диас-Канел - Санта Клара и в момента преподавател в Тексаския университет. Той допълва:\"Но няма основания да се смята, че ще бъде реформатор, нито да се предполага, че ще загърби еднопартийната система или ще спре да дава предимство на държавния сектор пред частния\".\r\n\tДо голяма степен политическите възгледи на Диас-Канел остават загадка. Политическата агитация е забранена в Куба и Диас-Канел избягва показността, провалила кариерите на други претенденти през годините.\r\n\tМнозина кубинци, разочаровани от бавния темп на подобряването на икономиката при Кастро, се надяват, че Диас-Канел просто чака благоприятния момент, за да поеме \"командването на парада\".\r\n\tВъпреки това неговото поле за маневриране ще бъде ограничено, тъй като Комунистическата партия остава водеща политическа сила и ще бъде ръководена от Кастро до 2021 г. На страната на Кастро в партийната върхушка ще бъде неговият революционен съратник от старата гвардия, 87-годишният Хосе Рамон Мачадо Вентура.\r\n\tНякои членове на малката кубинската дисидентска общност, които според правителството работят за САЩ, за да го дестабилизират, осъдиха президентството на Диас-Канел, още преди да е започнало, с думите, че то е продължение на предишното.\r\n\tЕдин от противниците му, Илдебрандо Чавиано, го нарече \"господин Никой\" без политика, допълвайки, че дългогодишното управление на Фидел Кастро е създало поколение от последователи, а не от лидери. Фидел Кастро официално предаде управлението на брат си през 2008 г. и почина през 2016 г.\r\n\tЛичността на Диас-Канел е държана в сянка, откакто влезе в националното управление преди девет години, но жители на родната му провинция Виля Клара го хвалят като симпатичен, дружелюбен \"човек от народа\", който умее да си върши работата.\r\n\tТой израства в скромна едноетажна къща с фасада с олющена мазилка. Местни хора казват, че това е бил един от най-проблемните квартали на провинциалната столица, Санта Клара.\r\n\tБлестящ ученик, според негов бивш учител, той преподава в университета преди началото на политическата си кариера и става партиен ръководител във Виля Клара през икономическата криза в Куба от 90-те години, последвала разпада на основния й съюзник, Съветския съюз.\r\n\tПоради недостига на горива той отива на работа с колело, облечен в шорти, вместо да се вози със съветска \"Лада\" като другите партийни лидери.\r\n\t\"Близостта му с гражданите бе негова запазена марка\", казва 69-годишният Рамон Силверио, собственик на културния център \"Ел Мехунхе\" (коктейл, смес), където има лесбийски, гей, бисексуални и трансджендър (ЛГБТ) прояви.\r\n\tСилверио хвали Диас-Канел за подкрепата на \"Ел Мехунхе\", във време, когато хомофобията бе нещо обичайно в партията.\r\n\tПочитател на културата, Диас-Канел водел двете си деца от първия брак на младежките прояви и вечер самият той танцувал там.\r\n\tТой работел извънредно, правел изненадващи проверки на държавни компании за да се бори с корупцията и си спечелил прозвището \"Диас и ноче\" - игра на думи с неговото име и телевизионния криминален сериал \"Ден и нощ\".\r\n\tПрез 2003 г. Диас-Канел е преместен на длъжност партиен ръководител на провинция Олгин, център на процъфтяващия кубински туристически сектор и на чуждестранните инвестиции.\r\n\tПрез 2009 г. той бе извикан в Хавана, за да стане министър на висшето образование. През 2013 г. Кастро го направи своя \"дясна ръка\" и похвали \"непоколебимата му идеологическа твърдост\".\r\n\t\"Той е човекът, на когото Раул има доверие, и това му печели уважението на военните и старата революционна гвардия\", казва Карлос Алсугарай, пенсиониран кубински дипломат.\r\n\tДиас-Канел е замествал Кастро при важни политически прояви, приемал е чужди държавници и е пътувал в чужбина от името на правителството.\r\n\tМиналата година изтекло видео от закрито събрание показва Диас-Канел, който изразява твърдолинейни възгледи към независимите медии, дисидентите и западните посолства. Това разочарова мнозина кубинци, които се надяваха, че той ще бъде реформатор.\r\n\tНо някои анализатори казват, че това е по-скоро доказателство за политическата ловкост на Диас-Канел, отколкото за политическите му възгледи, тъй като се е налагало да успокои партийните хардлайнери, изплашени от смъртта на Фидел Кастро и избора на Тръмп. Тръмп хвърли сянка върху разведряването, договорено през 2014 г. между Раул Кастро и бившия американски президент Барак Обама.\r\n\tТази ловкост ще бъде от ключово значение, ако Диас-Канел иска да направи промени в начертания от Кастро път, достатъчни да направят кубинския социализъм устойчив, но не толкова големи, че да разрушат системата.\r\n\tТъй като Диас-Канел не притежава влиянието на Фидел и Раул Кастро като исторически лидери на революцията, способността му да упражнява властта ще зависи от успехите в икономиката, казват експерти.\r\n\t\"Новият президент ще трябва да създаде нов политически консенсус, какъвто няма да наследи\", казва пред Ройтерс Рафаел Ернандес, редактор на списание \"Темас\", което е свързано с министерството на културата, но заема реформаторски позиции. Той допълва: \"До два-три месеца хората ще се питат защо животът им не се е подобрил\".", "date": "2018.04.19", "title": "Мигел Диас-Канел е новият президент на Куба"}
{"url": "http://www.mediapool.bg/grigor-dimitrov-e-na-chetvartfinal-na-mastars-a-v-monte-karlo-news278167.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\tСветовният номер 5 в тениса Григор Димитров се класира за четвъртфиналите на турнира от сериите \"Мастърс\" в Монте Карло, след като в третия кръг победи германеца Филип Колшрайбер (40-ти в световната ранглиста) с 2:1 сета (4:6, 6:3, 6:4).\r\n\t \r\n\tВ първия сет играта на българина не вървеше и изобилстваше от грешки. Той допусна два пробива и изоставаше с 2:5 гейма, когато успя донякъде да внесе ред в играта си, да върне единия пробив и да намали до 4:5. Но не успя да направи повече от това и загуби сета.\r\n\t \n\n\r\n\tДимитров допусна пробив и при първото си подаване във втория сет и изостана с 1:2. Тогава играта му навлезе в обичайния ритъм, ударите му станаха по-точни и по-силни.\r\n\t \r\n\tТой направи два пробива, обърна резултата до 5:2 и затвори сета при 6:3.\r\n\t \r\n\tТретият сет вървеше гейм за гейм до 3:3, като на два пъти българинът изпусна възможности за пробив.\r\n\t \r\n\tВсе пак той постигна това в седмия гейм. После затвърди пробива, макар и доста трудно. Германецът намали изоставането си, но после Димитров показа стабилност и устойчивост и спечели сета с 6:4.\r\n\t \r\n\tТова бе втори мач в турнира, в който на Григор Димитров му се наложи да направи труден обрат, след като изостава с един сет. По същия начин се разви и мача му в предишния кръг срещу французина Пиер Юг-Ербер.\r\n\t \r\n\tНа четвъртфинала в петък той ще срещне белгиеца Давид Гофен. Също в петък на двамата им предстои и четвъртфинален мач като двойка.", "date": "2018.04.19", "title": "Григор Димитров е на четвъртфинал на \"Мастърс“-а в Монте Карло"}
{"url": "http://www.mediapool.bg/stroitelnite-proekti-za-pametnitsi-na-kulturata-shte-se-razglezhdat-po-barzo-news278166.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреписките от инвеститори, свързани с имоти, които са паметници на културата, ще се разглеждат в по-кратки срокове. С това се ангажира министърът на културата Боил Банов. На неформална среща с представители на браншови организации от сферата на строителството той обещал становищата на Националния институт за недвижимото културно наследство да са готови в рамките на месец и 5 дни, въпреки че по закон срокът е 4 месеца.\r\n\tПо-бързото произнасяне той определил като \"моя личен срок\", съобщиха от пресцентъра на Министерството на културата. Според съобщението на срещата са присъствали представители на Българската асоциация на архитектите и инженерите, Камара на строителите в България, Съюза на архитектите, Камарата на архитектите и на Камарата на инженерите в инвестиционното проектиране.\r\n\tБанов обяснил, че ведомството му ще се стреми към по-голяма оперативност, съкращаване на крайните срокове, така че всички процеси да бъдат максимално оптимизирани. Това щяло да стане с преместването на института в сградата на Министерството на културата, както и с привеждането на архива на НИНКН в \"адекватен вид\" и дигитализирането му. Гова щяло да намали значително корупционния риск.\r\n\t\"Виждате, че се стремим да бъдем логични и това лека-полека започва да личи в работата на института\", казал министърът, без да дава подробности в какво точно се състои промяната.\r\n\tБанов обещал още да не остане нито един паметник на културата с най-ниския статут - \"за сведение\". С такъв статут били 25 000 паметници. Идеята е всяка отделна сграда да бъде наново категоризирана и ако е нужно, да получи по-висок статут или пък защитата ѝ като паметник на културата да отпадне. \"Това е работа, от която е бягано в продължение на 40 години, и аз съм решен да я свърша\", заявил министърът.\r\n\tБанов увери присъстващите на срещата, че е отворен към всякакви идеи и предложения, включително и за промени в нормативната уредба, така че средата да се нормализира. \"Смисълът на тази среща е да обединим усилията си така, че всички да заработим по-добре\", допълни той.\r\n\tМинистърът посочил, че той и екипът му се стремят всички смислени проекти да бъдат реализирани. По думите му подходът към всяка сграда следва да е според нейната специфика. \"В същото време има обекти, съдбата на които не бива да се решава на парче, а трябва да се гледа добавената стойност, която имат като цели ансамбли или квартали\", обяснил Банов. Неотдавна той каза пред Mediapool, че  и всички сгради в него ще получат статут на паметници на културата. В момента защитени по този начин са само 4 няколко здания. Три от тях са полуразрушени.\r\n\tОт своя страна представителите на браншовите организации благодариха на министър Банов за усилията. Участниците в срещата се обединиха около мнението, че е добре срещата в този формат да стане регулярна.", "date": "2018.04.19", "title": "Строителните проекти за паметници на културата ще се разглеждат по-бързо"}
{"url": "http://www.mediapool.bg/shefat-na-rpu-rakovski-i-negovi-podchineni-sa-zadarzhani-za-koruptsiya-news278154.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДиректорът на полицейското управление в Раковски Георги Илиев и трима негови подчинени са задържани по съмнения за корупционни действия, съобщи в четвъртък бТВ.\r\n\tИнформацията бе потвърдена от зам.-шефа на Пловдивската окръжна прокуратура Галина Андреева, която обаче отказа да назове имената на заподзорените, тъй като подробностите от акцията щели да бъда разгласени в петък.\r\n\t\"Задържането на лицата е за корупционни престъпления, а делото е в Окръжна прокуратура-Пловдив\", лаконична бе тя пред Дарик радио.\r\n\tПо неофициална информация на бТВ четиримата полицаи са разследвани заради подозрения, че са рекетирали разследвани от тях лица. Според първоначалните данни делото срещу тях е тръгнало от разследване срещу двама техни пловдивски колеги – Стефан Модев и Петър Атанасов, заподозрени за кражбата на цигари за 300 000 лв.\r\n\tГлавният секретар на МВР Младен Маринов коментира единствено, че в Пловска област тече акция на дирекция \"Вътрешна сигурност\", но отказа да разкрие подробности.", "date": "2018.04.19", "title": "Шефът на РПУ-Раковски и негови подчинени са задържани за корупция"}
{"url": "http://www.mediapool.bg/izsledvane-svarzva-avstriyski-pediatar-s-natsistkata-programa-za-evtanaziya-news278168.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийският лекар Ханс Аспергер, на когото е кръстен едноименният аутистичен синдром, е играл роля в убийствата на деца с увреждания по времето на нацизма, твърди виенски историк, цитиран от ДПА.\r\n\t \r\n\tАспергер насочил две момичета с увреждания към виенската клиника \"Ам Шпигелгрунд\", където при т. нар. програма за евтаназия, провеждана от нацистите, били убити около 800 деца, пише Хервиг Чех в изследване, което развенчава мита за педиатъра като противник на националсоциализма.\r\n\t \r\n\tАспергер също така е играл косвена роля в изпращането на други деца на смърт, тъй като участвал в медицинска комисия, която решавала дали децата да бъдат приети в клиниката.\r\n\t \r\n\tЧех заяви, че лекарят не е бил ключов участник в програмата за евтаназия, а съучастник според условията на момента.\r\n\t \r\n\t\"Неговата роля е била периферна в сравнение с други\", каза историкът, който работи в Медицинския университет във Виена.\r\n\t \n\n\r\n\t\"Това изследване се отнася за човек, който е възхваляван почти като борец от съпротивата и който не отговаря на този образ според историческите извори\", заяви Чех.\r\n\t \r\n\tАспергер е най-известен с дефинирането на редица аутистични смущения наред с откритията на австрийско-американския психиатър Лео Канер през 40-те години на 20-и век. Понятието синдром на Аспергер е въведено десетилетия по-късно.\r\n\t \r\n\tДълго време се смяташе, че Аспергер е защитавал деца от евтаназия, защото е призовавал за интегриране на \"трудните\" деца в обществото.\r\n\t \r\n\tЧех обаче изтъкна, че педиатърът не е говорил за деца с увреждания, смятани за нелечимо болни.", "date": "2018.04.19", "title": "Изследване свързва австрийски педиатър с нацистката програма за евтаназия"}
{"url": "http://www.mediapool.bg/bolnitsi-poiskaha-ot-mz-kompromis-za-dalgovete-i-bonusite-na-personala-news278169.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредставители на държавни болници поискаха от Министерството на здравеопазването гаранции, че , с който се затягат правилата на работа, няма да доведе до изтичането на кадри и невъзможност да плащат текущи разходи.\r\n\tНа изслушване в парламентарната здравна комисия замeстник-министърът на здравеопазването Жени Начева обясни, че стандартът иска да наложи единни правила за финансово управление на болниците, така че да не трупат нови просрочени дългове заради лоша дисциплина и злоупотреби, а няма за цел да блокира разплащането на текущи дейности като режийни разходи, гаранционни поддръжки и др. Тя допълни, че целта на стандарта е да има съпоставими разходи за лекарства, храноден в сходни по вид и обхват лечебни заведения.\r\n\tДо идеята за единен финансов стандарт за управлението на болниците се стигна след като проверки на министерството се натъкнаха на драстични примери за лошо управление в болниците чрез неизгодни договори, покупка на апаратура и лекарства с големи разлики в цените и др.\r\n\t\r\n\tНачева съобщи, че стандартът ще се прилага в 70 лечебни заведения с държавно участие, като просрочените дългове в тях към края на месец февруари са 155 млн. лева и се увеличават спрямо миналата година. 25 от лечебните заведения имат просрочени задължения за над 1 млн. лева, като едно от тях е с просрочия за 21 млн. лева.\n\n\r\n\t13 лечебни заведения са с просрочия между 24 000 лева до 1 млн. лева и останалите 50% от болниците нямат просрочени задължения.\r\n\tТези лечебни заведения усвояват над 50% от публичния ресурс от касата и допълнително от Министерството на здравеопазването получават субсидия от 90 млн. лева за различни дейности.\r\n\t, коментира Начева.\r\n\t\r\n\tТя отхвърли и другото притеснение на болничните директори – че при просрочени дългове няма да могат да плащат допълнителни възнаграждения на персонала си по линия на приходите от здравната каса и по този начин ценните им кадри ще напуснат.\r\n\t, коментира тя.\r\n\tД-р Нели Савчева от Сдружението на областните болници коментира, че формулировката в стандарта има нужда от уточняване, иначе с министерството имат по-скоро терминологични, а не съществени различия. Тя заяви, че болничните мениджъри не се притесняват от повишен контрол.\r\n\t\r\n\tД-р Момчил Мавров от “Свети Георги“-Пловдив, който е представител на Асоциацията на университетските болници, заяви, че е неизпълнимо изискването в стандарта болниците да си планират дейността от предходната година, защото има външни фактори като това, че договарянето с НЗОК става през април следващата година. Като проблем той посочи и “типовото плащане по клинични пътеки“, без да се отчита сложността на всеки отделен случай. Освен това той припомни и трупането на неразплатена налимитна дейност на болниците.\r\n\tЗам.-председателят на парламента д-р Нигяр Джафер (ДПС) коментира, че от нейната група са очаквали повече от новия стандарт. Тя посочи, че подкрепят мерките за повече контрол, включително по отношение на клиничните изпитвания в болниците, но според нея проблемът с финансирането на болниците не е счетоводен, а е нужна промяна във финансовия модел.\r\n\tГеорги Михайлов от БСП също посочи, че проблемът е в липсата на остойностяване на лекарския труд и на медицинските дейности и се съгласи с д-р Мавров, че лечението на един болен с херния не струва колкото лечението на друг със същата диагноза.\r\n\tПредседателят на Лекарския съюз д-р Грозев напомни, че за две години и половина болниците са натрупали 100 млн. лева извършена, но неразплатена надлимитна дейност, като това са 2/3 от съобщените от Начева просрочени дългове.\r\n\tНачева от своя страна заяви, че колкото по-бързо се приложи новият стандарт, толкова по-бързо ще се изчистят част от изброените от лекарите и депутатите недостатъци.\r\n\tОт ГЕРБ не взеха участие в дискусията, а председателят на парламентарната здравна комисия д-р Даниела Дариткова обясни, че целта на изслушването е стандартът да бъде обяснен по-добре и да се чуят колкото се може повече мнения по него.\r\n\tВ крайна сметка спорните текстове в стандарта може да бъдат прецизирани, за да се тушира напрежението на лечебните заведения.", "date": "2018.04.19", "title": "Болници поискаха от МЗ компромис за дълговете и бонусите на персонала"}
