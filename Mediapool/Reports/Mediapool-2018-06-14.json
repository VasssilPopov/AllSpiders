{"url": "https://www.mediapool.bg/rusiya-razbi-sauditska-arabiya-v-parviya-mach-na-mondial-2018-news280323.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия победи с 5:0 Саудитска Арабия в откриващата Мондиал 2018 среща на стадион “Лужники” в Москва. \r\n\tЮри Газински откри с първия точен удар във вратата в 12-ата минута, а след него се разписаха Денис Черишев (43’, 90’) , Артьом Дзюба (71’) и Александър Головин (90+5').\r\n\t \r\n\tТака беше спазена традицията домакинът никога да не губи в първия си двубой от форума.\r\n\t \r\n\tВъпреки че Русия показа много слаба игра в подготвителните мачове, на старта на световното първенство даде заявка за излизане от груповата фаза.\r\n\t \r\n\tОстаналите два отбора в група ”А” са Египет и Уругвай.\r\n\t \r\n\tПо-рано в четвъртък първенството бе открито с пищна церемония, в която главен герой бе английският поппевец Роби Уилямс.\r\n\t \r\n\tОсвен с изпълнението си той привлече внимание и показвайки среден пръст пред една от камерите. \r\n\t \r\n\tПреди началото на церемонията легендарният испански вратар и световен шампион през 2010 година Икер Касийяс изнесе заедно с руския модел Наталия Водянова световната купа на стадиона.\r\n\t \r\n\tМинути преди началото на първия мач пред хилядите фенове на “Лужники” отправиха приветствия президентът на Русия Владимир Путин и президентът на ФИФА Джани Инфантино.\r\n\t \r\n\tВъв форума участват 32 отбора. Мачовете ще се играят на 12 стадиона в 11 руски града, като за първи път в историята двубоите ще са на два континента.", "date": "2018.06.14", "title": "Русия разби Саудитска Арабия в първия мач на Мондиал 2018"}
{"url": "https://www.mediapool.bg/ungarski-sad-osadi-trima-balgari-za-trafik-na-hora-news280318.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарски съд осъди днес трима българи и афганистанец от банда за трафик на хора на по 25 години затвор за това, че са станали причина 71 мъже, жени и деца да се задушат в хладилен камион през 2015 г. и затова, че изоставили превозното средство с труповете на мигрантите край австрийска магистрала, предадоха Франс прес и Ройтерс. \r\n\tДесетимата останали подсъдими, трима от които са съдени задочно, защото се укриват, получиха между 3 и 12 години затвор за незаконен трансграничен трафик на хора. Те са от България, Афганистан и Ливан.\r\n\tПрисъдата е на първа съдебна инстанция и подлежи на обжалване и протест от прокуратурата. \r\n\tПрокурорът Габор Шмид беше поискал доживотни присъди без право на замяна за трима от подсъдимите - 31-годишният афганистанец Самсур Лаху, тартор на групата, един от помощниците му и шофьорът на камиона - и двамата българи. Доживотен затвор беше поискан и за трети българин от групата. Четиримата подсъдими, обвинени в убийство, бяха въведени в залата с белезници от въоръжени полицаи с маски.\r\n\tСъдия Янош Яди каза пред препълнената съдебна зала, че лидерът на организираната престъпна група е признат за \"виновен в съучастие в убийство\". \n\n\r\n\tТелата на 59 мъже, 8 жени и 4 деца от Сирия, Ирак и Афганистан бяха открити в изоставения в Австрия камион на 26 август 2015 г.\r\n\tКамионът е взел бежанците от Сърбия, близо до границата с Унгария. Час и половина след началото на пътуването, ниското ниво на кислород вече затруднявало дишането на хората и е причинило главоболие и те започнали да крещят и да блъскат по стените на камиона, посочи държавното обвинение. Хората били натъпкани в помещение от 14 кв. метра с по-малко от 30 кубични метра въздуш за дишане.\r\n\tТри часа след началото на пътуването в камиона едва ли е имало живи хора, смятат вещите лица по делото, посочва ДПА. Към този момент камионът още е бил в Унгария. Затова, макар жертвите да са открити в Австрия, съдебният процес се проведе в Унгария.\r\n\tСмъртта на мигрантите шокира Европа, която се опитваше да се справи с масивния приток на мигранти. Това беше най-тежкият инцидент от подобен род по балканския маршрут на мигрантите, посочва Ройтерс.\r\n\tПрокуратурата представи записи на телефонни разговори на трафикантите с началника им Лаху, в които те му казват, че хората в камиона се задушават. Афганистанецът обаче нарежда камионът да не спира, да не пускат бежанците да излязат и \"ако умрат, да оставят камиона в гора в Германия\".", "date": "2018.06.14", "title": "Унгарски съд осъди трима българи за трафик на хора"}
{"url": "https://www.mediapool.bg/sotir-tsatsarov-i-lozan-panov-se-karaha-po-tseliya-konspekt-news280319.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИма ново отчетливо покачване на напрежението между главния прокурор Сотир Цацаров и председателя на Върховния касационен съд Лозан Панов, стана ясно в четвъртък по време на заседанието на Висшия съдебен съвет (ВСС). Двамата си размениха остри реплики по повод политиката на съдебната власт за ведомствените жилища, атаките срещу Атанаска Дишева и назначаването на нов главен секретар на ВСС.\r\n\tСъдебният съвет започна преразглеждане на политиката си по предоставяне на ведомствени жилища на магистрати и служители на преференциални цени. Инициативата бе на председателя на Върховния административен съд Георги Чолаков и на главния прокурор Сотир Цацаров.\r\n\tДвамата внесоха предложението си, след като в медиите на Делян Пеевски и близки до тях издания започна кампания срещу члена на ВСС Атанаска Дишева. Тя е сред малобройната опозиция във ВСС, а съпругът ѝ бе кандидат за народен представител от \"Да, България\". Съдия Дишева стана член на ВСС, след като бе избрана от своите колеги съдии. Преди това бе съдия във Върховния административен съд.\r\n\tАтаката започна в \"Труд\"\r\n\tАтаката срещу нея започна на 30 май с публикация във вестник \"Труд\", който написа, че Дишева ползва като \"нуждаеща се\" ведомствено жилище от 173 кв.м. в столичния кв. \"Изток\". Наемът е 202 лв. на месец. Изданието атакува магистрата, че в същото време тя има имоти във Варна и няма как да е \"нуждаеща се\". Още на следващия ден \"Монитор\" на Пеевски написа \"Пионка на Панов в имотен скандал за половин милион\", позовавайки се на \"Труд\".\n\n\r\n\tДишева казва, че използва жилището в \"Изток\" от 2006 г., когато ѝ е предложено от ръководството на ВАС. Условието да се ползва такова жилище е съдията да не притежава имоти в същото населено място. От това са се възползвали множество членове на ВСС, които са притежавали доста скъпи имоти по родните си градове, но досега темата не е била поставяне. Съдия Дишева обяснява, че тя е атакувана не заради жилището, а заради позициите ѝ във ВСС.\r\n\tИ последва инициатива на Цацаров\r\n\tСега Цацаров и Чолаков предлагат ведомствените жилища да се дават на магистрати след преценка на имущественото им състояние.\r\n\t\"Трябва да се преценява цялостната възможност на кандидата да придобие или наеме жилище в съответното населено място. Липсата на това да не притежава жилище в съответния град, не може да обоснове жилищната нужда“, каза Цацаров. В мотивите към предложението се споменава случая с Дишева.\r\n\tСамата Дишева не присъства на заседанието, защото бе в командировка. В интервю за \"Де факто\" тя обясни, че подкрепя предложението за промяна в правилата.\r\n\tПанов: Не съм сигурен, че Цацаров е свободен\r\n\tВъв ВСС думата взе и председателят на ВКС Лозан Панов, който също бе замесен от медиите на Пеевски в скандала.\r\n\t\"Имах честта да работя с главния прокурор и в предходния ВСС и не съм останал с впечатлението, че той има нещо против тази практика. За г-н Чолаков приемам, че действа принципно, но за г-н Цацаров не мога да приема, че е така\", каза Панов, цитиран от lex.bg.\r\n\tТой напомни, че през 2016 г. ВСС е дебатирал сключването на договор за наем с колегата си Румен Боев.\r\n\t\"В имуществената декларация на г-н Боев има поне 10 пункта с притежавани имоти. Темата е разисквана на Пленум на ВСС, с участието на главния прокурор. Тогава съм възразил за срока и цената на наема, но не виждам становище на главния прокурор при тази дискусия. А единствените гласували \"против\" сме били аз и Соня Найденова\", каза Панов.\r\n\tТой поясни, че и тогава е имало публикации за цените на наемите на ведомствените жилища, които плащат някои членове на съвета, но главният прокурор не е реагирал. Накрая той обяви, че сегашното предложение на Цацаров е завоалирана атака срещу Дишева.\r\n\t\"Свободните хора имат право да мислят различно, аз съм свободен, за главния прокурор не съм сигурен, че е такъв. И през 2016 г. мислех, че правилата трябва да се променят, ще подкрепя предложението сега. Но се мотивирах защо, според мен, в момента се атакува конкретен човек\", посочи Панов.\r\n\tЦацаров: За мен не е чест да работя с Панов\r\n\tГлавният прокурор Сотир Цацаров не отговори по същество за апартаментите, а започна да припомня на първите си срещи с Лозан Панов, когато го лансира за председател на Върховния касационен съд (ВКС).\r\n\t\"С постоянната си фиксация и нападки към мен или към лицето, което изпълнява длъжността главен прокурор, няма да станете по-велик в очите на колегите си. Няма да коментирам нищо от това, което казвате – зависимост, честност, нечестност. Толкова сте свободен, че може да правите преценка кой е честен… Спомнете си първата ни среща в \"Пирогов“ (когато Панов бе блъснат от автомобил до \"Южния парк\"). Някога от вас искал ли съм нещо, намеквал ли съм, правил ли съм нещо, което е свързано с условия и изисквания за нечестна позиция или манипулация, или действие, или каквото и да било, свързано с работата в съдебната власт? Кога беше последната ни среща, на която говорихме нормално като колеги? Беше в моя кабинет преди избора на Калоян Топалов за председател на Софийския градски съд. Винаги ще казвам, че съм работил в два състава на ВСС с вас. Но никога няма да кажа, че за мен е било чест да работя с вас\", каза Цацаров.\r\n\tВтори рунд\r\n\tВторият рунд между Цацаров и Панов бе по повод избора на Силвия Илиева за нов главен секретар на ВСС. Тя бе подкрепена с 22 гласа \"за\". Илиева бе прокурорски помощник във Върховната касационна прокуратура и имаше ангажимент основно с подготовката на материалите за Прокурорската колегия на ВСС.\r\n\tТя бе предпочетена, защото дълги години преди това е работила именно в администрацията на ВСС, където е оглавявала правната дирекция. Преди около три години бе за кратко изпълняващ длъжността главен секретар на ВСС. Другият кандидат бе главният секретар на Върховния административен съд Александър Николов. Той бе подкрепен от шефа си Георги Чолаков.\r\n\tПредседателят на ВКС Лозан Панов обясни, че няма да подкрепи нито един от двамата, защото не са успели да покажат, че ще се справят с работата.\r\n\t\"Според мен много трудно кандидатите ще се еманципират от своите предходни работодатели (Сотир Цацаров и Георги Чолаков – б.р.)\", каза Панов.\r\n\tСотир Цацаров не остави и това без отговор, макар скандалът да бе значително по-тих от предишения.\r\n\t\"Единият работодател е срещу мен – г-н Чолаков (шефът на ВАС), другият работодател е прокуратурата. Аз ще гласувам за Силвия Илиева. Познавам я, вярвам в професионалните ѝ качества и смятам, че проблемът не е в предния и настоящия работодател. Проблемът е доколко един човек може и знае. Когато кажеш, че нито един от двамата не може или не знае, най-вероятно скриваш куража да кажеш позицията си. Призовавам ви да разсъждавате с оглед качествата на хората и да ги оценявате с оглед професионалния и личен опит. Дано всеки от нас има качества и кураж кой от работодателя, който от друго да се еманципира\", отвърна Цацаров.\r\n\tЗа последно напрежението между Лозан Панов и Сотир Цацаров се покачи преди малко повече от година покрай заплахите на мнозинството в предишния ВСС, че ще отстрани Панов от поста. Сега лидерът на \"Да, България\" Христо Иванов лансира версията, че Лозан Панов все пак ще бъде отстранен от позицията, защото Цацаров иска да заеме неговото място във ВКС.", "date": "2018.06.14", "title": "Сотир Цацаров и Лозан Панов се караха по целия конспект"}
{"url": "https://www.mediapool.bg/chez-uveri-che-klientite-y-nyama-da-usetyat-prehvarlyaneto-na-sobstvenostta-news280320.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за придобиването на българските енергийни активи на чешката ЧЕЗ с пазарджишката фирма \"Инерком\" няма да се отрази върху доставките на електроенергия в Западна България, \"клиентите няма да усетят смяната на собствеността\" и исканото от дружеството увеличение на цената на тока от 1 юли \"няма нищо общо с продажбата и целта му не е купувачът да може да изплаща кредита си за сделката\". Това заяви регионалният мениджър на ЧЕЗ за България Карел Крал пред журналисти в четвъртък.\r\n\tСмяната на собствеността на електроразпределителната мрежа в Западна България, както и на доставчика на ток в региона все още не е факт. Тя трябва да бъде одобрена от Комисията за защита на конкуренцията, която все още не е започнала оценка на концентрацията на бизнеса на \"Инерком\" в сферата на производството на ток от възобновяеми източници с активите на ЧЕЗ. Освен това фирмата на Гинка Върбакова все още не е платила стойността на сделката в размер на 340 млн. евро. Това трябва да стане до края на ноември 2018 г. и по последните изявления на \"Инерком\" от преди повече от месец все още се преговаря с банките кредиторки за синдикиран заем.\r\n\tС изричното уточнение, че не е част от екипа на ЧЕЗ, който работи по приключването на сделката, Крал каза, че работата по прехвърлянето на собствеността продължава. \"Работи се в посока плавно прехвърляне не собствеността и да няма сътресения, които да се отразят върху доставките\", посочи той. \"Освен по съобщенията в медиите, клиентите по никакъв начин няма да усетят прехвърлянето на акциите\", увери мениджърът за България.\r\n\tТой също така отхвърли публичните твърдения след внесеното от компанията му заявление за повишаване на цената на тока, че това е свързано с продажбата. ЧЕЗ поиска средно поскъпване на електроенергията с над 5.5 процента със сериозно завишение на нощната тарифа, докато енергийният регулатор засега е орязал увеличението до 2.29 на сто.\r\n\t\"Ценовото ни заявление няма нищо общо с продажбата, целта му не е купувачът да може да си изплаща кредита по сделката\", заяви Крал и допълни, че исканото поскъпване следва политиката на ЧЕЗ от последните години относно тарифите и особено за нощната енергия, която според дружеството е прекалено ниска.\n\n\r\n\tОт ЧЕЗ се оплакаха, че за поредна година Комисията за енергийно и водно регулиране неаргументирано реже разходите на компанията, за да натиска ръста на цената на тока. При поискано одобрение на 387 млн. лв. харчове за периода 1 юли 2018 – 30 юни 2019 г., регулаторът е решил те да са 307 млн. лв. Според компанията това е недостатъчно, за да поддържа, модернизира и развива мрежата си, както и да спази поетото в колективния трудово договор със служителите се увеличение на заплатите им.\r\n\tКрал припомни, че от влизането на ЧЕЗ на българския пазар през 2004 с приватизацията на 67 на сто от електроразпределителните дружества в София, София-област и Плевен досега са вложени 2 млрд. лв., които включват и цената по приватизационната сделка. 1.6 млрд. лв. е внесла ЧЕЗ в бюджета за покупката на тези активи, като данъци, осигуровки и дивиденти за държавата, преди тя да реши да продаде през борсата остатъчния си дял в електроразпределителната мрежа в Западна България. 1 млрд. лв. са директните вложения в реконструкция и разширение на мрежата.\r\n\t\r\n\tМакар че се оттегля от България, ЧЕЗ е заложила в заявената цена на тока инвестиции за 109 млн. лв. в мрежата до юли 2019 г. Вложенията включват и подмяната на част от електромерите на потребителите с умни устройства, които позволяват онлайн следена на консумацията и засичат веднага дали има опити за манипулация и кражби на ток, обясни по-рано през деня Петър Холаковски, главен изпълнителен директор на \"ЧЕЗ Разпределение\" при представянето на нова автоматизирана възлова станция в Априлци.\r\n\tИнвестицията в съоръжението възлиза на 200 хил. лв. и ще подобри електрозахранването на 4000 домакинства и стопански потребители в общината. Станцията се управлява дистанционно и позволява както по-бързото локализиране на повредата, така и превключването на останалите без ток клиенти към друга захранваща линия. Освен това по електропроводите в региона са монтирани комутационни устройства за 110 хил. лв., които позволяват при отстраняването на повредите да се изключва много по-малък брой потребители, допълни Виктор Станчев, главен оперативен директор на \"ЧЕЗ Разпределение“.\r\n\tВ Априлци са били инвестирани и други 130 хил. лв. в нов трафопост, който е решил проблемите на клиентите в региона с напрежението при електрозахранването.\r\n\tОбщо в област Ловеч през миналата година ЧЕЗ Разпределение е инвестирала 3,7 млн. лв., като 3,4 млн. лв. са били вложени в реконструкция и обновяване на мрежата, а 300 хил. лв. - в нови присъединявания. За тази година предвидените инвестиции за областта възлизат на 2 млн. лв.\r\n\tСъс станцията в Априлци новите автоматизирани възлови подстанции на ЧЕЗ стават три. Първата е в Бистрица и тя позволява при аварии в Драгалевци, Симеоново, Бистрица, Железница и Плана да се спира захранването на много малко на брой клиенти. Другата е изградена за нуждите на Кокаляне и Панчарево. Компанията предвижда да продължи да инвестира в такива нови възлови станции, както и в реконструиране на съществуващите над 50 такива съоръжения, каза Станчев.", "date": "2018.06.14", "title": "ЧЕЗ увери, че клиентите й няма да усетят прехвърлянето на собствеността"}
{"url": "https://www.mediapool.bg/borisov-otkaza-sreshta-s-prezidenta-na-makedoniya-shteshe-da-e-predatelstvo-news280275.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов отказа да се срещне с президента на Македония Георге Иванов, който е в София по покана на президента Румен Радев. Причината е, че Иванов се стреми да провали трудно постигнатото споразумение между Скопие и Атина за името на Македония, което би отворило пътя за евроатлантическата ѝ интеграция.\r\n\t\r\n\t, добави Борисов.\r\n\tБезпрецедентният му ход му навлече критики и от Румен Радев, и от македонския му колега Иванов, и от БСП.\r\n\tРадев обвини премиера, че отказва диалог\n\n\r\n\tПрезидентът Радев, който също подкрепя постигането на решение за името на Македония, реагира остро на решението на Борисов да откаже среща с Георге Иванов. По думите му това бил отказ от диалог. Той отбеляза, че се надява ангажиментите за Западните Балкани \"да не се сведат само до прегръдките\". Борисов отвърна лаконично, че Радев има право да го критикува и напоследък само това прави.\r\n\t, разясни позицията си Борисов.\r\n\tГеорге Иванов обаче го обвини, че с отказа си за среща Борисов взима позиция във вътрешния спор в Македония.\r\n\tПодобна позиция обявиха и от БСП. \"Обединените патриоти\" обаче подкрепиха Борисов с аргумента, че така той не позволява завръщането на антибългарски настроения в Македония.\r\n\tБорисов подкрепи управляващите в Атина и Скопие: изключително храбри\r\n\tБорисов подкрепи премиерите на Македония и Гърция Зоран Заев и Алексис Ципрас за положените усилия да решат спора. И двамата са изправени пред силен натиск от опозицията в страните си, която организира протести срещу решението за новото име.\r\n\t каза Борисов и допълни, че е разговарял с дяната опозиция и в двете страни.\r\n\t, добави той.\r\n\tРадев зове Иванов да възстанови диалога в Македония\r\n\tПрезидентът Радев призова македонския си колега да възстанови по възможно най-бързия начин така важния диалог между институциите в такъв критичен момент за страната, за да се избегнат всякакви възможности да бъде стопиран процесът на евроатлантическа и европейска интеграция на Република Македония.\r\n\t добави той.\r\n\tПриоритетът \"Западни Балкани\" да не се свежда само до прегръдките\r\n\tПрезидентът Радев индиректно критикува Борисов, че \r\n\t\"Надявам се нашите приоритети за Западните Балкани да не се сведат само до прегръдките и да не абдикираме от проблемите. Според мен България трябва да търси интензивни контакти и диалог не само с правителството на Македония, но да търси диалог и с президента, опозицията и т.н. Само така ще имаме констурктивни и приятелски отношения\", посочи Радев, уточнявайки, че срещата му в София с Георге Иванов е била планирана още от февруари.\r\n\tВ момента Борисов е в Израел и палестинските територии, тъй че вероятната му среща с Иванов щеше да се състои в петък сутринта. Посещението на Иванов донякъде съвпада и с отпътуването на Захариева за Македония, където тя ще посети Ново село, Струмица и Скопие на 15 и 16 юни, но няма да има срещи с представители на правителството.\r\n\tГеорге Иванов: Борисов заема страна\r\n\tСлед срещата си с Радев македонският държавен глава коментира, че\r\n\t\"Бойко Борисов е премиер на страна, която председателства ЕС, и постоянно говори за диалог. Но с този негов жест той заема страна и не реализира основната цел на председателството си“, посочи Иванов.\r\n\tТой отрече да е гонил премиера Зоран Заев и коментира, че управляващите в Македония и без него ще завършат договора.\r\n\t\r\n\tкоментира Румен Радев.\r\n\tБСП: Борисов се намесва в един вътрешен спор\r\n\tОт БСП определиха поведението на Борисов като .\r\n\t\r\n\tСпоред него обаче посланието трябвало да е по-позитивно: \r\n\tНе си спомням подобен случай, поне в най-новата ни история, коментира Кристиан Вигенин.\r\n\tдобави той.\r\n\tВМРО приветства решението на премира\r\n\tОт ВМРО обаче приветстваха решението на Борисов.\r\n\tкоментира вицепремиерът и лидер на ВМРО Красимир Каракачанов.\r\n\t, каза депутатът от ВМРО Юлиан Ангелов.\r\n\tПо думите му президентът на Македония продължава да изпълнява тази политика.\r\n\t, добави той.\r\n\tВъзможна е ревизия на договора за добросъседство\r\n\tБойко Борисов от своя страна каза, че ако наистина се стигне до промяна на името на Македония, ще \r\n\t\r\n\t\r\n\tРезервите на България към Северна Македония\r\n\t\r\n\tДоговореното име – Северна Македония, съдържа географски маркер, който според някои може да е предпоставка дори за териториални претенции към България, тъй като част от Северна Македония е и Пиринска Македония.\r\n\tБългария трябва да е много внимателна и да иска твърди гаранции\r\n\t\r\n\tСпоред него това поставя България в ситуации да търси допълнителни гаранции.\r\n\t, каза Радев.\r\n\tСкопие се надява след постигнатото споразумение с Атина, което се очаква да бъде подписано в края на тази седмица, да получи от ЕС покана за започване на преговори за присъединяване.\r\n\t, добави президентът.\r\n\t, каза Румен Радев.\r\n\tМиналата година Македония и България след дълги преговори подписаха договор за добросъседство, който трябва да реши спорните исторически въпроси между двете страни. Вече е формирана и обща комисия, която да разгледа общата ни история.", "date": "2018.06.14", "title": "Борисов отказа среща с президента на Македония: Щеше да е предателство"}
{"url": "https://www.mediapool.bg/rusiya-povishava-pensionnata-vazrast-i-dds-news280314.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското правителство предложи да се вдигне постепенно определената преди 90 години възраст за пенсиониране от 55 на 63 години за жените и от 60 на 65 години за мъжете. Това решение досега беше табу и многократно отхвърляно от президента Владимир Путин, предаде Франс прес.\r\n\tПенсионната реформа е съпроводена от друга доста болезнена за покупателната способност мярка: увеличаване на ставката на ДДС от 18 на 20 процента.\r\n\tИкономисти, цитирани от \"Ведомости\", коментираха, че моментът за обявяване на двете реформи е подходящо избран. Сега вниманието на населението е приковано към световното първенство по футбол в Русия, а не към икономически новини.\r\n\tПравителството предлага \"реформата да започне през 2019 година, за да се достигне постепенно възрастта за пенсиониране от 65 години за мъжете през 2028 година и 63 години за жените през 2034 година\", каза в четвъртък премиерът Дмитрий Медведев, цитиран от руските медии.\r\n\tТази реформа ще \"ни позволи да разполагаме с допълнителни средства, за да увеличим пенсиите над равнището на инфлацията\", добави той.\n\n\r\n\tВъзрастта за пенсиониране в Русия е определена през 1932 година и не е променяна оттогава. Това е социална придобивка от съветско време и е сред най-ниските в света.\r\n\tДо 30 процента от руснаците могат да излязат в пенсия по-рано, отколкото е официалната възраст за това, благодарение на специални режими, които облагодетелстват множество категории.\r\n\tКато се има предвид демографският спад, пенсионната система представлява постоянен товар за държавния бюджет, въпреки ниските пенсии (най-много няколкостотин евро).\r\n\tТази много ниска възраст за пенсиониране дълго време беше аргументирана със слабите очаквания за продължителността на живота главно през 90-те години, които се подобряват през последните години.\r\n\tВ страна, където многобройните пенсионери често пъти трудно се издържат, тази реформа се очертава доста чувствителна.\r\n\tВладимир Путин неколкократно призна, че реформата ще бъде необходима, но досега твърдеше, че не е настъпил моментът за нея въпреки призивите на икономическите среди.\r\n\tКато жест към една прослойка от населението, която особено много пострада от скока на цените през последните години, Кремъл обяви все пак през март, че подготвя мерки, с които да позволи на пенсиите да се увеличават по-бързо от инфлацията.\r\n\tДанъкът добавена стойност се увеличава от 18 на 20%\r\n\tПовишаването на базовата ставка на ДДС от 18 до 20%, което също бе предложено в четвъртък, е планирано да влезе в сила от 1 януари 2019 г.\r\n\tСегашният размер на ДДС върху основни услуги и социално значими стоки ще бъде запазен, каза премиерът Медведев. \"Това са понижени ставки по отношение на продоволствието, детските стоки, медицински стоки и нулеви ставки за вътрешните междурегионални въздушни превози\", поясни той.\r\n\tПо оценки на правителството предложеното увеличение на ДДС ще донесе на бюджета над 600 млрд. рубли годишно, заяви вицепремиерът и финансов министър Антон Силуанов.\r\n\tТой отбеляза, че тези средства ще бъдат използвани за финансиране на национални цели и стратегически задачи.\r\n\tСиуланов подчерта, че поне в близките шест години правителството няма да променя базовите параметри на данъчната система в Русия.\r\n\tВладимир Салников, зам.-директор на Центъра за макроикономически анализ и краткосрочни прогнози коментира пред \"Ведомости\", че решението за вдигане на ДДС не изглежда най-оптимално – ръстът на данъка ще удари по най-високотехнологичните отрасли или върху онези, които и без това са пострадали от кризата (най-вече машиностроенето и строителството) и по всички категории граждани, особено най-бедните.\r\n\t\"Това е много странно решение - да ускоряваш икономиката чрез повишение на данъците\", коментира Кирил Тремасов, директор аналитичния отдел в компанията \"Локо-инвест\".\r\n\t\"По законите на икономиката тази мярка винаги води до забавяне на икономическия ръст. Създава се усещането, че за чиновниците е по-важно да намерят прословутите 8 трилиона рубли и да ги инвестират в някакви инфраструктурни проекти, които, както разбирам, досега никой не е виждал с очите си, отколкото да се ускори икономическият ръст. Държавата прие решение, изхождайки от извратената логика, че тя по-добре знае къде да инвестира парите..Но опитът – и нашият собствен, и световният, показва, че пазарът винаги се оказва по-ефективен\", обясни експертът.\r\n\tДруги икономисти, цитирани от \"Ведомости\", прогнозираха ръст на инфлацията вследствие вдигането на ДДС.", "date": "2018.06.14", "title": "Русия повишава пенсионната възраст и ДДС"}
{"url": "https://www.mediapool.bg/parlamentat-zadeistva-protsedurata-po-smyana-na-upravitelya-na-nzok-news280312.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът ще избере нов управител на Националната здравноосигурителна каса (НЗОК) на мястото на Камен Плочев до края на юли преди депутатите да излязат във ваканция.\r\n\tС 11 гласа \"за\", 7 \"против\" и без въздържали се парламентарната здравна комисия прие в четвъртък проекторешение за предсрочно прекратяване на мандата на Плочев поради невъзможност да изпълнява задълженията си повече от три месеца. От БСП гласуваха против, а от ДПС не участваха в гласуването.\r\n\tПлочев отказва да подаде сам оставка, но според Закона за здравното осигурване управителят на НЗОК може да бъде освободен предсрочно, ако не може да изпълнява задълженията си за срок повече от три месеца.\r\n\tДепутатите се запознаха с писмото на управителя на НЗОК проф. Камен Плочев, с което той уведомява, че през последните 3 месеца е отсъствал поради заболяване и не е могъл да изпълнява служебните си задължения. В него той допълва още, че няма да е в състояние да изпълнява задълженията си минимум още 1 месец и лично той смята, че \"законът трябва да бъде спазен\".\r\n\tДепутатът от БСП д-р Георги Йорданов се обяви за това да не се прекратява мандата на Плочев и поиска депутатите да се информират за актуалното му здравословно състояние, тъй като може да се окаже, че скоро ще се върне на работа.\n\n\r\n\t, отговори му председателят на комисията д-р Даниела Дариткова.\r\n\tКолегата ѝ Лъчезар Иванов се намеси, за да обясни, че познава Плочев от години и заболяването му не е настъпило сега, а е от години.\r\n\tПредставителят на КНСБ в Надзорния съвет на касата д-р Иван Кокалов заяви, че на касата ѝ предстои тежка работа, свързана с преразглеждане на бюджети и други важни теми, поради което институцията трябва да има титуляр. Той заяви още, че управителят на фонда не трябва да се избира от парламента, а трябва да се върне старата процедура, когато кандидатите се явяваха с концепции пред комисия, излъчена от Надзориня съвет.\r\n\tЗам.-председателят на парламента д-р Нигяр Джафер (ДПС) каза, че нейната група няма да участва в гласуването, защото това заседание е опит да се легитимира поредния прецедент при освобождаването на управител на НЗОК. , каза тя и изрази надежда следващия дебат в комисията да е за бъдещото на здравноосигурителния модел, защото персоналните смени са без значение.\r\n\tСъс стартирането на процедурата по освобождаването на Плочев се запазва дългогодишната традиция шефовете на касата да не се задържат дълго на поста. Самият Плочев беше предложен и избран за управител на НЗОК от мнозинството на ГЕРБ през юли миналата година, но от февруари тази година е в болничен и институцията се управлява от подуправителя Йорданка Пенкова.\r\n\tПлочев се оттегли в болничен след разразилия се скандал с дълговете към чуждите здравноосигурителни фондове, когато здравният министър Кирил Ананиев му поиска оставката заради това, че зад гърба му е поискал актуализация на бюджета на институцията и директно е пратил писмо до Народното събрание без да спази процедурите.  \r\n\tПредстои решението за предсрочното прекратяване на мандата на Плочев да бъде гласувано в пленарна зала утре, а след това Надзорният съвет да прекрати договора му за управление. След това ще бъде започната и процедурата по избор на нов управител на касата, която трябва да приключи до месец. Това със сигурност трябва да стане преди депутатите да излязат във ваканция през август.\r\n\tЗасега управляващите нямат идеи за бъдещия кандидат, нито профил, на който да отговаря, като намирането на всеки следващ управител става все по-трудна задача предвид текучеството.", "date": "2018.06.14", "title": "Парламентът задейства процедурата по смяна на управителя на НЗОК"}
{"url": "https://www.mediapool.bg/tsvetan-vasilev-peevski-e-razsledvan-v-sasht-i-za-prane-na-pari-news280322.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tбившият мажоритарен собственик на КТБ, според когото е много по-вероятно Борисов да излезе пръв от българската политика, отколкото депутатът от ДПС Делян Пеевски.\r\n\tВасилев, който е основен обвиняем по мегаделото за източването на КТБ, за пореден път повтори тезата си, че банката е фалирана от бившия му съдружник Делян Пеевски с помощта на прокуратурата и лично главния прокурор Сотир Цацаров.\r\n\tТой отхвърли твърденията на \"медиите от Пеевската клоака\", че бившият премиер Иван Костов се е възползвал от КТБ.\r\n\t\n\n\r\n\tТой съобщи също, че срещу Пеевски е стартирало второ разследване по закона \"Магнитски\" в САЩ.\r\n\tПо думите му българското правителство е изпращало свои министри в САЩ, за да дадат допълнителна информация по разследването \"Магнитски\": \"да обяснят колко аз не съм прав\".\r\n\tВасилев твърди, че апликацията му по делото в Държавния департамент на САЩ е подкрепена от сенатори и конгресмени.", "date": "2018.06.14", "title": "Цветан Василев: Пеевски е разследван в САЩ и за пране на пари"}
{"url": "https://www.mediapool.bg/premierat-vrodenata-mi-skromnost-prechi-da-kazha--news280316.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tзаяви премиерът Бойко Борисов по повод подписания миналата година договор за добросъседство между България и Македония. \r\n\t \r\n\tВ четвъртък той влезе във вече добре познатата му роля на международен посредник по въпроси от широк спектър и подкрепи усилията на премиерите на Гърция и Македония Алексис Ципрас и Зоран Заев да решат дългогодишния спор за името. В същото време той разкри, че е водил разговори и с опозиционните лидери в двете страни и се обяви срещу опитите на македонския премиер Георге Иванов да саботира споразумението за Северна Македония.", "date": "2018.06.14", "title": "Премиерът:  Вродената ми скромност пречи да кажа ..."}
{"url": "https://www.mediapool.bg/polovinata-voenni-piloti-vaobshte-ne-letyat-news280279.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко от половината от всички 245 военни пилоти реално извършват полети, съобщи военният министър Каракачанов в четвъртък.\r\n\t \r\n\tТака той официализира отдавна известния факт в армейските среди – заради липсата на средства за поддръжка и експлоатация на военните самолети и хеликоптери много малко летци се дореждат до часове във въздуха, а дори най-големите ни асове летят в пъти по-малко от колегите си в НАТО. \r\n\t \r\n\tКаракачанов потвърди пред бТВ и, че от общо 28 хеликоптери в армията, летят едва 8. \n\n\r\n\t \r\n\tДанните са отдавна известни, но традиционно Министерството на отбраната ги спестява, обявявайки ги за военна тайна. \r\n\t \r\n\tПо думите на Каракачанов от 5 хеликоптера Ми-17 не лети нито един, от 5 Ми-24 лети само един, от 12 Кугар летели 3-4, а от 6 Бел летят 3.\r\n\t \r\n\tСлед катастрофата с последния изправен Ми-17 в понеделник, при която загинаха двама военни пилоти, а един техник бе ранен, армията вече не разполага с машина, която може да изпълнява дейности по гасенето на пожари. \r\n\t \r\n\tВоенният министър каза, че разследването на катастрофата край Пловдив засега се е съсредоточило в две основни хипотези – техническа неизправност или пилотска грешка.\r\n\t \r\n\tЧасове след инцидента обаче и МО и прокуратурата обявиха, че този път вероятно става за техническа неизправност. \r\n\t \r\n\tПо думите му третият член на екипажа, който по чудо оцеля, се е намирал в задната част на хеликоптера и това е спасило живота му. Бордният инженер Алексей Каменов все още не е дал показания, но споделил на министъра, че е усетил рязко завъртане преди катастрофата.\r\n\t \r\n\tСлед поредната трагедия във военната авиация командирът ѝ ген. Цанко Стойков каза, че според изискванията на НАТО пилотите трябва да летят средно около 180 часа годишно. \r\n\t \r\n\tПредвид ситуацията в българските ВВС загиналите пилоти от началото на годината до момента са имали около 18 часа. \r\n\t \r\n\tПодобна е и ситуацията при изтребителната авиация. Според неофициална информация там много от пилотите и за цяла година не могат да наберат повече от 30 часа във въздуха.\r\n\t \r\n\tТова се отразява на подготовката им, като в последните години дори политическото ръководство на министерството призна, че ситуацията вече застрашава сигурността на пилотите. \r\n\t \r\n\tКаракачанов посочи в четвъртък, че за ремонта на всички хеликоптери са нужни около 50 милиона лева и подчерта, че за да се стигне дотук, вина имали дори разпоредби на Закона за обществените поръчки (ЗОП).\r\n\t \r\n\t\"Не е нормално фирма, произвеждащи банички или продаваща бикини, да обжалва поръчка за ремонт на хеликоптер\", каза военният министър, добавяйки, че в тази връзка във вторник ще внесе в Министерския съвет проект за промени в ЗОП.\r\n\t \r\n\tКазусът е отдавна известен, но основните проблеми с поръчките в Министерството на отбраната всъщност не идва от обжалването им, а от лошото им планиране и изпълнение. \r\n\t \r\n\tИзваждането на военните поръчки от закона вероятно ще улесни работата на МО, но ще създаде предпоставки за предопределеност на конкурсите, а МО има дълга и славна практика в това отношение. \r\n\t \r\n\tПопитан за стабилността на коалиционното управление, Каракачанов заяви, че нямало никакви признаци и причини за предсрочни избори. \r\n\t \r\n\tПо повод новия вот на недоверие, подготвян от БСП заради сектор \"Сигурност\", той посочи, че това и е работата на опозицията.\r\n\t \r\n\tПо повод поисканата му от лидера на \"Воля\" Веселин Марешки оставка, министърът коментира, че ставало въпрос за поръчка. Като потенциални \"възложители\" той видя фирми, които е отрязал от посредничеството при ремонта на военна техника. \r\n\t \r\n\tНе изключва обаче и възмож ността за \"приятелски огън\".\r\n\t \r\n\tЛидерът на \"Воля\" е в конфликт с Каракачанов, след като поиска мораториум върху скъпите военни сделки, с които трябва да се модернизира армията. Военният министър от своя страна му препоръча \"да си пие хапчетата\".", "date": "2018.06.14", "title": "Половината военни пилоти въобще не летят"}
{"url": "https://www.mediapool.bg/merkel-ne-os-na-zhelaeshtite-a-es-kato-obshtnost-tryabva-da-ohranyava-granitsite-si-news280282.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел отхвърли предложението на австрийския канцлер Себастиан Курц защитата на границите на Европейския съюз от нелегални мигранти да се извършва от \"ос на желаещите\" с участието на Германия, Австрия и Италия, предаде ДПА.\r\n\t\r\n\t\"Необходими са много такива форми на сътрудничество, не само тази, ако искаме да намерим единодушно европейско решение за нелегалната миграция\", заяви днес Меркел.\r\n\t\r\n\tКурц, който е сред най-големите критици на решението на Меркел да отвори през 2015 г. границите на Германия за стотици хиляди кандидати за убежище, направи това предложение в сряда на среща в Берлин с вътрешния министър Хорст Зеехофер. Зеехофер, който е от баварския Християнсоциален съюз (ХСС), нееднократно е критикувал Меркел за миграционната ѝ политика. След срещата Курц каза, че двамата със Зеехофер са се съгласили, че е необходимо укрепване на Фронтекс, европейската агенция за охрана на границите на ЕС.\r\n\tПредвид границата си с Австрия през 2015 г. Бавария пое голяма част от наплива на мигранти, отбеляза ДПА.\r\n\t\r\n\tМеркел подчерта, че подходът към въпроса за миграцията е \"решаващ тест\" за бъдещето на кохезията в Европа.\r\n\t\r\n\tНезабавната реакция на Меркел е израз на нейното опасение, че едностранно решение относно границата на Германия би подкопало солидарността в ЕС и би създало проблеми в Австрия, която ще трябва да поеме отговорността за повечето от мигрантите, на които е отказано убежище, отбелязва ДПА. Вместо това германският канцлер желае да бъде разработен общоевропейски план на срещата на върха на ЕС по-късно този месец.\n\n\r\n\t\r\n\tПреди два дни Себастиан Курц се срещна и с Ангела Меркел, след което декларира, че няма да се меси във вътрешните работи на Германия.", "date": "2018.06.14", "title": "Меркел: Не \"ос на желаещите\", а ЕС като общност трябва да охранява границите си"}
{"url": "https://www.mediapool.bg/ispanskoto-pravitelstvo-napravi-zhest-kam-katalunskite-separatisti-news280315.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовото испанско правителство обяви днес, че е отворено за преговори за преместването на задържаните в затвора каталунски сепаратисти по-близо до домовете им, като пореден жест на добра воля за решаване на кризата със сепаратистите в Каталуния чрез диалог, предаде Ройтерс.\r\n\tПравителството вдигна финансовия контрол над Каталуния миналата седмица и заяви, че ще поднови разговорите с регионалното правителство.\r\n\tМинистър-председателят Педро Санчес ще се срещне с каталунския регионален лидер Ким Тора преди началото на лятото - първата такава среща от няколко години.\r\n\tДевет членове на бившето каталунско правителство и ръководители на активистки групи са задържани и очакват процес за участието си в референдума за независимост, забранен от конституцията. Те са в затвори близо до Мадрид, на стотици километри от домовете си, и нееднократно молиха да бъдат преместени в затвори в Каталуния.", "date": "2018.06.14", "title": "Испанското правителство направи жест към каталунските сепаратисти"}
{"url": "https://www.mediapool.bg/mogerini-zashtiti-predlozhenieto-za-obosobyavane-na-izneseni-tsentrove-za-migranti-news280317.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният представител на ЕС по външната политика и сигурността Федерика Могерини защити предложението извън ЕС да бъдат обособени изнесени центрове за мигранти, търсещи закрила. В началото на миграционната криза години подобни центрове бяха наречени от ЕС \"горещи точки\", предава БТА от Брюксел.\r\n\tПо нейните думи центровете, обособени по този начин вече в Либия, дават положителни резултати и са модел за подражание. Намерили сме правилния подход и следва да се придържаме към него, добави тя.\r\n\tВ посочените центрове мигрантите от Африка получават временен подслон, подават молби за убежище в ЕС и междувременно самоличността им бива проверявана с взимането на отпечатъци от пръстите и дланите. Данните се въвеждат в система, в която се отчита също дали молбата им е била удовлетворена, или отхвърлена.\r\n\t \r\n\tСистемата предполага пресичането на злоупотребите, наблюдавани в последните години, в които мигранти, достигнали ЕС и получили отказ да останат, намираха начини да кандидатстват за убежище отново, включително в друга държава.", "date": "2018.06.14", "title": "Могерини защити предложението за обособяване на изнесени центрове за мигранти"}
{"url": "https://www.mediapool.bg/buksuvashtata-ikonomika-na-italiya-mozhe-da-podkopae-planovete-na-radikalnata-koalitsiya-news280285.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСигналите за отслабване на икономиката в Италия и еврозоната усложняват плановете на новата коалиция от антисистемни партии за големи данъчни намаления и по-високи социални разходи.\r\n\tКогато икономиката на еврозоната се забавя, хронично вялата италианска икономика обикновено се забавя още по-рязко, което води до ефекта на доминото за държавните финанси.\r\n\t\r\n\tТретата по големина икономика в еврозоната нарасна с най-бавен темп от всичките си партньори от създаването на валутния съюз през 1999 година, а високата безработица и засилващата се бедност допринесоха за изкачването на Движение \"Пет звезди\" и \"Лигата\" до властта.\r\n\t\r\n\tДори Италия обаче отчете скромно възстановяване, след като дълбоката двойна рецесия, която сви икономиката ѝ с една десета, приключи през 2014 година. Миналогодишният темп на растеж от 1,5 % бе най-силният от 2010 година.\r\n\t\r\n\tПредишното лявоцентристко правителство прогнозираше същия растеж и за текущата година, но след поредица косвени данни, тази цел може би е твърде оптимистична. Изглежда правителството на Движение \"Пет звезди\" и \"Лигата\" пое властта точно в началото на низходящия цикъл.\n\n\r\n\t\r\n\tПромишленото производство се е свило с 1,2 % през април спрямо предишния месец, съобщи в понеделник (11 юни) стастистическата служба Истат. Това е трети спад за четири месеца, а годишният растеж на производството е най-слабият от една година.\r\n\t\r\n\tДанните за бизнес доверието и анкети сред мениджърите по доставките в компании от секторите на производството и услугите трайно отчитат по-ниски стойности тази година, както и водещият композитен показател на Истат за икономиката като цяло.\r\n\t\r\n\tБрутният вътрешен продукт (БВП) се повиши с 0,3 % през първото тримесечие спрямо предходните три месеца. Годишният растеж от 1,4 % бе най-бавният от първото тримесечие на 2017 година.\r\n\t\r\n\t\"Сега изглежда, че растежът за второто тримесечие може да бъде дори по-слаб, отколкото през първото\", посочва Стефания Томазини от икономическия институт Prometeia в Болоня.\r\n\tПо-ниски прогнози\r\n\tBarclays Capital в понеделник прогнозира растеж от 0,2 % за второто тримесечие и нарастване на БВП за цялата година с едва 1,2 %, което е доста под официалната цел за растеж от 1,5 %. Лобистката организация на търговците на дребно Confcommercio също прогнозира целогодишен растеж от 1,2 %.\r\n\t\r\n\tМнозина икономисти се опасяват, че разходните планове на коалицията ще увеличат държавния дълг на Италия, който вече е вторият по големина в еврозоната от около 132 % от БВП.\r\n\t\r\n\tМинистърът на икономиката Джовани Триа, технократ без партийна обвързаност, успокои притесненията на пазарите с интервю, публикувано в неделя, в което твърдо пое ангажимент за намаляване на дълга. Някои наблюдатели поставят въпроса как това може да се съчетае с плановете на управляващите партии.\r\n\t\r\n\tТе включват понижаване на основния корпоративен данък от 24 % до 15 %; замяна на пет действащи категории за данък върху доходите от 23 % до 43 % със само две ставки от 15 % и 20 %; намаляване на възрастта за пенсиониране и гарантиран доход до 780 евро месечно за бедните.\r\n\t\r\n\tСпоред партиите данъчните намаления, наред с увеличаването на държавните инвестиции, могат да стимулират растежа и да намалят съотношението на дълга спрямо БВП. Новите управници твърдят, че първоначалният спад в приходите заради понижаването на данъците скоро ще бъде компенсиран от намаляване на укриването на данъци и по-високите приходи от косвени данъци, които ще бъдат отчетени благодарение на по-жизнената икономика.\r\n\t\r\n\t\"Начинът да се постигне по-нисък дълг, е да се стимулира растежът, а растежът ще бъде стимулиран чрез намаляване на данъците\", посочва Армандо Сири, сенатор от \"Лигата\" и икономически съветник на нейния лидер Матео Салвини. Правителството също така ще свие излишните разходи за бюрокрация, допълва той.\r\n\t\r\n\tВ Германия, която е основният търговски партньор на Италия, промишленото производство, поръчките и износът се понижиха през три от първите четири месеца на годината. Френското промишлено производство неочаквано спадна за втори месец през април, а през същия месец британското промишлено производство отчете най-силното си понижение от 2012 година.\r\n\t\r\n\t\"Ако Германия се забавя, както изглежда се случва, това е голям проблем за Италия\", заявява Роберто Пероти, професор по икономика в миланския университет \"Бокони\".\r\n\tЛъч надежда? \r\n\tНовите радикални лидери на Италия може би виждат лъч надежда сред сгъстяващите се облаци.\r\n\t\r\n\tЕвентуално по-обхватно забавяне в Европа може да направи европейските правителства по-възприемчиви към промени в бюджетните правила на ЕС, за което Рим настоява, с цел да се позволят повече разходи за държавни инвестиции.\r\n\t\r\n\t\"Основната позиция е, че не харесваме правилата, каквито са сега, и трябва да излъчим правителствен екип, който да отиде и договори промени\", заявява лидерът на Движение \"Пет звезди\" и вицепремиер Луиджи ди Майо.\r\n\t\r\n\tПредвид обичайното слабо представяне на Италия в еврозоната обаче, рискът е, че икономиката ѝ може съвсем да се изчерпи.\r\n\t\r\n\tИзследване на международната компания за наемане на персонал Manpower, публикувано във вторник (12 юни), показа, че сред 44 страни, обхванати от анкетата, Италия е единствената, чиито компании планират да намаляват персонала си през третото тримесечие.\r\n\t\r\n\t\"Това е деликатен момент и увеличаването на бюджетния дефицит и дълга сега ще ни върне направо в дългова криза, каквато преживяхме през 2011 година или още по-лоша\", отбелязва Пероти.\r\n\t\r\n\tРеферентната лихва по италианските облигации, която се повиши силно заради опасенията от фискалните планове на правителството, отчете най-големия си дневен спад от шест години в понеделник след уверенията на Триа.\r\n\t\r\n\tПоказателят обаче остава над нивата, отбелязани преди изборите на 4 март, а колебанията са изключително силни. По-високите лихви означават по-големи разходи за обслужване на дълга, което намалява още повече възможностите на новото правителство за данъчни намаления и бюджетни разходи.\r\n\t\r\n\tНеблагоприятното развитие в международен план освен това означава, че натискът да се продават италиански активи вероятно ще продължи независимо от вътрешната политика на Рим, посочват анализатори.\r\n\t\r\n\tСтраховете, че американските мита върху вноса на стомана и алуминий ще доведат до глобална търговска война и очакванията, че Европейската централна банка ще сложи край на програмата си за изкупуване на активи тази година, карат инвеститорите да предпочитат безопасни активи като германските държавни облигации.", "date": "2018.06.14", "title": "Буксуващата икономика на Италия може да подкопае плановете на радикалната коалиция"}
{"url": "https://www.mediapool.bg/gruzinskiyat-prezident-podkrepya-vliyatelen-miliarder-za-premier-news280283.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрузинският президент Гиорги Маргвелашвили подкрепи днес влиятелен милиардер да стане министър-председател - ден след внезапната оставка на предишния премиер, предаде ДПА в четвъртък.\r\n\t\"Този маскарад за избор на премиер трябва да спре. Призовавам управляващата партия да номинира Бидзина Иванишвили\", заяви Маргвелашвили.\r\n\tИванишвили е основател на управляващата партия \"Грузинска мечта - Демократична Грузия\", към която принадлежат и президентът, и Гиорги Квирикашвили, който вчера подаде оставка като министър-председател.\r\n\tКато лидер на управляващата партия Иванишвили трябва да стане премиер, призова държавният глава, според текста на негово изявление, публикуван на официалната му интернет страница.\r\n\tИванишвили вече има опит като министър-председател, заемайки за кратко поста през 2012-2013 г. по време на политическия преход.\n\n\r\n\tКвирикашвили, който подаде оставка като премиер на Грузия на фона на продължителни разногласия с високопоставени служители, е смятан за близък съюзник на милиардера.\r\n\tСпоред местни медии Иванишвили бил недоволен от управлението на Квирикашвили и също го призовал да се оттегли.\r\n\t \r\n\tГиорги Квирикашвили подаде снощи оставка заради разногласия с Иванишвили. \"Реших да се оттегля като министър-председател на Грузия\", каза Квирикашвили, който заемаше поста от 30 декември 2015 г.\r\n\t\r\n\t\"Имахме някои разногласия с лидера на управляващата партия\", заяви той. \"Мисля, че сега идва момент, когато лидерът на партията би трябвало да получи възможност да попълни нов кабинет\", каза Квирикашвили в изявление по телевизията.\r\n\t\r\n\tАФП поясни, че решението на премиера след прекарани две и половина години на поста идва на фона на нарастващо обществено недоволство от състоянието на икономиката и след масови протести. На 1 юни хиляди хора излязоха по улиците на столицата Тбилиси заради съмнение за политическа намеса в съдебно дело за убийство и поискаха оставката на Квирикашвили. Последва стачка на работещите в столичното метро, която парализира обществения транспорт в града. През миналия месец също имаше многохилядни протести в Тбилиси срещу брутални полицейски акции в два популярни нощни клуба, като демонстрантите поискаха оставка на премиера и вътрешния министър.\r\n\t\r\n\tСпоред грузинската конституция оставката на премиер означава оставка на цялото правителство. Управляващата партия \"Грузинска мечта-Демократична Грузия\" разполага със седем дни да представи кандидатура на премиер, която президентът формално трябва да одобри, предаде АФП.", "date": "2018.06.14", "title": "Грузинският президент подкрепя влиятелен милиардер за премиер"}
{"url": "https://www.mediapool.bg/razlichiya-po-migratsionnata-politika-zaplashvat-koalitsiyata-v-germaniya-news280313.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел се опитва да намери компромис по мигрантската политика с баварските си партньори за избягване на криза в управляващата коалиция само три месеца след идването на власт на правителството, предаде Ройтерс.\r\n\tНа карта е поставена собствената ѝ власт и вероятно и бъдещето на съюза ѝ с баварските консерватори и социалдемократите в момент, когато разделенията в Европа достигат върхова точка заради кораба с африкански мигранти, който Италия и Малта отказаха да приемат.\r\n\tКонфронтацията с министъра на вътрешните работи Хорст Зеехофер и неговия баварски Християнсоциален съюз (ХСС) е заради неговия \"всеобхватен план за миграцията\" - документ, в който той иска да покаже на избирателите нова твърда линия преди трудните избори в Бавария през октомври.\r\n\tСнощното тричасово \"кризисно заседание\" на ръководствата на двете партии, които имат обща парламентарна група, е завършило малко преди полунощ без намиране на решение, съобщи многотиражният в. \"Билд\", цитиран от Асошиейтед прес.\r\n\tОсвен това, в разрез с обичайната практика, парламентарните групи на ХСС и Християндемократическия съюз (ХДС) на Меркел тази сутрин заседаваха отделно, а вътрешнополитическата обстановка в ХДС е \"изключително сложна\", посочва ДПА.\n\n\r\n\tКолебанията на Меркел\r\n\t\r\n\tМеркел няма желание да предложи едностранни мерки, защото се опасява, че такъв ход ще подкопае солидарността в ЕС по въпроса.\r\n\t \r\n\tСпоред източници, на които се позовава Ройтерс, депутати от ХДС са се съгласили да подкрепят компромисно предложение на Меркел, но не е ясно дали това задълбочава кризата или е стъпка към възможно договаряне.\r\n\t \r\n\tМеркел се противопоставя на тази част от плана, която позволява на германските власти да отказват на мигранти на границата на ФРГ, ако те вече са регистрирани в други южноевропейски държави от ЕС.\r\n\t \r\n\tТакъв ход би бил пълен обрат на нейната политика на отворени врати от 2015 г. насам, която вече е с ограничен мащаб. Меркел изтъква, че ако Германия постъпи така, същото ще направят и другите държави в общността, затова общоевропейско решение е най-добрият подход. Канцлерката предлага мигрантите, получили отказ във ФРГ, да бъдат връщани на границата ѝ.\r\n\t \r\n\tМеркел се опитва да печели време до срещата на върха на ЕС на 28 и 29 юни, където ще се договорят двустранни и тристранни споразумения с отделните държави, в които мигрантите са получили първа регистрация, но от които те заминават за Германия.\r\n\t \r\n\tДнес партията на Меркел разпространи изявление, че вероятно решението по въпроса е близо и подкрепи компромисно предложение - хората, на които е било отказано убежище във ФРГ, да бъдат връщани, ако се опитат отново да преминат границата. Надеждите за компромис обаче изглежда се изпаряват.\r\n\t \r\n\tПозицията на ХСС\r\n\t \r\n\tМинистър Зеехофер е заявил на заседанието на неговата партия, че е готов да скъса с Меркел по политиката за даване на убежище и да продължи с реформите самостоятелно, предаде ДПА.\r\n\t \r\n\tЗеехофер казал, че няма да чака усилията на Меркел за нови правила за убежището на европейско ниво, ако скоро не бъде постигнато споразумение как да се подходи към кандидатите за убежище на германските граници.\r\n\t \r\n\tЗеехофер иска да даде на полицията на германските граници правомощие да отпраща кандидатите за убежище, които вече са регистрирани другаде в Европа.\r\n\t \r\n\tКато вътрешен министър той има власт да пристъпи към отхвърляне на кандидатите за убежище на границата без одобрението на Меркел или на правителството, макар че канцлерката може да го отстрани от поста.\r\n\t \r\n\tВ \"пряката компетентност на вътрешния министър\" е да позволи на германските власти да започнат да отхвърлят незаконни мигранти на границата, заяви лидерът на парламентарната група на Християнсоциалния съюз (ХСС) Александър Добринт, намеквайки, че подобен план може да бъде осъществен без одобрението на канцлерката Ангела Меркел, предаде ДПА.\r\n\t\r\n\tПремиерът на Бавария Маркус Зьодер от ХСС не беше доволен от предложенията за компромис. \"Повече не можем да вземаме половинчати мерки, когато става дума за имиграцията\", каза той.\r\n\t \r\n\t\r\n\t \r\n\tМеркел отхвърли и предложението на австрийския канцлер Себастиан Курц защитата на границите на Европейския съюз от нелегални мигранти да се извършва от \"ос на желаещите\" с участието на Германия, Австрия и Италия, предаде ДПА.\r\n\t \r\n\t\"Необходими са много такива форми на сътрудничество, не само тази, ако искаме да намерим единодушно европейско решение за нелегалната миграция\", заяви днес Меркел.\r\n\t \r\n\tКурц, който е сред най-големите критици на решението на Меркел да отвори през 2015 г. границите на Германия за стотици хиляди кандидати за убежище, направи това предложение в сряда на среща в Берлин с вътрешния министър Хорст Зеехофер. След срещата Курц каза, че двамата със Зеехофер са се съгласили, че е необходимо укрепване на Фронтекс, европейската агенция за охрана на границите на ЕС.\r\n\t \r\n\tПредвид границата си с Австрия през 2015 г. Бавария пое голяма част от наплива на мигранти, отбеляза ДПА.\r\n\t \r\n\tМеркел подчерта, че подходът към въпроса за миграцията е \"решаващ тест\" за бъдещето на кохезията в Европа.\r\n\t \r\n\tНезабавната реакция на Меркел е израз на нейното опасение, че едностранно решение относно границата на Германия би подкопало солидарността в ЕС и би създало проблеми в Австрия, която ще трябва да поеме отговорността за повечето от мигрантите, на които е отказано убежище, отбелязва ДПА. Вместо това германският канцлер желае да бъде разработен общоевропейски план на срещата на върха на ЕС по-късно този месец.\r\n\t \r\n\tПреди два дни Себастиан Курц се срещна и с Ангела Меркел, след което декларира, че няма да се меси във вътрешните работи на Германия.", "date": "2018.06.14", "title": "Различия по миграционната политика заплашват коалицията в Германия"}
{"url": "https://www.mediapool.bg/navalni-be-osvoboden-sled-30-dni-prekarani-v-aresta-news280284.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновният опонент на Кремъл в Русия Алексей Навални съобщи в Туитър, че е бил освободен след 30 дни арест - часове преди откриването на световното първенство по футбол с мач на московския стадион \"Лужники\", предаде Франс прес в четвъртък.\r\n\tНавършил 42 години в ареста, Навални бе осъден на 15 юни за организиране на протест два дни преди Владимир Путин да започне четвъртия си президентски мандат и за съпротива на силите на реда, припомня агенцията.\r\n\t\r\n\tОпозиционерът призова своите привърженици да протестират из улиците на 5 май под лозунга \"Той не ни е цар\". Хиляди откликнаха на призива из различни градове на Русия.\r\n\tЗадържани бяха близо 300 души, включително Навални, припомня ТАСС.\r\n\t\r\n\tНавални описа днес подробно в Инстаграм условията в ареста: \"Всички килии са след освежителен ремонт, решетките - пребоядисани. Вместо дупките в пода са турени клозетни чинии\", а \"храната е по-добра, отколкото в ресторант\".\r\n\t\r\n\tРуските власти явно не изключват, че ще се наложи да арестуват за пиянски скандали нетрезви английски запалянковци, и не желаят да се изложат, коментира той, цитиран от радио \"Ехото на Москва\".\n\n\r\n\t\r\n\t\"Ако се каните да нарушавате реда, побързайте. След Световната купа златната каляска ще се превърне в тиква\", предупреждава опозиционерът.\r\n\t\r\n\tУказ на президента Владимир Путин ограничава драстично правото на хората в Русия да излизат на протести по време на започващия днес Мондиал, отбелязва АФП.", "date": "2018.06.14", "title": "Навални бе освободен след 30 дни, прекарани в ареста"}
{"url": "https://www.mediapool.bg/ostavkata-na-sotsialniya-ministar-beshe-vodevil-news280270.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tТова, което се случи с оставката на министър Бисер Петков, е един водевил, защото тя не решава никакъв проблем. Това е импулсивно представление за пред публиката. Той е освободен, после – върнат, защото много настоявали протестиращите майки. След това пък получи срок от три дни да им реши всички проблеми. Това не е начинът да се прави политика. Проблемите са достатъчно сериозни не само в тази област, но тук е особено болезнено. Хората, които протестират, имат своите основания. Всеки вижда системата през личния си проблем и за него е важно решението на личния му проблем. Но точно тук трябва да се намеси държавата и да внесе в тази система малко повече прозрачност, което за мен означава да направи коренна реформа в политиката за хората с увреждания, като се започне от диагностицирането, медицинските помощни средства, ТЕЛК, личните асистенти, парите, които получават хората – всичко това трябва да се преподреди.\r\n\t\r\n\tАми, като е сложно, ние сега правим нещо, в което има риск проблемите да се повторят. Това е една система с кръпки, защото някой някога е имал остър проблем и управлението в различни моменти му решава проблема. Сега подозирам, че ще стане по същия начин – тези майки имат проблем, ще бъде решен, но това съвсем не изчерпва хората, които имат нужди. Има не само деца, има и възрастни хора с тежки заболявания – всички ли трябва да излязат на улицата?\n\n\r\n\tТова няма да реши проблема, както не се реши и преди година и половина, когато се вдигнаха средствата за деца под 18 г. с тежки увреждания до 930 лв. И какво се случи? Майките пак протестират. Следователно, това е временно решение. И сега ще стане същото. Така се губи цялата логика на системата. Ние нямаме смислена политика за хората с увреждания.\r\n\t\r\n\tПак имаше протести и пак ще има, защото всичко се прави на парче. Няма човек, който да е доволен от политиката за хората с увреждания в България и въпреки това хората ги е страх да не загубят и малкото, което имат. Точно заради това цялата система трябва да се промени в диалог с хората. И промяната трябва да е не само свързана с инструментите – ТЕЛК е инструмент. Тези лични средства, които искат с внесения законопроект, също са само инструмент, по отношение на който аз имам някои принципни несъгласия. Целта на тази политика трябва да бъде хората с увреждания да бъдат максимално социално активни, трудово активни и да живеят максимално нормален живот.\r\n\t\r\n\tПрез май 2016 г., когато излязох от министерството на социалната политика, бях започнал да се занимавам с този въпрос и мисля, че имаше създадена някаква скорост. Прегледахме и изучихме опита в Европа, предложихме една абсолютно различна система, която оценява по методология на Световната здравна организация заболяванията, която казва какво може да работи човек, а не колко му е нетрудоспособността. Пратихме експерти в страни, които са я приложили. Направихме една концепция как ще изглежда цялата система, когато се промени, и започнахме да я обсъждаме с организациите на хората с увреждания. До няколко месеца можеше да се стигне до законови решения. За съжаление, за две години нямаше никакво придвижване и хората сега са прави – искат да получат нещо, но те след година или две пак ще бъдат на улицата, защото това, което получават, няма да е достатъчно, защото системата е сбъркана и тя трябва да се промени.\r\n\t\r\n\tТова е много хубав въпрос, защото социалният стълб има вероятност, ако не се подкрепи с конкретни средства, показатели и мерки, да остане едно добро пожелание. Той се появява като баланс на чисто фискалните параметри, които се появиха с Европейския семестър. Всяка страна членка дава информация за дълга, дефицита, състоянието на публичните финанси, равнището на безработица, но никъде не се говори за социалните ефекти от тази политика. Затова социалният стълб казва, че освен макроикономическите ефекти ще се следят и социалните. Така че, когато се предлагат мерки, ще трябва да се отчита и едното, и другото.\r\n\tНяма да има специално перо \"социален стълб“, но ще се завишат средствата за Европейския социален фонд. Има средства, които ще могат да се отделят от различните програми за социални цели, но това още не е предрешено и трябва да има конкретно законодателство. Между другото, в края на европредседателството, на 27 юни, България организира в София конференция на високо равнище тъкмо за социалния стълб.\r\n\t\r\n\tДа не бързаме да се радваме! Действително, при общо намаляване на бюджета на ЕС, за България бюджетът се увеличава, което означава, че ние сме в по-добра позиция. Но това не е самоцел и не се е получило задкулисно. За първи път ЕК направи нещо, което отдавна трябваше да се направи – т. нар. \"берлински метод“, чрез който се изчислява колко получава всяка страна за кохезионна политика. Много важно е да има точни критерии и като се направят изчисленията по тях, се вижда, че България има най-много нужда да получи повече средства за кохезионна политика.\r\n\t\r\n\tТе са свързани с различни икономически и социални показатели и са насочени към сближаване на регионите. Така че, България има основания да очаква повече средства, но да не бързаме да се радваме, защото това е само предложение и тепърва предстои да се обсъжда.\r\n\t \r\n\tЯсно е, че всичко няма да се приеме, но е изключително важно да стане необратим процесът на приемане на тази рамка. Много е важно максимално бързо да се приеме този бюджет, защото рисковете са за самото съществуване на ЕС. И тук не преувеличавам, защото ако няма бюджет до изборите през 2019 г., нова комисия ще има към есента на 2019 г., което значи, че в началото на 2020 г. нов парламент и нова комисия ще започнат наново да разглеждат и предлагат бюджет, а сегашните институции работят по него вече две години. Очевидно е, че в тази ситуация той няма да може да се приеме до края на 2021 г. Тогава ще се отвори един друг въпрос. Досега действа правилото, че ако няма нов бюджет, действа старият. А с Брекзит това правило няма как да се приложи, защото ще започнат юридически спорове какво е старият бюджет – бюджетът с Великобритания, без Великобритания и т. н. Ще изпаднем в тълкувания на различни правни служби и това действително от гледна точка на европейските граждани ще бъде много тежък удар върху цялата идея за ЕС. Може да възникне остър политически проблем. С тази неяснота около Брекзит може след 31 декември 2020 г. едно евро да не може да се похарчи за нищо, което значи практически спиране на функционирането на ЕС.\r\n\tБългария има интерес да не се стига до този краен вариант.\r\n\t\r\n\tГледаме какво се случва из Европа и виждаме, че националистически и популистки сили печелят все повече политически терен. Докъде ще продължи този процес, не знам. Те го печелят, защото при кризата с бежанците и икономическата криза ЕС не показа, че владее ситуацията, и гражданите потърсиха алтернатива другаде. Вече имаме правителства, които са оглавени от на практика антиевропейски сили. Нека да видим те как ще се държат сега и дали ще предложат вълшебните решения.\r\n\t\r\n\tТова не е натиск, а е нормален процес, защото България има интерес да влезе в банковия съюз. Това ще даде повече увереност, че банковата система у нас има добър банков надзор, че тя е защитена и т. н. Аз не виждам проблем.\r\n\t\r\n\tЕвропейските спасителни механизми и фондове са все още в етап на изграждане и този процес не е приключил. България има интерес да участва с вноски и да очаква, че ще има достъп до фондовете при кризисна ситуация. Ако България стои отвън и се дърпа да влезе, създава усещането, че има нещо в банковата ни система, което ни спира да участваме.\r\n\t\r\n\tТой няма да бъде различен. Първо, ЕЦБ се занимава с най-големите банки и, второ, в определен смисъл ЕЦБ няма собствен надзорен механизъм, а работи чрез националните банкови надзори. Така че, ЕЦБ ще има информация, но тя ще работи чрез надзора на БНБ. Освен това, правилата в Европа са достатъчно унифицирани, така че няма от какво да се притесняваме. Тук притеснението е, че решенията в някои случаи ще се вземат на наднационално равнище, но аз се надявам, че при добре функционираща банкова система това няма да бъде проблем за България.\r\n\t\r\n\tТочно така. Европейският надзор е и една допълнителна форма на защита. В случаи като КТБ всеки един надзор – било европейски, било български, ще реши да се затвори банката, но това, което се случи впоследствие у нас, няма как да се повтори. Имам предвид цялата процедура по затваряне на банката като \"плод-зеленчук“, тези цесии и прихващания и цялото това безумие. Има затворени банки в Европа, но механизмът е съвсем друг. Отделя се здравата част от банката от болната.\r\n\t\r\n\tИ преди това се похарчиха доста милиарди. Аз имам един проблем в България – ние сме царе на разрушаването и малко неща можем да се похвалим, че сме направили в последните 20-30 години. Другото е, че непрекъснато започваме някои дискусии отначало. След като си похарчил 5 млрд. лв. дотук за \"АЕЦ Белене“, глупавото решение е да пуснеш тези пари да изтекат по Дунав. По-умното решение е да потърсиш някаква възвращаемост.\r\n\t\r\n\tНадявам се да не стане така. Това, което търси правителството, макар аз да имам възражение, е частен инвеститор, а държавата да участва с дял чрез това, което до момента е похарчила. Така тя няма да дава повече пари. Разбира се, един частен инвеститор ще иска минимум гаранции в законодателството, защото това е дългосрочен проект. \r\n\t\r\n\tДа. Повечето атомни централи са държавни по една проста причина – там извеждането от експлоатация е един период не по-малко скъп от инвестицията за нова централа и не по-малко дълъг от експлоатацията на една централа, което значи, че или държавата трябва много сигурно отсега да натрупва фонд за закриването на централата, или да държи контрола върху целия процес.\r\n\t\r\n\tМисля, че европредседателството мина добре. Нито бих надувал някакви фанфари, нито бих казал, че има някакви големи гафове. Хубаво беше, че поставихме темата за Западните Балкани и че се състоя срещата в София. Но декларацията, която се прие, беше много слаба. Тази среща щеше да е по-успешна без декларацията. Тя върна Западните Балкани 15 години назад.\r\n\t\r\n\tИма два проблема с декларацията. На предишния подобен формат, който е 2003 г. в Солун, се казва, че Балканите ще станат част от ЕС. И това е последният документ, който е налице. И досега той се цитираше – че Балканите имат обещано членство в ЕС. В следващия формат – този в София, това отпада. Със сегашната декларация излиза, че целта европейско членство за всички балкански страни вече я няма, което е големият проблем на тази декларация.\r\n\tИ вторият проблем е в анекса. 90% от текстовете в него изискват различни неща от Западните Балкани – да си оправят правосъдните системи, да се преборят с корупцията, да свържат енергийните си пазари с европейския, да спазват европейската външна политика, което означава например Сърбия да наложи санкции на Русия и т. н. Накрая се казва в едно изречение, че се поддържа свързаността на Западните Балкани и се създава финансова и инвестиционна рамка за това нещо. И следващото изречение е, че всички тези неща нямат никакво отношение към следващия европейски бюджет, което значи, че няма обещание за пари.\r\n\tАз мисля, че българското председателство положи много усилия, самата среща беше успех, защото имаше много съпротива срещу нея, след това имаше и бизнес форум с Европейската инвестиционна банка и т. н., но въпросът е, че няма нищо ново за инвестициите там. Има много очаквания към тези страни, а в същото време им се преразгледа европейската перспектива. Срещата е успех, но ако я нямаше декларацията, щеше да е още по-голям успех.\r\n\t \r\n\tТова е много интересно. Премиерът каза, че форматът ще стане 17+1, защото ще дойде и премиерът на Гърция. Това е един формат, който изнервя Европейския съюз, бих казал несправедливо. Това, че ЕС не присъства, не значи, че ние правим нещо в нарушение и мисля, че не е проблем Брюксел да участва. Това е една добра среща, добра възможност.\r\n\tЗасега плановете на Китай са по-големи от реалните инвестиции, но този процес се развива. Въпросните инвестиции са предимно под формата на заеми с държавни гаранции, заради което България не може да се похвали с много такива проекти. Това е за съжаление, защото жп връзката по инициативата \"Един пояс, един път“ (свързаност с Европа по бившия път на коприната) можеше да не минава през Гърция, Македония, Сърбия, а през България. Китай е арендатор на най-голямото гръцко пристанище – Пирея, и те го направиха седмо в Европа.\r\n\tГовори се вече за връзка Пирея – Дунав, Пирея – мултимодални терминали. Това е свързано с пренос на стоки в Европа. Но ЕС няма повод да се страхува от китайското влияние на Балканите, защото ЕС е най-големият донор в региона и Китай е много далеч от това да задмине съюза. Аз мисля, че това са добри проекти в един регион, в който колкото повече инфраструктура има, толкова по-добре.", "date": "2018.06.14", "title": "Оставката на социалния министър беше водевил"}
{"url": "https://www.mediapool.bg/oranzhev-kod-za-valezhi-i-gramotevichni-buri-v-9-oblasti-v-zapadna-bulgaria-news280277.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОранжев код за обилни валежи и гръмотевични бури е обявен в четвъртък в 9 области в Западна България, става ясно от сайта на Националният институт по метеорология и хидрология към БАН.\r\n\tПредупреждението от втора степен е в сила за столицата и областите София, Видин, Монтана, Враца, Перник, Кюстендил, Благоевград, Пазарджик. Жълт код, също заради очаквани обилни валежи и гръмотевичви бури, е обявен в Плевен, Ловеч, Пловдив и Смолян.\r\n\tСпоред прогнозата в петък отново ще преобладава облачно време с валежи. В моментите, когато се покаже слънце, максималните температури ще са между 31 и 36 градуса. Най-топло се окачва да бъде в Плевен, Ямбол, Пловдив и други.\r\n\tВ Източна България ще е слънчево през целия ден и по-прохладно, като денят се очертава идеален за плаж с температури на въздуха около 28 градуса, а на морската вода на юг 25 градуса и 22 градуса на север.", "date": "2018.06.14", "title": "Оранжев код за валежи и гръмотевични бури в 9 области в Западна България"}
{"url": "https://www.mediapool.bg/oon-osadi-nasilieto-na-izrael-v-ivitsata-gaza-news280273.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщото събрание на ООН прие резолюция, осъждаща насилието на Израел над протестиращи палестинци в ивицата Газа, със 120 гласа \"за\".\r\n\tВ документа се призовава генералният секретар на световната организация Антониу Гутериш да препоръча \"международен механизъм за закрила\" на окупираната палестинска територия, съобщиха световните агенции.\r\n\t8 държави (САЩ, Израел, Австралия, Маршаловите острови, Микронезия, Науру, Того и Соломоновите острови) бяха против резолюцията, а 45 се въздържаха, сред които и България. По същото време българският премиер Бойко Борисов бе на посещение в Израел, където с президента Реувен Ривлин отпразнува в Ерусалим 59-ия си рожден ден.\r\n\tСъбранието отхвърли предложен от САЩ текст, който осъжда за насилието ислямисткото движение Хамас. Внесената от Вашингтон поправка не получи необходимите две трети от гласовете, за да бъде приета – само 62 държави я подкрепиха, докато 58 бяха \"против\", а 42 – \"въздържал се\".\r\n\tОдобреният проект беше предложен от Алжир, Турция и палестинците, след като по-рано този месец САЩ наложиха вето на подобен текст в 15-членния Съвет за сигурност на ООН.\n\n\r\n\tПриетата резолюция осъжда \"прекомерната, несъразмерна и безразборна употреба на сила\" срещу палестинците, както и изстрелването на ракети от Газа срещу израелски цивилни зони, но не споменава групировката Хамас, която управлява Газа, посочва ДПА.\r\n\tПосланичката на САЩ в ООН Ники Хейли определи резолюцията като напълно едностранчива: \"Тя изобщо не споменава терористите от Хамас, които редовно предизвикват насилието в Газа.\"\r\n\tВъпреки широката подкрепа, някои дипломати изразиха безпокойство, че одобреният текст е небалансиран, а други – че споменаването на механизъм за закрила на палестинците е твърде неясно и ще породи измамни надежди.\r\n\tНад 120 палестинци бяха убити от израелските сили при протести на границата с ивицата Газа от 30 март насам. Израел твърди, че много от тях са екстремисти и че армията е отблъсквала нападения срещу граничната ограда между Израел и Газа.", "date": "2018.06.14", "title": "ООН осъди насилието на Израел в ивицата Газа"}
{"url": "https://www.mediapool.bg/svlachishte-blokira-patya-za-rilskiya-manastir-news280274.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТонове скална маса и дървета се свлякоха и блокираха пътя за Рилския манастир, съобщи в четвъртък бТВ.\r\n\tСвлачището е активно от седмица, но обилният дъжд в Югозападна България е влошил още повече ситуацията.\r\n\tВ този район свлачището е активно отдавна и често камъни затрупват едното платно. В сряда вечерта е бил блокиран целият път.", "date": "2018.06.14", "title": "Свлачище блокира пътя за Рилския манастир"}
{"url": "https://www.mediapool.bg/godina-i-polovina-arest-za-hranitelna-dobavka-mozhe-ako-mvr-kazhe-che-e-amfetamin-news280272.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМоже ли хранителна добавка, закупена напълно законно от лицензирана аптека, да ви донесе година и половина в следствения арест? Звучи парадоксално, но в България е напълно възможно. Доказва го случаят на Мариян Иванов от Стара Загора.\r\n\tТой е арестуван на 31 декември 2016 г., след като служителка в местна аптека отказва да го обслужи, защото е в нетрезво състояние. Мариян влиза в словесно пререкание с нея, което я кара да извика полиция. Следващият път, в който той ще бъде отново на свобода е чак на 7 юни тази година.\r\n\tСитуацията може да бъде описана накратко като твърде неприятно стечение на обстоятелствата. Направо абсурдно. Всичко започва с това, че Иванов има 3-годишна условна присъда за притежание на марихуана, чийто изпитателен срок все още не е изтекъл, когато е задържан.\r\n\tПричината за ареста е, че полицаите откриват у него 0.3 грама трева. Количество, което, за жалост, все още е достатъчно в България да бъдеш задържан за 24 часа. За щастие обаче, трайната съдебна практика вече е такава, че не е достатъчно срещу теб да бъде образувано дело, камо ли да бъдеш осъден. Просто подобни случаи спадат към категорията \"малозначителни\".\r\n\tНе такава е ситуацията на Мариян. Причината е, че освен пренебрежимото количество марихуана, у него униформените намират и около 12 грама прахообразно вещество, което при полевия тест реагира на амфетамин. Последвалият анализ в  към Областната дирекция на МВР в Стара Загора потвърждава това заключение.\n\n\r\n\tТака Иванов се оказва с обвинение за притежание на марихуана и амфетамин, което в условията на рецидив предполага почти сигурна ефективна присъда. Прекарва в ареста към старозагорския затвор 8 месеца, преди делото му да бъде внесено в Районния съд в града. Остава зад решетките и след това. Чак до момента, в който е осъден на 500 лева глоба за тревата и оправдан за т.нар. амфетамин.\r\n\t\r\n\tТъй като семейството му не може да си позволи адвокат, прокуратурата назначава на Мариян служебен защитник. Подобно на много други свои колеги в провинцията, първата и единствена мисъл на въпросния юрист е да сключи споразумение с държавното обвинение, убеждавайки клиента си да се признае за виновен и да полежи в затвора за известно време. В тези случаи законът не предвижда контрол от горните съдебни инстанции и решението влиза в сила веднага.\r\n\tЗа Иванов обаче, това означава 3-годишната му условна присъда да стане ефективна и към нея да се прибавят още 2 години по новите му обвинения. Затова и убедени в невиността му, майка му и негови приятели събират пари, за да ангажират адекватен адвокат.\r\n\tСъс случая се заема Лъчезар Босаков, който прави проучване и бързо разбира, че лабораторията в Стара Загора, на чието заключение се базира цялото дело, всъщност няма необходимия сертификат, за да извършва подобни химически експертизи. Така, когато се стига до разпита на експертите от ОДМВР-Стара Загора, изготвили изследването, той повдига темата.\r\n\t, не крие сарказма си адв. Босаков пред Mediapool.\r\n\tПроблемът с въпросната експертиза обаче далеч не е просто в липсата на сертификат. При нея въобще не е правен структурен анализ на откритото у Мариян вещество и не са изолирани отделните компоненти, съдържащи се в него. Просто защото в лабораторията към полицията в Стара Загора липсва необходимата за такова изследване технология.\r\n\tПо тази причина в обвинителния му акт цялото намерено прахообразно вещество е записано като амфетамин. Нещо, което по принцип е невъзможно, тъй като в синтетичните наркотици винаги има примеси.\r\n\t\r\n\tЛогично се стига и до нова експертиза, която макар формално пак да е \"под шапката на МВР\", вече е извършена от далеч по-компетентния Научноизследователски институт по криминалистика (НИК) в София.\r\n\tОбратът е факт. \"Амфетаминът\" се оказва фенилетиламин, чиято химическа формула прилича на тази на амфетамина, но не става въпрос нито за същия, нито дори за производен елемент. Нещо повече – фенилетиламинът въобще не фигурира в списъка със забранени вещества и се използва напълно легално във фармацията и хранителната промишленост.\r\n\tВъпросното вещество е начално съединение за някои невромедиатори и неговите производни са психоделични средства и стимулатори. Според описанието му в аптеките, то се отделя в кръвта, когато човек срещне обект на симпатия. Пикът на неговата концентрация настъпва по време на среща, а в прекъсванията между срещите рязкото понижаване на нивото на фенилетиламин се проявява като тъга.\r\n\tС други думи, намереното у Мариян Иванов прахообразно вещество се препоръчва най-често при депресия и стрес, при нарушения на паметта, тревожност, невроза, в период на климакс, за профилактика на остеохондроза и е подходящо при алкохолизъм.\r\n\tЗатова и вещите лица Стефан Йосифов, д-р Елица Кузманова и Ина Методиева от НИК са категорични – при изследването . Използвайки все още недостъпния за старозагорските им колеги масспектърен анализ, те установяват освен фенилетиламин, също толкова легалните кофеин, аспирин и парацетамол.\r\n\t, продължава адвокатът на Мариян, добавяйки, че благодарение на заключенията на НИК от делото най-накрая отпада абсурдното обвинение за притежание на амфетамин.\r\n\tВъпреки този развой, прокурорът не губи увереност и прави отчаяно последно искане – на подсъдимия да бъде направено токсикологично изследване, което да установи дали, макар и законна, комбинацията от фенилетиламин, кофеин, аспирин и парацетамол не вреди на здравето му. Разбираемо, то не е уважено.\r\n\t\r\n\tТака на съдия Тодор Минов от Районния съд в Стара Загора му остава единствено да прецени дали да се съобрази с утвърдената съдебна практика и да приеме, че притежание на 0.3 грама марихуана, оценени от прокуратурата на 2.23 лева, представлява малозначителен случай и да прекрати делото, оправдавайки подсъдимия. Но не съвсем.\r\n\tМагистратът действително приема случая за маловажен, но все пак решава да постанови 500 лева глоба. Тъй като това е административно наказание, то не активира 3-годишната му условна присъда, но го задължава освен глобата, да плати и разноските по делото, които възлизат на 1840 лева.\r\n\tПарадоксалното е, че в тази сума влизат и разходите по първоначалната, тотално некомпетентна експертиза, заради която Мариян прекарва година и половина от живота си в следствения арест.\r\n\t(чл. 9 ал. 2 от НК – бел.ред.), обобщава Лъчезар Босаков.\r\n\t\r\n\tАбсурдите обаче не свършват със спорното решение на съда. Въпреки че най-накрая е освободен, Иванов не излиза от обсега на извънредно упоритото държавно обвинение. То не губи време и внася в Окръжния съд в града протест срещу присъдата му, настоявайки за ефективно наказание. Заради 0.3 грама марихуана. Която според същата тази прокуратура струва 2 лева и 23 стотинки.\r\n\t, недоумява адв. Босаков.\r\n\t\r\n\tЦелият казус провокира и друг въпрос – дали всички експертизи на предполагаеми наркотици, назначавани досега на сектор \"Базова научно-техническа лаборатория\" към местната Областната дирекция на МВР, са извършвани по същия некомпетентен, непълен и откровено незаконен начин?\r\n\t\r\n\tСъвсем очевидно е, че този случай без проблем може да стане поредният, по който държавата да бъде осъдена за десетки хиляди левове по Закона за отговорността на държавата и общините за вреди (ЗОДОВ) или в Европейския съд по правата на човека в Страсбург (ЕСПЧ).\r\n\tГолемият проблем обаче е, че въпреки че България продължава да бъде една от най-осъжданите европейски държави за действията на разследващите ѝ органи, тя все така упорито отказва да вземе мерки, чрез които да започне да търси лична отговорност за откровено престъпните действия на отделни прокурори и служители на МВР. А този отказ го плащат реални хора със свободата си, а понякога дори и с живота си. Плащат го на свой ред и данъкоплатците.", "date": "2018.06.14", "title": "Година и половина арест за хранителна добавка? Може, ако МВР каже, че е амфетамин"}
{"url": "https://www.mediapool.bg/rusiya-tvardi-che-podkrepya-sporazumenieto-mezhdu-atina-i-skopie-news280278.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия ще подкрепи споразумението, постигнато между Атина и Скопие, за преименуване на Република Македония в Република Северна Македония.\r\n\tТова заяви руският външен министър Сергей Лавров след среща с гръцкия си колега Никос Кодзиас в Москва, предаде в четвъртък БНР.\r\n\t\"Винаги сме подчертавали, че сме за намиране на решение на проблема без външна намеса и налагане на изкуствени срокове и условия\", коментира Лавров, цитиран от Националното радио.\r\n\tМеждувременно опозиционната гръцка партия \"Нова демокрация\" се обяви категорично срещу споразумението на премиера Алексис Ципрас с македонския му колега Зоран Заев за новото име на Македония, пише местният в. \"Катимерини\".\r\n\tПравителството е отклонило в сряда искане от лидера на дясната опозиция Кириакос Мицотакис договорът да бъде обсъден в парламента преди да бъде подписан от двете страни. В резултат от това, председателят на консервативната партия призова президента на Гърция Прокопис Павлопулос да се намеси, тъй като споразумението е \"дълбоко проблематично\".\n\n\r\n\t\"Нова демокрация\" е против предложеното име Република Северна Македония, тъй като то отново съдържа думата \"Македония\", която би трябвало да принадлежи само на Гърция исторически и административно заради северната гръцка провинция Македония.\r\n\tСпоред партията трябва да се има предвид и позицията на Панос Каменос, лидер на младшия партньор в управляващата коалиция – \"Независимите гърци\" (АНЕЛ), който също бе категоричен, че няма да подпише споразумение, в което името \"Македония\" фигурира под каквато и да е форма в названието на съседната страна.\r\n\tСлед отказа на правителството споразумението да бъде обсъдено в парламента се очаква консервативната опозиция да поиска вот на недоверие. Премиерът Ципрас обяви в сряда вечерта пред телевизия ЕРТ, че позицията на Мицотакис е \"безотговорна\" и че дори да не гласува за споразумението, няма да свали правителството.", "date": "2018.06.14", "title": "Русия твърди, че подкрепя споразумението между Атина и Скопие"}
{"url": "https://www.mediapool.bg/voenni-ot-severna-i-yuzhna-koreya-zapochnaha-pregovori-za-namalyavane-na-naprezhenieto-news280276.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенни представители на Северна и на Южна Корея започнаха преговори за намаляване на напрежението по силно укрепената им обща граница, съобщи Асошиейтед прес.\r\n\tВъзможно е севернокорейските представители на преговорите в граничното селище Панминчжон да поискат от Юга твърд ангажимент за спиране на съвместните военни учения със САЩ, отбелязва агенцията.\r\n\tМинистерството на отбраната в Сеул заяви, че на днешните преговори ще се обсъди изпълнението на договореностите за намаляване на военното напрежение и премахване на опасността от война, постигнати на срещата на върха между севернокорейския лидер Ким Чен-ун и южнокорейския президент Мун Дже-ин.", "date": "2018.06.14", "title": "Военни от Северна и Южна Корея започнаха преговори за намаляване на напрежението"}
{"url": "https://www.mediapool.bg/edva-23-ot-kravta-u-nas-se-nabavya-s-dobrovolno-kravodaryavane-news280265.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод 23% от дарената у нас кръв е от доброволни кръводарители и основно потребностите се задоволяват от кръводаряване от роднини при нужда.\r\n\tЧаст от целите в програма 2020 на Световната здравна организация е до 2020 година всички държави да успяват да набавят нужната им кръв изцяло от доброволни и безвъзмездни кръводарители, които специалистите смятат за най-безопасната група донори. Към днешна дата 62 държави задоволяват над 99.9% от нуждите си от кръв посредством доброволно безвъзмездно кръводаряване.\r\n\tНа Световния ден на доброволния кръводарител 14 юни Българската организация за доброволно кръводаряване (БОДК) напомня, че е нужно по-отговорно отношение към спасяването на човешкия живот и повече съпричастност към проблема с недостига на кръв, който засяга цялото общество.\r\n\t, заявиха от организацията.\r\n\t, посочват от организацията.\r\n\tКато част от стратегията си за разрешаване на тези проблеми, БОДК въведе системата   за регистрация на доброволни кръводарители и нуждаещи се от кръв.\n\n\r\n\tКъм момента чрез онлайн платформата и мобилното приложение в системата са регистрирани повече от 1500 доброволни кръводарители от цялата страна, които даряват безвъзмездно кръв за непознати хора при спешни случаи и се включват в акциите на сдружението.\r\n\tСистемата се поддържа и администрира изцяло от доброволци на БОДК и предоставянето на помощ, чрез нея е 100% доброволно и безвъзмездно. Регистрацията е напълно безплатна както на доброволците, така и на нуждаещите се от кръв и става през  , през мобилното приложение “Дари кръв“ и  .\r\n\tСамо за изминалата година, БОДК е провела 193 акции за спешна помощ и намиране на кръводарители с конкретна кръвна група, с успеваемост над 91%. \r\n\t​​\r\n\tСветовният ден на доброволния кръводарител се отбелязва всяка година на 14 юни - рождения ден на Карл Ландщайнер,  австрийски биолог и лекар, носител на Нобелова награда за откриването на системата на кръвните групи \"А-В-0\".\r\n\tДенят има за цел да насочи общественото внимание към изключителната значимост на даряването на кръв от доброволни и безвъзмездни кръводарители, както и да им се отдаде заслужена благодарност за спасяването на милиони хора всяка година. През 2018 година основната тема на кампанията е . За 2018 година за страна-домакин е определена Гърция, а в Атина ще се проведат официалните чествания.\r\n\t​Междувременно в Деня на кръводарителя се провежда и 58-та Национална конференция по трансфузионна хематология. Форумът се провежда под патронажа на министерството на здравеопазването и ще премине под знака на няколко ключови събития и юбилейни дати, свързани с трансфузионната хематология: Световния ден на доброволния и безвъзмезден кръводарител – 14 юни; 10 години от създаването на Националния център по трансфузионна хематология (НЦТХ) и  200-та годишнина от извършването на първото успешно кръвопреливане от човек на човек.\r\n\t \r\n\tНа специална церемония, съвместно с БЧК, ще бъдат отличени и 10 заслужили кръводарители от цялата страна, както и организациите с най-голям принос в популяризирането на доброволното и безвъзмездно кръводаряване сред служителите си.", "date": "2018.06.14", "title": "Едва 23% от кръвта у нас се набавя с доброволно кръводаряване"}
{"url": "https://www.mediapool.bg/ek-prizova-polsha-da-predotvrati-prinuditelnoto-otteglyane-na-varhovni-sadii-news280280.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолското правителство да предприеме \"спешни действия\", за да предотврати принудителното оттегляне на съдии от Върховния съд през следващия месец, както предвиждат законодателни промени.\r\n\tТова призова в заместник-председателят на Европейската комисия (ЕК) Франс Тимерманс, цитиран от ДПА.\r\n\t\"Остава рискът от нанасяне на непоправими щети\", предупреди Тимерманс, допълвайки, че Варшава трябва да вземе мерки преди 3 юли, \"защото тогава решенията за оставките стават окончателни\".\r\n\tСпоред съдебната реформа, приета от управляващото парламентарно мнозинство на консервативната националистическа партия \"Право и справедливост\" (ПиС), 3 юли е крайният срок за 27 от 72-мата магистрати във Върховния съд на страната да подадат доброволно оставки.\r\n\tВ понеделник се очаква Тимерманс да пристигне във Варшава за нов кръг от преговори, а на 26 юни министрите по европейските въпроси на страните от ЕС ще обсъдят по-нататъшните стъпки по темата.\n\n\r\n\tБрюксел и Варшава са в спор от януари 2016 г., след като ПиС започна реформи, включително в съдебната система, където според критиците има политическа намеса. През декември миналата година Еврокомисията откри безпрецедентна процедура срещу Полша, която би я лишила от право на глас в ЕС – нещо, за което Унгария обяви, че ще наложи вето.\r\n\tПо-рано в сряда бе съобщено, че няколко бивши полски лидери са призовали Европейската комисия да защити върховенството на закона в страната им, заплашено от сегашното ѝ правителство, предаде АП.\r\n\tВ отвореното им писмо, публикувано във вестник \"Газета виборча\", се казва, че новият закон за Върховния съд ще разруши демократичната система за контрол и баланс. Подписалите писмото, сред които са бившите президенти Лех Валенса, Александер Квашневски и Бронислав Коморовски, както и бивши премиери, външни министри и дейци на \"Солидарност\", заявяват, че \"без законност няма да има демократична Полша\".", "date": "2018.06.14", "title": "ЕК призова Полша да предотврати принудителното оттегляне на върховни съдии"}
{"url": "https://www.mediapool.bg/dvizhenie-reformi-v-kulturata-zapochva-seriya-ot-forumi-za-kulturnite-politiki-news280229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчреденото миналия месец Движение „Реформи в културата“ кани на своя Първи форуми за критически мониторинг на културните политики в България.\r\n\tСъбитието ще се проведе тази събота, 16 юни, в зала „Лимаком“ в Пловдив (бул. „Марица“ № 154).\r\n\tТова е първото от поредица събития, които имат за цел да поставят на обсъждане политиките в областта на културата и, с помощта на експерти, да изготвят предложения за развитие на отделните ресори.\r\n\tНа 24 май група съмишленици – известни и утвърдени имена с принос в различните сфери на българската култура –  създаването на гражданско движение за реформи в културата.\r\n\tОбединява ги убеждението, че такива реформи са наложителни и амбицията да помогнат за разработването на стратегическа визия за ролята на културата, да очертаят спешни стъпки към законодателни инициативи и национална стратегия.\n\n\r\n\tТехният първи форум ще бъде открит в събота в 10 часа от п", "date": "2018.06.14", "title": "Движение \"Реформи в културата“ започва серия от форуми за културните политики"}
{"url": "https://www.mediapool.bg/pompeio-informira-seul-tokio-i-pekin-za-sreshtata-kim-tramp-news280289.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСрещата на върха между президента на САЩ Доналд Тръмп и севернокорейския лидер Ким Чен-ун допринесе от епоха на враждебност районът да навлезе в епоха на диалог, мир и разцвет, заяви южнокорейският президент Мун Дже-ин по време на разговорите си в Сеул с американския държавен секретар Майк Помпейо, предаде Асошиейтед прес.\r\n\t\r\n\tПомпейо има задачата да информира съюзниците на САЩ Южна Корея и Япония как е преминала срещата Тръмп-Ким в Сингапур.\r\n\t\r\n\tМун благодари за телефонното обаждане от Тръмп при полета му на връщане от Сингапур във Вашингтон. Южнокорейският президент каза пред Помпейо, че иска да чуе как страните могат \"цялостно и експедитивно да осъществят това чудесно споразумение\".\r\n\t\r\n\t\"Има много анализи на резултата от срещата, но най-важното според мен е, че хората по света, включително тези в САЩ, Япония и корейците, успяха да избегнат заплахата от война, ядрени оръжия и ракети\", каза Мун преди срещата.\r\n\t\r\n\t\"Уверен съм, че в Сингапур осъществихме много полезна, съществена стъпка\", отбеляза американският държавен секретар преди тристранна среща в Сеул с колегите си от Южна Корея, Кан Кьон-уа, и Япония - Таро Коно.\n\n\r\n\t\r\n\tПомпейо изтъкна, че Пхенян се е ангажирал да се откаже от ядрения си арсенал, но отбеляза, че това е процес и той няма да е лек.\r\n\t\r\n\tКим Чен-ун разбра, че ядреното разоръжаване на Северна Корея трябва да е бързо и че наложените ѝ от ООН санкции ще бъдат отменени само след пълното ѝ ядрено разоръжаване, подчерта Помпейо.\r\n\t\r\n\tНа обща пресконференция след срещата с южнокорейския и японския външен министър държавният секретар заяви, че САЩ остават ангажирани с осъществяването на пълно, проверимо и необратимо ядрено разоръжаване на Северна Корея.\r\n\t\r\n\tЮжнокорейската министърка акцентира върху здравия съюз между страната ѝ и Вашингтон, след като за всеобща изненада Тръмп обяви края на съвместните военни учения.\r\n\t\r\n\t\"Съюзът между Южна Корея и САЩ е по-здрав от всякога\", каза тя.\r\n\t \r\n\tКитай, Южна Корея и САЩ са единодушни, че санкциите срещу Северна Корея ще бъдат отменени само след като страната напълно се освободи от ядреното си оръжие, заяви американският държавен секретар Майк Помпейо по-късно в Пекин, цитиран от ДПА.\r\n\tКитай е потвърдил ангажимента си към резолюциите на Съвета за сигурност на ООН, които уреждат санкциите срещу Пхенян, каза Помпейо пред журналисти в присъствието на китайския първи дипломат Ван И.\r\n\t\"Санкциите съдържат механизми за облекчаване и се съгласихме, че в подходящ момент те ще бъдат взети под внимание\", каза Помпейо. \r\n\tПрез следващите седмици САЩ и КНДР ще работят съвместно за получаване на цялостна информация за ядрената програма на Пхенян и започват да \"реализират заедно\" ангажиментите, поети от президента на САЩ Доналд Тръмп и лидера на КНДР Ким Чен-ун на срещата на върха в Сингапур, каза още Помпейо.", "date": "2018.06.14", "title": "Помпейо информира Сеул, Токио и Пекин за срещата Ким-Тръмп"}
{"url": "https://www.mediapool.bg/tereza-mei-specheli-klyuchov-vot-v-parlamenta-za-napuskane-na-mitnicheskiya-sayuz-news280286.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският премиер Тереза Мей спечели вчера втора победа в парламента. Това стана, след като снощи депутатите в Камарата на общините гласуваха против внесена от Камарата на лордовете поправка, която би задължила правителството да се опита да договори оставане на Великобритания в митнически съюз с ЕС и след Брекзит, предадоха Франс прес и ДПА.\r\n\t\r\n\tДепутатите гласуваха с 325 на 298 гласа против поправката, след като Мей обеща да потърси ново митническо споразумение като компромис преди вота.\r\n\t\r\n\tДен по-рано, за голямо облекчение на Мей, депутатите отхвърлиха поправка, която би дала на парламента правото на вето върху бъдещото окончателно споразумение с Брюксел за излизането от ЕС.\r\n\t\r\n\tСлед сегашното гласуване в Камарата на общините се очаква законопроектът за Брекзит да се върне отново в Камарата на лордовете. Предполага се, че горната камара, където консерваторите на Мей не разполагат с необходимото мнозинство, ще внесе нови поправки в него преди да го върне обратно в Камарата на общините.\r\n\t\r\n\tПри този парламентарен пинг-понг двете камари трябва да съгласуват до последната запетая текста на закона, преди той да бъде подписан от кралица Елизабет Втора.", "date": "2018.06.14", "title": "Тереза Мей спечели ключов вот в парламента за напускане на митническия съюз"}
{"url": "https://www.mediapool.bg/germaniya-i-daniya-razkriha-mrezha-za-trafik-na-hora-s-tsel-fiktivni-brakove-news280288.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 150 немски и датски полицаи претърсиха вчера десетки жилища и канцеларии в хода на трансгранична операция срещу мрежа за трафик на хора чрез сключването на стотици фиктивни бракове, предаде Ройтерс.\r\n\t\r\n\tВ северозападни германски провинции са били временно задържани за разпит петима германски граждани по подозрение, че са вербували граждани на страни от ЕС за мними бракове. От полицията казаха, че трафикантите са вкарвали в Германия хора от азиатски държави, но не уточниха от кои заради следствената тайна.\r\n\t\r\n\tИзвършени са били обиски на места в северните градове Хамбург и Бремерхафен, на германския остров Зилт и датския остров Ерьо. Въз основа на съвместното немско-датско разследване се предполага, че престъпната мрежа е осъществила към хиляда фиктивни брака през последните две години, каза говорителят на федералната полиция Йорг Ристо.\r\n\t\r\n\tФиктивните бракове са били сключвани предимно на остров Ерьо, наричан \"Сватбения остров\". Срещу такса от 500 датски крони (67 евро) и без бюрократични спънки са били изготвяни брачни документи на датски, английски и немски език.\r\n\t\r\n\tРойтерс уточни, че към трима заподозрени от Източна Германия са предявени обвинения в организиране на бракове на хора от Индия и Пакистан с граждани на ЕС, предимно жени от Източна Европа, с брачни свидетелства, издадени в Кипър. Тази мрежа е получавала до 22 хиляди евро срещу всяко издадено разрешително за постоянно пребиваване в ЕС.\n\n\r\n\t\r\n\tПолицейските акции в Източна Германия се били в градовете Лайпциг, Айленбург и Хетщед. Те са били координирани по време с акциите западните провинции.", "date": "2018.06.14", "title": "Германия и Дания разкриха мрежа за трафик на хора с цел фиктивни бракове"}
{"url": "https://www.mediapool.bg/italiya-vse-oshte-chaka-izvinenie-ot-parizh-news280292.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският вицепремиер Луиджи Ди Майо заяви, че все още очаква извинение от френския президент Еманюел Макрон заради критичните му коментари за имиграционната политика на Италия отпреди два дни, предаде Ройтерс.\r\n\t\r\n\tМакрон каза Италия е действала \"цинично и безотговорно\", като затвори пристанищата си за мигрантски кораб по-рано тази седмица, причинявайки остър дипломатически спор между двете страни. В резултат на неразбирателството новият италиански премиер Джузепе Конте обмисля да отложи срещата си с френския президнет, планирана за утре, отбелязва Ройтерс.\r\n\t\r\n\t\"Чакаме извинение. Ако получим такова, ще можем да тръгнем по нов път\", каза Ди Майо пред италианско радио. Той добави, че \"все още има време да се направи крачка назад, да се поднесе извинение и да се започне отначало\".\r\n\t\r\n\tПрезидентът на Франция Еманюел Макрон проведе тази нощ \"сърдечен разговор\" с италианския премиер Джузепе Конте в разгара на дипломатическата криза между двете страни, предаде междувременно Франс прес, като се позова на френската министърка по европейските въпроси Натали Лоазо.\r\n\t\r\n\t\"Бихме желали Джузепе Конте да пристигне\", посочи тя тази сутрин пред радио \"Европа 1\" по повод насрочената за утре визита на италианския министър-председател в Париж, която Рим заплашва да отмени, ако Франция не поднесе извинения след изявления на Макрон, сметнати от италианските власти за \"неприемливи\".\n\n\r\n\t\r\n\t\"Имаме нужда от диалог с Италия, тя е важен наш партньор, важен съсед. Президентът и Джузепе Конте се видяха за кратко на срещата на Г-7 в Канада, ще е интересно и полезно да се видят за по-дълго\", каза Натали Лоазо.\r\n\t\r\n\t\"Никой никого не поучава\", увери тя, запитана за думите на Макрон, като припомни и \"достойните за съжаление италиански изказвания за Франция\".\r\n\t\r\n\tФренската министърка призова страните да оставят тази полемика. Миналата година Франция посрещна рекорден брой търсещи убежище; тя е втора в ЕС по брой на приетите кандидати за убежище, прехвърляни от Гърция и от Италия, отбеляза тя.\r\n\t\r\n\t\"Поемаме своя дял и работим в тясно сътрудничество с Италия\", подчерта Лоазо. \"Опитваме се заедно с Италия да стабилизираме Либия. Издирваме в Нигер и Чад търсещи убежище, за да им спестим прекосяването на Средиземно море и на Либия\", изброи тя.\r\n\t\r\n\t\"Вършим много неща, но Европа наистина трябва да прави повече и да действа по-добре, за да подпомогне Италия\", заключи френската министърка.", "date": "2018.06.14", "title": "Италия все още чака извинение от Париж"}
{"url": "https://www.mediapool.bg/singapur-e-spechelil-53-miliona-dolara-samo-ot-zhurnalistite-okolo-sreshtata-tramp-kim-news280290.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСингапур е спечелил 5,3 милиона долара само от престоя на журналистите, отразявали срещата на върха между Доналд Тръмп и Ким Чен-ун, съобщи в. \"Стрейт таймс\", цитирайки Майкъл Чиам от института \"Нги Ан Политекник\".\r\n\t\r\n\tСпоред него срещата межда двамата лидери е била отразена от около четири хиляди журналисти и всеки от тях е останал три дни, харчейки най-малко 449 долара на ден, включително за нощувка, храна, транспорт и т.н. Освен това разходите на американската делегация вероятно са били много по-големи поради спецификата на работата ѝ по подготвяне на визитата на Тръмп, както и на самата среща, обяснява експертът.\r\n\t\r\n\tСингапурската компания \"Мелтуотър\", която прави оценки на медийната ефективност, включително рекламния пазар и работата на социалните мрежи, на свой ред прогнозира, че приходите на Сингапур от срещата ще възлизат на не по-малко от 524 млн. долара.\r\n\t\r\n\tПо-рано сингапурските власти съобщиха, че разходите за срещата са били около 15 млн. долара, като половината от сумата е била похарчена за гарантиране на сигурността. Други 3,7 милиона долара отишли за организацията и обслужването на международния пресцентър, който прие около 2,5 хиляди журналисти. За какво са били изразходвани още примерно 3,7 милиона долара правителството не говори, отбелязва агенцията. Експерти предполагат, че тези пари са отишли за покриване на престоя на севернокорейската делегация.", "date": "2018.06.14", "title": "Сингапур е спечелил 5,3 милиона долара само от журналистите около срещата Тръмп-Ким"}
{"url": "https://www.mediapool.bg/tramp-stava-na-72-godini-news280293.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп, който бе най-старият кандидат, избран на поста, навършва днес 72 години. От Белия дом не съобщават как държавният глава смята да отбележи рождения си ден, но според неговата програма, оповестена късно снощи, той не е планирал публични мероприятия, предаде ДПА в четвъртък.\r\n\t\r\n\tТръмп е вторият най-възрастен човек, изпълнявал най-високата държавна длъжност в САЩ, отстъпвайки тази чест единствено на Роналд Рейгън, който при напускането на Белия дом през 1989 г. след два президентски мандата бе на 77 години. Ако Тръмп успее да изкара пълни два мандата, той ще му отнеме това първенство само с няколко месеца повече.\r\n\t\r\n\tСамо още един човек е бил стопанин на Белия дом на възраст над 70 години - Дуайт Айзенхауер навърши 70 г. в края на 1960 г., няколко месеца преди да приключи вторият му мандат.\r\n\t\r\n\tТръмп вече получи предварително една торта за рождения си ден още в понеделник в Сингапур, преди своята историческа среща със севернокорейския лидер Ким Чен-ун във вторник. Президентът на САЩ бе изненадан приятно от сингапурския премиер Ли Сян Лун, който му поднесе торта с пресни плодове и една свещ, признавайки, че малко е \"избързал\".", "date": "2018.06.14", "title": "Тръмп става на 72 години"}
{"url": "https://www.mediapool.bg/turtsiya-podozira-che-predpolagaem-organizator-na-opita-za-prevrat-se-ukriva-v-germaniya-news280287.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурските власти имат сериозни подозрения, че предполагаем ръководител на неуспешния опит за преврат през 2016 г. се укрива в Германия, заяви турският вътрешен министър Сюлейман Сойлу, цитиран от Анадолската агенция.\r\n\t\r\n\tПо-рано вчера министърът на външните работи Мевлют Чавушоглу каза, че Германия е издала заповед за издирване на Адил Йоксюз, отбелязва ДПА.\r\n\t\r\n\t\"Това, което Германия трябва да направи, след като го открие, е да ни го предаде съгласно споразуменията и закона, заяви Чавушоглу пред журналисти в провинция Анталия.\r\n\t\r\n\tТурция обвинява живеещия в САЩ ислямски проповедник Фетхуллах Гюлен, че е организирал преврата, макар той да отхвърля обвиненията. Йоксюз, бивш университетски лектор, смятан от Анкара за оперативен ръководител на превратаджиите, е обвинен, че е един от водачите на гюленисткото движение. Твърди се, че той е съден задочно и е заплашен от доживотна присъда.\r\n\t\r\n\tАнадолската агенция цитира \"очевидци\", според които Йоксюз се укрива в апартамент в Берлин. Информационната агенция публикува пълния адрес на предполагаемото му укритие.", "date": "2018.06.14", "title": "Турция подозира, че предполагаем организатор на опита за преврат се укрива в Германия"}
{"url": "https://www.mediapool.bg/fainenshal-taims-izolatsionizmat-na-tramp-e-nai-golyamata-zaplaha-za-sigurnostta-news280291.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвторитетният лондонски всекидневник \"Файненшъл таймс\" в авторски анализ се спира на поведението на американския президент Доналд Тръмп на двете исторически срещи на върха с негово участие през последните дни и стига до извода, че неговото оттегляне от глобалните ангажименти на САЩ - новият му изолационизъм - всъщност е най-голямата заплаха за международната сигурност.\r\n\t\r\n\tНа срещата на лидерите на Г-7 в Канада през уикенда Тръмп отхвърли базирания на правила световен ред, вдигайки скандал относно международната търговия. Във вторник в Сингапур той вече отписваше отдавнашните гаранции за сигурност за източноазиатските съюзници на САЩ в сензационните си разговори със севернокорейския лидер Ким Чен-ун. Сигурността на Европа и на Източна Азия бе скрепена в продължение на 70 г. чрез система от алианси под егидата на САЩ. Сега Тръмп е решен да ликвидира тази система, пише вестникът.\r\n\t\r\n\tИзисква се особен талант дори от един президент, за да преквалифицира Канада в неприятел, като в същото време прегръща като нов приятел един брутален диктатор, сдобил се неотдавна с ядрен арсенал. Вече не можем да съдим за Тръмп в рамките на познатите категории. Неговите ходове трябва да ни отрезвят, за видим пределната яснота на неговите намерения, пише авторът.\r\n\t\r\n\tКитай и Русия хвърлят шапки във въздуха от задоволство заради това, че президентът се отказва от американското лидерство. Макар и отсъстващ от Сингапур, китайският президент Си Цзинпин е големият печеливш. Според разбирането на Тръмп за света - всеки за себе си, Китай ще замени САЩ като доминираща сила в Източна Азия. На Япония, Тайван, а след време и на Южна Корея, може да не им остане друго, освен да последват примера на Ким: ако искаш сигурност, направи си (ядрена) бомба, отбелязва с ирония \"Файненшъл таймс\".\r\n\t\r\n\tЛидерите на Г-7 сякаш бяха склонни да хранят илюзията, че Тръмп може да бъде \"управляван\". Френският президент Макрон опита с ласкателства. Японският премиер Абе ухажваше президента на игрището за голф. Британската премиерка Тереза Мей се чуди дали да не му уреди покана за чай с кралица Елизабет Втора в Бъкингамския дворец. Но стратегията на любезността явно вече не работи.\n\n\r\n\t\r\n\tПредседателят на Европейския съвет Доналд Туск тези дни размишляваше на глас дали западната политическа общност е изправена пред циклична или структурна заплаха от новия американски унилатерализъм. Туск е мислещ политик, който си струва да бъде чут. Но и той като че ли бе прекалено оптимистичен. Президентът на САЩ му отговори гръмко и ясно: той ненавижда всяка такава политическа общност, посочва лондонският всекидневник.\r\n\t\r\n\tСпоред автора единственият положителен резултат от срещата в Сингапур е, че тя може би е предотвратила неизбежна война и сега жителите на Сеул могат да си отдъхнат, слушайки как президентът на САЩ обсипва с похвали Пхенян. Той впрочем отбелязва изненадващите открития на Тръмп, който нарече канадския премиер Джъстин Трюдо \"нечестен\" и \"слабак\", но явно смята севернокорейския лидер Ким Чен-ун за човек, на когото Америка \"може да вярва\". Не сме склонни обаче да видим в лицето на Ким новия Михаил Горбачов, подчертава \"Файненшъл таймс\" не без горчива ирония.\r\n\t\r\n\tПо-нататък авторът се спира на дилемите през източноазиатските съюзници на САЩ, които трябва сега много сериозно да помислят за бъдещето си, след като десетилетия наред след Втората световна война живяха под надеждния чадър на сигурността, разпънат над тях от САЩ.\r\n\t\r\n\tА скоро идва ред и на Европа да се замисли. Идния месец предстои срещата на върха на НАТО в Брюксел. Тръмп вече недвусмислено свърза непропорционалното американско финансиране на западния военен алианс с европейските мита върху американските стоки. Защо да ви плащаме, ако имате такъв излишък в търговския баланс, е аргументът на Тръмп. Министърът на отбраната Джим Матис хвърли много лични усилия да убеди президента, че алиансът е толкова важен за САЩ, колкото и за европейската сигурност. Далеч не е ясно обаче дали той е успял.\r\n\t\r\n\tНакрая авторът отново си задава въпроса коя сега е най-голямата заплаха за глобалния мир и сигурност. \"Една ядрена Северна Корея изглежда опасна, но контролируема. Ким не е луд. Изкушителен е отговорът, че рискът е във възхода на Китай или в руския реваншизъм. Истинският отговор обаче е: оттеглянето на Тръмп\" (от съюзническите задължения), заключава \"Файненшъл таймс\".", "date": "2018.06.14", "title": "\"Файненшъл таймс\": Изолационизмът на Тръмп е най-голямата заплаха за сигурността"}
{"url": "https://www.mediapool.bg/nov-savet-za-balgarski-ezik-shte-bdi-i-globyava-za-ezikovi-narusheniya-news280294.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСанкция от 1000 до 5000 лева за служители в администрацията, които говорят на език, различен от българския, предлагат \"Обединените патриоти\". Тяхната парламентарна група внася в парламента цял законопроект за българския език. \r\n\tЗадължаваме в българската администрация да се говори и да се пише само на български език, обясни заместник-председателят на ПГ на \"Обединени патриоти\" Искрен Веселинов на брифинг в парламента.\r\n\t \r\n\tТой отбеляза, че в близо една пета от страната някои, главно общински, администрации си позволяват да говорят на език, различен от българския, и да поставят под съмнение в каква държава се осъществява административното обслужване.\r\n\t \n\n\r\n\t\"За всички такива служители на администрацията, които решат да говорят на турски, цигански или английски - няма никакво значение, ще има санкция между 1000 и 5000 лева\", посочи Веселинов. \r\n\tПри нарушения на нормите на българския език от издатели на учебници, речници и други учебни помагала глобите трябва да са между 500 и 1000 лв. за физически лица, и 1000 - 2000 лв. за юридически лица.\r\n\t \r\n\tПри взаимодействие с държавните структури и публични прояви трябва да се ползва само български език според проекта за закон. Все пак за рекламна цел или с цел забавление се допуска употребата и на чужд език.\r\n\t \r\n\tЗаконопроектът предвижда създаването на нов орган, който да следи за спазването на правилата на българския език и да налага глоби. Контрол по спазването на закона трябва да осъществява председателят на Съвета за български език. Председател по право трябва да е директорът на Института за български език при БАН.\r\n\t \r\n\tСъс законопроекта се предлага още да се създаде културен институт \"Св. Св. Кирил и Методий\", който да организира изучаването и сертифицирането на владеенето на български език зад граница.\r\n\t \r\n\tПредвижда се електронните съобщения, като например на мобилните оператори и на банките, да бъдат на български език, а не на шльокавица, както и всяко електронно устройство - мобилен телефон, компютър, което се предлага у нас, да е кирилизирано. Регламентираме подкрепата и създаването на български електронни шрифтове, каза още Искрен Веселинов.\r\n\tПредседателят на ПГ на \"Обединени патриоти\" Волен Сидеров показа снимки на български полицаи, на чиито униформи пише на латиница \"Полиция\", \"Жандармерия\". За сравнение в Гърция има надпис на английски, защото туристът трябва да знае и да може да се обърне към полицията, но има и надпис на родния език, посочи той.\r\n\t \r\n\tСидеров коментира, че това е един от парадоксите, които искат да поправят с този законопроект, защото с него институциите ще бъдат задължени да използват официалния език - българския. \r\n\t \r\n\tОсвен тома надписите на частни сгради, обекти и транспортни средства и униформите на техните служители ще \"могат да се изписват допълнително и на чужд език\".\r\n\tТой обясни, че съгласно разпоредбите на Конституцията българският език се прилага според специален закон, но от 1991 г., от както тя съществува, такъв няма. Надявам се, че законопроектът ще бъде посрещнат положително от нашите коалиционни партньори от ГЕРБ, коментира Сидеров. Той припомни, че още при първия мандат на премиера Бойко Борисов е работено по този закон.", "date": "2018.06.14", "title": "Нов Съвет за български език ще бди и глобява за езикови нарушения"}
{"url": "https://www.mediapool.bg/nezavisimaya-gazeta-mondialat-ne-e-tsel-a-sredstvo-news280295.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовният шампионат по футбол не е цел, а средство, пише в редакционен материал руският вестник .\r\n\tПървенството започва в 18 часа в четвъртък на стадион \"Лужники\" с мача между домакина Русия и Саудитска Арабия. След това в продължение на малко повече от месец предстоят още 63 двубоя.\r\n\tРусия получи правото да проведе Мондиала, както и олимпиадата в Сочи, в ситуация, твърде различна от днешната - преди Майдана в Украйна, Крим, Донбас, западните санкции, Сирия, допинговия скандал, отстраняването на руски спортисти от олимпийските игри, припомня \"Независимая газета\". След което добавя, че за страни като Русия и Китай един толкова голям спортен форум е символично признание на техните амбиции.\r\n\tПреди осем години други държави, включително западните, бяха готови да предоставят на Москва това признание, а и днес Световното е нещо като прозорец в нарастващата изолация на Русия, твърди изданието.\r\n\tРусия успя да избегне широк политически бойкот на шампионата, при все че британските и други някои държавници наистина няма да пристигнат. Натискът върху ФИФА, особено през 2015 г., имаше риск да предизвика прегласуване и избиране на нови домакини за първенствата през 2018 и 2022 г. Това не се случи, ФИФА \"защити процедурите си и се превърна в мощен чадър за Русия\", отбелязва вестникът.\n\n\r\n\tОчакването на шампионата го превърна в един вид гранично събитие, разделящо времето на периоди - \"преди\" и \"след\". Всъщност форумите от този род са истински успешни, ако не стават самоцел, а средство за трансформация - на инфраструктурата, спортните обекти, имиджа. В Нижни Новгород, Саранск, Волгоград, Сочи и Калининград няма отбори от Висшата лига, но вече има стадиони на световно ниво, изтъква \"Независимая газета\".\r\n\tВ Русия е точно обратното\r\n\tЗападните страни са се научили да проектират спортните стадиони така, че те да осигуряват максимални печалби извън мачовете. В Русия е точно обратното, продължава темата руското издание на сп. \"Форбс\".\r\n\tФутболните арени за Мондиал 2018 са създадени единствено за игрите, а начини за извличане на приходи от тези огромни недвижими имоти са предвидени само в Москва и Казан.\r\n\tВ 12-те стадиона, подготвени в Русия за Световната купа, са инвестирани общо 214,5 милиарда рубли, или средно по 276 милиона евро във всеки такъв обект. Стадионите в Европа и Америка обаче се изплащат за 10-15 години, а прогнозите за Русия отиват отвъд 50-годишния хоризонт, коментира експертът Кирил Тихонов.\r\n\tМосковските стадиони и \"Казан Арена\" вече дават под наем обширни площи. В Казан например работят детски увеселителни центрове, хокейни и футболни секции, езикова школа, фитнес клуб, кафе и ресторанти. След Световното се очаква подобно развитие и на стадиона в Саранск.\r\n\tБизнес ложите на стадионите са подходящи за корпоративни прояви, тренинги, коуъркинг и преговори. Това е съвсем реален сценарий за получаване на доходи наред с организирането на концерти, изложби и други дейности. Но дали ще е истински ефективен в Русия, днес никой не може да каже, пише \"Форбс\".\r\n\t\"Главната победа вече е спечелена\"\r\n\tРусия се подготви навреме за Мондиал 2018. Нямаше упреци от страна на ФИФА - дори президентът на организацията Джани Инфантино е убеден, че турнирът ще мине на високо равнище и ще се нареди сред най-добрите, пише \"Росийская газета\".\r\n\tИ няма повод да се съмняваме, че думите му са искрени, добавя московският официоз.\r\n\t\"Главната победа вече е спечелена\", заключава вестникът. Според него Русия вече е открила \"общата национална идея\" за периода на първенството и вече \"успешно я претворява в дела - задължително да организира шампионата както трябва\". \"Народният ентусиазъм (. . .) е такъв, че нещата май се нареждат\", добавя \"Росийская газета\".\r\n\tЗапитан от \"Известия\" за \"препълнените с чужденци улици на Москва\", вицепремиерът Виталий Мутко, отговарял за подготовката на турнира, заявява: \"Опитите за бойкот поначало бяха обречени на провал\".\r\n\t\"Чуждестранните политици се случва да бъдат откъснати от реалния живот. Такива големи турнири винаги дават огромни медийни възможности и мнозина се опитват да ги използват за собствени цели. Футболът обаче няма граници и е обичан във всички страни. Хиляди фенове са готови да преодоляват огромни разстояния, за да подкрепят своите национали, и не обръщат внимание на никакви приказки. До момента у нас са пристигнали вече над 200 000 фенове от чужбина и съм убеден, че с всеки мач тази цифра ще расте. Из улиците на страната атмосферата е страхотна - хората танцуват, пеят, бият барабани, снимат се. Дошъл е истински голям празник\", допълва Мутко.\r\n\tКои чуждестранни лидери не са „откъснати от реалния живот“\r\n\tВъпреки официалните уверения, че опитите за бойкот на шампионат са били обречени на провал, разпространеният от администрацията на руския президент списък на чуждестранните лидери, които ще присъстват на церемонията по откриването, говори по-скоро друго.\r\n\tВ списъка са 15 държавни и правителствени ръководители:\r\n\tПрезидентът на Азербайджан Илхам Алиев;\r\n\tПрезидентът на Руанда Пол Кагаме;\r\n\tПрезидентът на Боливия Ево Моралес;\r\n\tПремиерът на Ливан Саад Харири;\r\n\tПремиерът на Армения Никол Пашинян;\r\n\tПрезидентът на Казахстан Нурсултан Назарбаев;\r\n\tПрезидентът на Беларус Александър Лукашенко;\r\n\tПрезидентът на Киргизстан Сооронбай Жеенбеков;\r\n\tПрезидентът на Молдова Игорь Додон;\r\n\tПрезидентът на Панама Хуан Карлос Варела;\r\n\tПрезидентът на Таджикистана Емомали Рахмон;\r\n\tПрезидентът на Узбекистана Шавкат Мирзоев;\r\n\tПрезидентът на Парагвай Марио Абдо Бенитес.\r\n\tЩе присъстват и престолонаследникът на Саудитска Арабия принц Мохамед бин Салман и председателят на Президиума на Верховното народно събрание на КНДР Ким Йон-нам.\r\n\tОт изредените държави в първенството участват единствено Панама и Саудитска Арабия.", "date": "2018.06.14", "title": "\"Независимая газета\": Мондиалът не е цел, а средство"}
{"url": "https://www.mediapool.bg/prevozvachi-protestiraha-sreshtu-lobistki-zakonoproekt-news280296.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПревозвачи от цялата страна спряха временно работа в четвъртък между 14 и 15.30 ч. в знак на протест срещу \"лобисткия\" според тях законопроект за създаване на българска автомобилна камара, внесен в парламента от ГЕРБ, \"Обединени патриоти\" и \"Воля\". Планира се стачката да прерасне в ефективна и да се стигне до масови шествия на 25 юни в цялата страна, ако проектът не бъде оттеглен.\r\n\tПреди ден лидерката на БСП Корнелия Нинова директно , че \"дават транспортния бранш в ръцете на близки до властта фирми\" и обяви, че спонсорът на ГЕРБ Миролюб Столарски, който е транспортен бос и хотелиер, вече е регистрирал в Търговския регистър името \"Българска автомобилна камара\", въпреки че проектозаконът още не е приет. Депутатът Станислав Иванов от ГЕРБ призна, че това наистина е така, но после Столарски прехвърлил камарата на КРИБ.\r\n\t\r\n\tВ днешния протест заявиха участие около 2000 автобуса. В акцията обявиха, че ще се включат Националното сдружение на автобусните превозвачи в България, Браншовият съюз за стопанска инициатива в транспорта, Националният съюз на превозвачите и Корпорацията на автомобилните превозвачи в България, които покриват почти 100% от пътническите превози в страната. Позицията на браншовите организации бе подкрепена и от три работодателски организации - Асоциация на индустриалния капитал в България, Българска стопанска камара и Българска търговско-промишлена палата.\r\n\tСпоред протестиращите текстовете на законопроекта са \"лобистки\" и създават предпоставки за корупция. Той няма да реши, а ще задълбочи проблемите, смятат те. Затова си изпратили писмо до Министерството на транспорта и до Народното събрание проектът да бъде изтеглен.\n\n\r\n\tВ бранша обаче има разделение по казуса, като някои фирми заплашват с контрапротест, ако законопроектът бъде оттеглен.\r\n\t\r\n\tЗаконопроектът на ГЕРБ, патриотите и \"Воля\" предвижда създаването на една браншова камара в сектора със задължително членство, на която да се възложат и настоящи държавни функции като например контрол на дейността, лицензиране и др. Освен задължително членство се предвижда и плащането на членски внос от 1000 лв., което при 17 000 транспортни фирми у нас прави приход от 17 млн. лв.\r\n\tСпоред протестиращите превозвачи текстовете ще доведат до нерегламентирани споразумения между отделни фирми и натиск върху някои от тях.\r\n\t\r\n\t\"Две частни фирми, представящи се за асоциация, намирайки лоби в парламента, внасят законопроект, с който искат да изнесат голяма част от дейността на транспортното министерство в частна организация, да си направят частно министерство, да си назначат частен министър на транспорта\", коментира в кулоарите на Народното събрание Георги Свиленски от БСП.\r\n\tЛевицата настоява законопроектът веднага да бъде изтеглен.\r\n\tСвиленски добави, че заинтересованите от създаването на автомобилна камара вече са си назначили и министър и са запазили името на браншовата организация още през февруари, при положение че законът все още не е приет и се мъчат сега в рамките на три-четири месеца да го прокарат през пленарната зала.\r\n\t\"Всичко, което се говори, че ще обедини бранша, че ще бъде единна камара, която защитава интересите му и ще го представлява пред държавата, е неоснователно\", коментира Свиленски. Той разясни, че според европейски директиви не може насила някой да участва в браншова организация.\r\n\t\"С този закон искат да задължат всички 17 хиляди транспортни фирми да членуват в тази организация, да плащат членски внос от 1000 до 10 000 лв. и да контролират кой ще извършва тази дейност, на кого да дадат или отнемат лиценза\", смята левицата.\r\n\tУ нас контролът на транспортните фирми е в правомощията на ИА \"Автомобилна администрация\", от няколко години те са в електронен регистър в Министерството на транспорта. Според министъра на транспорта няма данни за корупция, посочи още Свиленски.\r\n\t\r\n\tВпоследствие лидерът на парламентарната група на ГЕРБ Цветан Цветанов заяви, че законопроектът няма да бъде изтеглен, но ще се премахне задължителното членство, което \"е взривило\" превозвачите.\r\n\t\"Намеренията ни са съвсем добронамерени\", обясни Цветанов. Според него проектът се базира на обсъждания, правени в рамките на година.\r\n\tЦветан Цветанов посочи, че Законът за автомобилната камара е в подкрепа на транспортния бранш, за да може правилата да бъдат еднакви за всички и да може експертното мнение да бъде чуто от изпълнителната власт и от парламентарните групи. Той се ангажира да проведе срещи с патриотите и \"Воля\" по повод текстовете и протестите на превозвачите.\r\n\t\r\n\tМеждувременно, протестиращите вече имат готовност за ефективни действия на 25 юни.\r\n\t\"Вече за 25-и имаме 740 автобуса заявени за протест. Колегите с камионите, които са против този законопроект също ще внесат искане за протести, което означава, че излизаме заедно на протест - камиони и автобуси срещу законопроекта\", заяви Магдалена Милтенова, председател на Браншовия съюз за стопанска инициатива в транспорта. Тя обясни, че до Столична община е изпратено искане за провеждането на протеста.\r\n\t\"На 25-и от 10.00 часа до 11.00 час автобусите да се съберат на площада пред храм-паметник \"Александър Невски\". От там покрай Народното събрание, по протежението на бул. \"Цар Освободител\" и бул. \"Цариградско шосе\" ще се разположат автобусите. След това ще преминат от Народното събрание, през президентството и ще отидат до Централна автогара\", обяви Милтенова и допълни, че целият протест е предвиден в периода 11.00-13.00 часа.\r\n\t\"Ние сме склонни към диалог. Помолихме да се изтегли законопроектът и да се даде срок до 15 юли, в който да се внесат предложенията за самостоятелни камари- автомобилна и товарна, което на нас ни е отказано. Ние не разбираме защо и законотворците, и политиците настояват камарата да бъде обща и какви интереси стоят зад това\", коментира Милтенова.", "date": "2018.06.14", "title": "Превозвачи протестираха срещу \"лобистки\" законопроект"}
{"url": "https://www.mediapool.bg/boiko-borisov-preporacha-direktni-pregovori-mezhdu-izrael-i-palestintsite-news280297.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария подкрепя всички инициативи, които биха довели до положително развитие на Близкоизточния мирен процес. Всички спорни въпроси трябва да бъдат решавани по пътя на директните преговори между двете страни. Това заяви българският министър-председател Бойко Борисов в рамките на срещата си с премиера на Палестина Рами Хамдала, съобщиха от пресслужбата на Министерски съвет. \r\n\t \r\n\tДвамата обсъдиха възможностите за разширяване на двустранното сътрудничество и за Близкоизточния мирен процес. На срещата между Бойко Борисов и Рами Хамдала присъства и делегация от България, в която влизат вицепремиерът Томислав Дончев, министърът на образованието и науката Красимир Вълчев и заместник-министърът на външните работи и национален координатор по антисемитизма Георг Георгиев.\r\n\t \r\n\tПо време на разговора си с министър-председателя Хамдала, премиерът Бойко Борисов изрази своята искрена надежда тежките конфликти в региона да се разрешат с подписването на мирно споразумение. \"Толкова много ми се иска да има мир, защото нашата страна има дългогодишно приятелство с народите на Израел, на Палестина и на Иран\", сподели българският премиер.\n\n\r\n\t \r\n\tМинистър-председателят Бойко Борисов изтъкна, че българо-палестинските отношения са традиционно добри и двете страни ще продължат активната си дейност по развитието им. По думите на българския премиер мост към осъществяването на тази взаимно декларирана цел могат да бъдат онези над 5 хиляди палестински граждани, които са завършили образованието си в България. Борисов съобщи, че и в момента има много палестински студенти в България, които са избрали нашата страна за своето висше образование.\r\n\t \r\n\tПремиерът на Палестина Рами Хамдала благодари на Бойко Борисов за това, че е истински приятел на Палестина и на каузата на палестинския народ. \r\n\t \r\n\tМинистър-председателят на Палестина подчерта, че неговият народ винаги е с протегната ръка за мирни преговори, но невинаги усещат същото желание от другата страна. \r\n\t \r\n\t\"В Газа бяха ранени или убити стотици хора. Нека светът обърне повече внимание на това\", призова премиерът Хамдала. \r\n\t \r\n\tТой обясни, че преговорите между Палестина и Европейския съюз вървят бавно, като помоли министър-председателят Бойко Борисов и България за съдействие в ускоряването на този процес. \r\n\t \r\n\t\"Искам да ви уверя, че Държавата Палестина ще бъде пример за демократично управление\", категоричен бе премиерът Рами Хамдала.", "date": "2018.06.14", "title": "Бойко Борисов препоръча директни преговори между Израел и палестинците"}
{"url": "https://www.mediapool.bg/stolichnite-obshtinari-pak-opitaha-da-zaobikolyat-zabranata-za-zamenki-news280301.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа трети път Столичният общински съвет се опита да заобиколи законовата забрана за заменки на имоти, за да придобие спорен терен, отреден за строителство в район \"Слатина\". Идеята е общината да го получи като дарение от неговия частен собственик и в същото време да му дари два общински имота в \"Лозенец\" и \"Оборище\".\r\n\tТази схема вече беше използвана веднъж,, притежаван от сина на главния редактор на в. \"Труд\" Петьо Блъсков. Той беше дарен срещу дарение на общински парцел в кв. \"Дианабад\". Мотивът отново беше запазване на зелена площ, върху която иначе може да се строи, а поводът - протести на хората от \"Изток\".\r\n\tСлучаят с имота в \"Слатина\" е подобен. Теренът на частния собственик Венцислав Дучев в момента е зает от детска площадка и трафопост. За него има издадено разрешение за строеж още през 2011 г., което позволява издигането на жилищна сграда. Това обаче предизвика протести от страна на живеещите наоколо и накара местната администрация да търси решение на проблема. Неотдавна кметът на София Йорданка Фандъкова даде разрешаването на конфликта между жители и инвеститори в \"Слатина\" като пример за това как трябва да се работи по подобни казуси. Контекстът бяха спрените преписки в район \"Младост\", които блокираха и строителството на конфликтни терени в квартала.\r\n\tПредишният път предложението не мина, тъй като отново не събра нужното мнозинство, преди това беше оттеглено в последния момент, тъй като се очертаваше същият резултат.\r\n\t\n\n\r\n\tПредложеното решение е общината да получи като дарение имота на Дучев, който е оценен на 3.743 млн. лева, и в същото време да му дари два свои терена - един в близост до мол \"Парадайз\" в \"Лозенец\", и втори на ъгъла на булевардите \"Мадрид\" и \"Ситняково\". Общата оценка на двата общински имота е по-висока от тази на частния терен и за това се иска от Дучев да доплати разликата от 409 000 лева. Според съветниците от БСП обаче цените на публичните имоти (2.226 млн. лева и 1.886 млн. лева) са занижени.\r\n\tВойслав Тодоров от коалиция \"Сердика\" допусна, че решаването на проблема на хората в \"Слатина\", ще прехвърли напрежението в \"Лозенец\" и \"Оборище\", тъй като двата общински имота са заобиколени от жилищни сгради и са единствените незастроени. Подобно нещо се случи и в случая с \"Изток\", където , които не искат нови строежи. Според Тодоров случаят \"мирише\", след като вече трети път точката за насрещните дарения влиза в дневния ред.\r\n\t\r\n\tПроблем в предложението видя и Борислав Бориславов от СДС. Той определи ситуацията като \"абсурдна\", тъй като не се позволява на инвеститор, който има право да строи на даден имот, да осъществи намеренията си и то по незаконен начин. \"Това е опасен прецедент и вероятно ще има и други такива\", коментира Бориславов и припомни, че има много реституирани имоти в зелени площи, а собствениците им не могат да ги използват. За това трябвало да се намери начин да бъдат обезщетени.\r\n\tВ крайна сметка предложението събра 44 гласа за при нужни 46, за да бъде прието. Един от вносителите му - Андрей Иванов от ГЕРБ, покани изказалите се против да отидат и да обяснят мотивите си на гражданите на \"Слатина\" при следващата среща с тях. Той добави, че идеята е единствено да се реши проблемът на хората, а дали оценките са адекватни, могат да преценят само специалисти, каквито съветниците не били.\r\n\t\r\n\tОбщинарите отхвърлиха и за това дали да се поема общински заем за изграждане на инсталация за производство на топлоенергия от гориво, получено от преработка на отпадъци. Искането беше формално внесено от гражданска инициативна група, която представи подписи в подкрепа на референдума.\r\n\tТо обаче не беше подкрепено с аргумента, че така ще се загубят 90 млн. евро от оперативната програма \"Околна среда\", освен това инсталацията, която ще е на площадката на ТЕЦ \"София\", ще е безопасна и полезна. Тя ще намали разходите на \"Топлофикация\" и в същото време ще затвори кръга при обработката на софийския боклук. Според някои съветници пък въпросите за референдума са некоректни.\r\n\tСред тях е и въпрос за задължително поименно гласуване на общинските съветници. То и сега е такова, но информацията за това кой как е гласувал е трудно достъпна. Председателят на съвета Елен Герджиков обяви, че до няколко месеца този проблем ще бъде решен, тъй като системата за гласуване ще бъде сменена с нова. Тя ще позволява по-голяма прозрачност.", "date": "2018.06.14", "title": "Столичните общинари пак опитаха да заобиколят забраната за заменки"}
{"url": "https://www.mediapool.bg/delyan-peevski---chist-kato-salza-krupen-danakoplatets-news280299.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Като дръпнем чертата – Делян Пеевски е един от най-проверяваните хора в държавата и един от най-чистите или има едни от най-добрите адвокати. Той може би е един от най-крупните данъкоплатци\". Думите са на председателя на комисията \"Антикорупция\" Пламен Георгиев, който разказа в четвъртък защо неговата институция е прекратила проверките срещу бизнесмена, медиен магнат и депутат от ДПС.\r\n\tСлучайно или не, тази атестация на Пеевски съвпадна с петата годишнина от , което даде старт на  у нас от падането на комунизма насам и предизвика отмяна на решението.\r\n\tСрещу Пеевски в новата комисия \"Антикорупция\" бяха водени две проверки. Едната бе по сигнал за необяснимо богатство, внесен от гражданско сдружение \"Боец\", а другата - за конфликт на интереси заради внесения от депутата-издател медиен закон.\r\n\tПламен Георгиев държеше всичко около тези проверки да е прозрачно и разказа много подробности за водените срещу Пеевски прокурорски проверки и данъчни ревизии. Оказва се, че той е проверяван без прекъсване от данъчни от 1 януари 2003 година до 31 декември 2017 г. Срещу него са водени пет прокурорски проверки. Той е бил свързано лице и с едно досъдебно производство, което обаче е било водено срещу неизвестен извършител.\r\n\tРезултатът от цялата тази дейност на държавата е, че Делян Пеевски е напълно чист пред закона.\n\n\r\n\tПламен Георгиев обясни: \"Съдейки от предоставената от Националната агенция по приходите информация, това лице е плащало огромни данъци и може би е един от най-крупните данъкоплатци в държавата\".\r\n\tШефът на комисия \"Антикорупция\" добави, че не може да разкрие откога Пеевски е толкова крупен данъкоплатец, защото това е данъчна и осигурителна тайна.\r\n\tПо ирония на съдбата пълното изчистване на имиджа на депутата от ДПС се случи на 14 юни - точно четири години след началото на протестите срещу избора му за шеф на ДАНС.\r\n\tКратка история на богатството\r\n\tПрез 2009 г. той става депутат за първи път. Тогава декларира два апартамента и къща в София, купени в рамките на три последователни години – от 2002 до 2004 г. Първият апартамент е с два гаража и обща площ 220 кв.м. и е придобит за 50 000 лева. После той купува имот от 45 кв.м. за 29 764 лева, а накрая си купува и къща с двор от 190 кв.м. за 77 500 лева. Няколко години по-късно къщата вече ще бъде декларирана с общата ѝ площ от 600 кв.м.\r\n\tИ досега Пеевски декларира само тази недвижима собственост. През 2009 г. той декларира и прословутия си стар \"Опел\" за 1000 лв. През 2009 г. медийният магнат и депутат от ДПС има спестени едва 32 361 лева. През 2010 г. Пеевски декларира 33 000 лева по сметките си, а през 2011 г. те вече са 44 579 лева. Произходът на парите е депутатската му заплата. През 2012 г. сметката му набъбва до 61 635 лева, а обяснението е отново депутатската заплата. От декларацията му излиза, че той живее доста скромно и дори успява да заделя настрана. През 2013 г. Пеевски е изхарчил част от спестяванията си, защото депозитите му намаляват до 52 756 лева.\r\n\tОт човек, който има 17 000 лева по сметките си към 2015 г., през 2017 г. Пеевски вече официално е мултимилионер. В началото на 2018 г. той има влогове в България за близо 7.8 млн. лева, 254 208 долара и 22 224 евро, както и влогове за 645 519 долара и 88 315 лева в чужбина. Той декларира вземания за 56.5 млн. лева от дивидент и продажба на дялове.\r\n\tЗа последните три години Пеевски успява да увеличи богатството си над 4800 пъти.\r\n\tПри все това депутатът очевидно води и безупречно счетоводство. Пламен Георгиев разказа, че комисията \"Антикорупция\" е поискала от Пеевски документи за всички приходи и разходи през последните пет години. Той им ги изпратил по електронната поща и не е било открито никакво несъответствие.\r\n\tНикакъв конфликт на интереси\r\n\tКомисията \"Антикорупция\" не е открила и конфликт на интереси при Делян Пеевски, въпреки че той е крупен медиен собственик и внесе проект за закон за медиите.\r\n\tИнституцията обяви, че той няма частен интерес от този акт, тъй като законът не води до облага за него. Пламен Георгиев обясни, че законодателството предвижда единствено разкриване на реалните собственици в медиите и нищо друго.\r\n\tДефиницията за \"частен интерес\" в закона е следната: \"Частен е всеки интерес, който води до облага от материален или нематериален характер за лице, заемащо висша публична длъжност, или за свързани с него лица, включително всяко поето задължение.\"\r\n\tВ началото на февруари четирима депутати от ДПС, сред които и Пеевски, внесоха промени в Закона за задължителното депозиране на печатни и други произведения. Те предвиждат всички медии, а не само печатните, както досега, да депозират пред Министерството на културата информация за това кои са собствениците им.\r\n\tПредвижда се да декларират и всички приходи без тези от реклама и банкови заеми, т.е., финансиране от неправителствени организации, дарения и пр.\r\n\tТака законът \"Пеевски\" не търси прозрачност по отношение на банково финансиране на медии (какъвто е случаят със самата медийната група на Пеевски, създадена с пари на фалиралата КТБ) или пък за медии, които не правят редовно дължимите осигурителни вноски към бюджета, както и за медиите, финансирани от правителството, от министерства и агенции.\r\n\tТова породи съмнения, че промените целят да легитимират притежаваните или контролирани от Пеевски медии като \"пазарни\". Проектът за промени в медийния закон все още отлежава в канцеларията на Народното събрание, без да е разгледан от депутатите.", "date": "2018.06.14", "title": "Делян Пеевски - чист като сълза крупен данъкоплатец"}
{"url": "https://www.mediapool.bg/vazmozhni-sledvashti-stapki-v-diplomatsiyata-mezhdu-sasht-i-severna-koreya-news280298.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп и севернокорейският лидер Ким Чен-ун съобщиха малко подробности за обещанието на Пхенян да работи за денуклеаризация, за американските планове за прекратяване на военните учения с Южна Корея или за гаранциите за сигурност, които Вашингтон е обещал на Пхенян. \r\n\t \r\n\tСледва схематично изложение как може да се развият събитията след първата среща между лидерите на САЩ и Северна Корея.\r\n\t \r\n\t\n\n\r\n\t \r\n\tСлед края на сингапурската среща на върха във вторник, държавният секретар на САЩ Майк Помпейо отиде в Сеул за разговори с южнокорейски официални лица. После той лети за Пекин за консултации с китайски официални лица. \r\n\t \r\n\tВ Сеул Помпейо каза, че очаква САЩ и Северна Корея да подновят контактите си някъде през следващата седмица. \"Очаквам това да стане сравнително бързо, след като се завърнем по страните си. Не зная в каква точно форма ще стане то, но съм уверен, че някъде през идната седмица ще започнем да работим по ангажиментите\", отбеляза той. \r\n\t \r\n\tПомпейо също така се опита да контрира критиките, че Тръмп е отстъпил твърде много - включително дори и самото провеждане на среща със севернокорейския лидер и даването на обещание да прекрати американско-южнокорейските военни учения - в замяна на твърде малко.\r\n\t \r\n\tВ подписания съвместен документ Северна Корея се ангажира \"да работи за пълна денуклеаризация на Корейския полуостров\". Това е по-малко дори от предишни севернокорейски обещания, включително и от декларацията от септември 2005 г., в която Пхенян \"се ангажира с отказ от всякакви ядрени оръжия и от съществуващите си ядрени програми\". \r\n\t \r\n\tПомпейо каза, че двете страни са постигнали разбирателство по много въпроси, които не са отразени в декларацията на лидерите. \"Беше извършена огромна работа, надхвърляща онова, което се вижда в крайния документ, и това ще бъде мястото, от което ще започнем, когато подновим нашите разговори\", каза той. \r\n\t \r\n\tПомпейо и съветникът по националната сигурност Джон Болтън \"и/или целият екип\" ще седнат заедно следващата седмица да уточнят подробностите и да \"свършат тази работа\", каза самият Тръмп във вторник (след срещата на върха). Според Тръмп верификация може да се постигне само ако \"имаме много хора\" в Северна Корея, но не даде подробности как САЩ могат да удостоверят, че Пхенян спазва обещанията си. \r\n\t \r\n\t\r\n\t \r\n\tЮжна Корея продължава усилията си да развива връзките със Севера, макар че тези планове засега са обвързани с напредъка в преговорите между Вашингтон и Пхенян. \r\n\t \r\n\tПри първата си среща на върха през април, лидерите на Южна и на Северна Корея Мун Дже-ин и Ким Чен-ун обещаха да предприемат редица стъпки в посока към общокорейско помирение. В близките дни високопоставени представители на Севера и Юга ще имат работни разговори за обсъждане на някои от тези стъпки, включително \"горещи линии\" между военните, събиране на корейски семейства, разделени от Корейската война, и спортен обмен. \r\n\t \r\n\tНякакви по-съществени взаимни планове, като съвместни икономически или инфраструктурни проекти, засега са ограничени от международните санкции, наложени на Пхенян. \r\n\t \r\n\t\"Проблемът с междукорейските проекти, свързани с помирението, е, че санкциите няма да бъдат отменени, ако няма конкретни действия за денуклеаризация, - каза Шин Бьомчул, старши изследовател в сеулския Азиатски институт за политически изследвания. - Затова най-важната следваща стъпка в междукорейските отношения ще бъде бързата отмяна на санкциите.\" \r\n\t \r\n\tСлед срещата във вторник Тръмп каза, че санкциите остават в действие\", докато не бъдат премахнати севернокорейските ядрени оръжия. \r\n\t \r\n\t\r\n\t \r\n\tТръмп каза също, че очаква да посети Пхенян, и че е поканил Ким в Белия дом, като двете посещения ще бъдат осъществени \"в подходящо време\".\r\n\t \r\n\t\"Той прие. Аз казах, в подходящо време. Искаме да отидем още по- напред по този път\", добави Тръмп. \r\n\t \r\n\tБелият дом отказа да коментира думите на Тръмп за графика (на тези визити). Една възможност за посещение на Ким ще има през септември за годишната сесия на Общото събрание на ООН, на която в Ню Йорк се събират световни лидери. САЩ, като страна домакин на ООН, са задължени да дават визи на чуждестранни лидери, желаещи да присъстват - дори и на такива, смятани за противници, например на покойния кубински лидер Фидел Кастро.", "date": "2018.06.14", "title": "Възможни следващи стъпки в  дипломацията между САЩ  и Северна Корея"}
{"url": "https://www.mediapool.bg/emblematichnata-za-makron-reforma-na-zhp-transporta-be-odobrena-ot-parlamenta-news280300.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилно оспорваната реформа на жп транспорта, която бе основната причина за най-дългата стачка през последните 30 години във френските железници, бе одобрена окончателно от парламента, предаде Франс прес.\r\n\tРеформата, която е емблематична за волята на президента Еманюел Макрон \"да преобрази Франция\", бе гласувана от Сената с 245 гласа \"за\" и 82 \"против\" по-малко от 24 след като бе одобрена с голямо мнозинство от Националното събрание (долната камара на френския парламент).\r\n\tНовият закон за реформа на националната жп компания Ес Ен Се Еф (SNCF) предвижда, според изискванията на Евросъюза, компанията да бъде отворена за конкуренцията в сферата на европейските железопътни превози и определя срокове, до които тя трябва да бъде готова за такава дейност. Вътрешният монопол за превоз на пътници се прекратява от 2020 година\r\n\t \r\n\tТой освен това отменя специалния статут на железничаря заедно със свързаните с него облаги и го приравнява със статута на обикновен наемем работник. Така се слага край на щедрите придобивки и пенсии за бъдещите служители.\n\n\r\n\tВ проекта е заложено и преобразуване на Ес Ен Се Еф в акционерно дружество въз основа на обществен капитал без участие на частни инвеститори. Така на ръководството на компанията се предоставя по-голяма корпоративна отговорност.\r\n\t \r\n\tТова е най-съществената реформа в компанията със 150 000 служители след национализацията ѝ през 1930-те години. Тя беше приета на фона на възраженията на синдикатите, които организираха близо три месеца стачки срещу промените. \r\n\t \r\n\tФренското национално събрание подкрепи усилията на президента Еманюел Макрон да пречупи синдикатите и да реформира икономиката, обобщава Ройтерс.\r\n\t \r\n\tСоциологически проучвания сочат, че френските гласоподаватели до голяма степен одобряват промените независимо от 30-те стачни дни (два от всеки пет дни) в железниците от началото на април насам, които причиняват главоболия на милиони пътници.\r\n\t \r\n\tКомпанията изчисли щетите от стачката досега на 400 милиона евро.\r\n\t \r\n\tСиндикатите отказаха да признаят поражението си и обявиха, че стачките ще продължат до 28 юни, както е предвидено.", "date": "2018.06.14", "title": "Емблематичната за Макрон реформа на жп транспорта бе одобрена от парламента"}
{"url": "https://www.mediapool.bg/korabat-akuarius-promeni-kursa-zaradi-neblagopriyatnite-usloviya-v-moreto-news280303.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКорабът \"Акуариус\" и съпровождащите го два италиански плавателни съда с 629 мигранти на борда промениха курса си заради неблагоприятните условие и вече плават близо до бреговете на Сардиния, предаде Франс прес в четвъртък, като се позова на хуманитарната организация \"Ес О Ес Средиземно море\".\r\n\tПървоначалната дестинация бе испанският град Валенсия. \r\n\tВчера \"Акуариус\" се е натъкнал на ветрове със скорост 65 км/ч и високи четири метра вълни, които се очаква да продължат до днес.\r\n\tПо последни данни корабите са се върнали тази сутрин близо до югоизточното крайбрежие на италианския остров Сардиния, преди да отпътуват отново за Валенсия, което ще удължи значително маршрута им.\r\n\tТе ще минат също и покрай френския остров Корсика, чиито местни власти им бяха предложили да ги подслонят, преди Испания да бъде избрана за дестинация.", "date": "2018.06.14", "title": "Корабът \"Акуариус\" промени курса заради неблагоприятните условия в морето"}
{"url": "https://www.mediapool.bg/prokuraturata-razsledva-meditsinskiya-odit-za-chadar-nad-bolnitsi-i-lekari-news280281.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата разследва Изпълнителната агенция \"Медицински одит\" (ИАМО) за потулването на лекарски грешки при смъртни случаи в болниците.\r\n\tАгенцията, известна като \"медицинския ДАНС\" е органът, който проверява болниците за нарушения и от години в системата се коментира, че тя се използва като \"бухалка\" за едни и \"чадър\" над други лечебни заведения. Сега тези подозрения се потвърждават и от прокуратурата.\r\n\tОказва се, че само за 2017 г. Върховната административна прокуратура (ВАП) е установила общо 11 смъртни случаи, основно в София, но и в провинцията, проверявани от ИАМО, за които обаче държавното обвинение изобщо не е било сигнализирано.\r\n\tПо думите на говорителя на главния прокурор Румяна Арнаудова в един от тези случаи става въпрос за загинал при катастрофа, чието тяло е освободено от моргата без да му бъде направена аутопсия, тъй като служителите на одита го класифицират като \"маловажен\". Вследствие на това прокуратурата прекратява делото срещу виновния за катастрофата.\r\n\tВ друг \"фрапиращ\" случай агенцията е проверила обстоятелствата около смъртта на мъж със съмнения за емболия. Констатцията е, че двама лекари, един от които неговият личен, не са назначили необходимите изследвания, с което са извършили нарушение. Въпреки това случаят отново е определен като \"маловажен\" и лекарите не са наказани.\n\n\r\n\tАрнаудова отказа да даде повече подробности за останалите съмнителни смъртни случаи, както и за болниците, в които са се случили. Уточни единствено, че сред проверяваните казуси има и 6-7 загинали бебета. В нито един от тях прокуратурата не е била сигнализирана от никого.\r\n\t\r\n\t, коментира говорителят на Сотир Цацаров.\r\n\tЗатова всички тези казуси са пратени на Върховната касационна прокуратура (ВКП), която ги е пренасочила по компетентност към съответните Окръжни прокуратури в страната, за да проверят за данни за лекарски грешки.\r\n\t, се посочваше в съобщението на разследващите, публикувано по-рано в четвъртък.\r\n\t\r\n\tВсичко тръгва от сигнали на вече бившия главен секретар на \"Медицински одит\" Димитър Евлогиев за потулени от агенцията нарушения в болници, които той според запознати решава да изнесе след разрив в отношенията му със шефката на агенцията Златица Петрова. Самата Петрова оглавява агенцията почти непрестанно с малки прекъсвания от самото ѝ създаване през 2010 г. Засега здравният министър Кирил Ананиев коментира единствено, че докато трае прокурорската проверка, тя е отстранена, а временният ѝ заместник ще стане ясен по-късно.\r\n\tЕдин от случаите, описани от Евлогиев е за бебе, починало при раждането в утробата на майката в университетската болница в Стара Загора. При постъпването на родилката в болницата тоновете на бебето започват да се губят, но се оказва, че на смяна няма анестезиолог и акушерка, което е задължително според медицинския стандарт по акушерство и гинекология. Загубено е време, а когато анестезиологът и акушерката пристигат след около 45 минути, детето е извадено мъртво. Родителите подават жалба по случая в агенция \"Медицински одит\" и въпреки че назначената проверка открива нарушения, накрая директорката Златица Петрова пише резолюция за прекратяване на производството, като \"маловажно\".\r\n\tОсвен \"обезпокоителните\" обстоятелства около действията на служителите и шефката на ИАМО, от държавното обвинение посочват, че всъщност цялата дейност на агенцията е регламентирана по такъв начин от вътрешните ѝ документи, че на практика не произвежда никакъв правен ефект.\r\n\t\r\n\tПроверката на ВАП е установила, че утвърдените от изпълнителната директорка Инструкция за осъществяване на контролната дейност и Методически указания към нея противоречат на наредбата за проверките в лечебните заведения, издадена от здравния министър през 2010 г.\r\n\t, описват законосъобразния ред при извършване на проверка.\r\n\tСпоред прокуратурата обаче, той системно е бил нарушван, като служителите и ръковдството на агенцията буквално са го .\r\n\t, обясни Румяна Арнаудова.\r\n\tЗатова и от прокуратурата са сезирали здравния министър, който да предприеме дейстия по промяната на въпросните инструкция и методически указания в ИАМО, които противоречат на наредбата му.\r\n\t, добави говорителят на главния прокурор.\r\n\t\r\n\tОсвен това прокуратурата е установила агенцията обичайно не е спазвала никакви законови срокове. За представяне на доклада и констатациите на проверяващите наредбата на здравния министър определя максимум 5 дни, но \"този срок е спазен в едва 3 от проверените над 608 случая\". Някои от закъсненията са били от 20 до 30 дни, а понякога дори по няколко месеца.\r\n\tМакар че проверката на ВАП обхваща само 2017 г., според Румяна Арнаудова . Тя добави още, че от агенцията са предоставили на колегите ѝ общо 608 протокола, въпреки че във ведомствения им сайт е посочено, че са извършили 651 проверки през миналата година.\r\n\t\r\n\t, лаконично коментира на целия този фон здравния министър Ананиев пред журналисти в парламента.\r\n\tТой заяви, че откакто е министър до МЗ не са достигали сигнали, че медицинският одит потулва нарушения в болници. По думите му, както всяка друга структура на министерството, така и медицинският одит се проверява от ведомствения инспекторат веднъж годишно. Проверките на инспектората обаче не били достигали до изводите на прокуратурата. Това твърдение на Ананиев всъщност сериозно се разминава с информацията на прокуратурата, доколкото малко преди неговото изказване, Румяна Арнаудова заяви, че здравното министерство е правило проверка в одита в края на миналата година и \r\n\t, предположи Ананиев без да уточни какво точно има предвид. от думите му стана ясно още, че не знае по чий сигнал прокуратурата проверява ИАМО. Добави само, че МЗ вече е отразило бележките на прокуратурата във връзка с наредбата за работата на агенцията и са направени промени, които са публикувани за обществено обсъждане.", "date": "2018.06.14", "title": "Прокуратурата разследва медицинския одит за чадър над болници и лекари"}
{"url": "https://www.mediapool.bg/nova-demokratsiya-vnese-vot-na-nedoverie-zaradi-sporazumenieto-sas-skopie-news280304.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръцката опозиционна партия \"Нова демокрация\" внася искането за гласуване на недоверие на правителството на Алексис Ципрас заради договора с Македония за новото име на бившата югославска република, съобщи лидерът на Нова демокрация Кириакос Мицотакис, цитиран от информационните агенции.\r\n\tДебатите започват в четвъртък вечерта, съобщи председателят на парламента Никос Вуцис, съобщи Ройтерс.\r\n\t \r\n\tМицотакис оцени договора, постигнат от Ципрас със Скопие, като лош.\r\n\t \r\n\t\"Искам да бъда абсолютно ясен. Ципрас няма политическа легитимност да обвърже страната с подписването на договор, който няма подкрепа в собственото му правителство\", каза Мицотакис.\r\n\t \r\n\tТой подчерта, че е постигнат лош договор, който е в противоречие с това, което искат повечето гърци.\r\n\t \r\n\tПо думите му \"някои хора не разбират това, или което е по-лошо, не искат да го разберат\".", "date": "2018.06.14", "title": "\"Нова демокрация\" внесе вот на недоверие заради споразумението със Скопие"}
{"url": "https://www.mediapool.bg/doverieto-v-es-e-na-nai-visokoto-si-ravnishte-ot-2010-ta-nasam-news280302.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е сред страните с най-голямо и най-висока положителна нагласа към съюза\r\n\tДоверието в ЕС достига до 42 на сто, като нараства с един процент и е на най-високото си равнище от есента на 2010 година. Това показват данни от проучване, представени от Европейската комисия, предаде БТА от Брюксел в четвъртък.\r\n\tВ 15 държави от ЕС мнозинството от участниците в допитването имат доверие в Общността. Доверието е най-голямо в Литва (66 на сто), Португалия и Дания (57 на сто), и в Люксембург и България (56 на сто).\r\n\t \r\n\tОт миналата есен доверието в ЕС е нараснало в 19 държави, особено в Португалия (57 на сто, повишение с шест процента) и Словения (44 на сто, повишение със същия дял), докато в шест държави намалява, особено в Белгия (47 на сто, понижение с шест процента), Унгария (44 на сто, понижение с пет процента) и Словакия (44 на сто, понижение с четири процента).\n\n\r\n\tЕдва 40 на сто от европейците имат положителна представа за ЕС, 37 на сто са с неутрална, а 21 на сто изразяват отрицателна нагласа. Най-голям е делът на хората с положително мнение в Ирландия (64 на сто), България и Португалия (56 на сто), и Люксембург (54 на сто).\r\n\tДоверието в ЕС е по-силно от доверието в националните правителства или парламенти. Общо 42 на сто от европейците имат доверие в ЕС, докато 34 на сто имат доверие в своите национални парламенти и правителства.\r\n\tМнозинството от европейците са оптимистично настроени за бъдещето на ЕС (58 на сто). Изключение правят Гърция, където въпреки увеличението на оптимизма с пет на сто, 53 процента са песимисти, а 42 на сто са оптимисти, и Великобритания (48 на сто са песимисти и 43 на сто са оптимисти).\r\n\t \r\n\tНай-силен е оптимизмът в Ирландия (84 на сто), Португалия (71 на сто), Люксембург (71 на сто), Малта, Литва и Дания (70 на сто). Най-слаб е оптимизмът във Франция (48 на сто), Кипър и Италия (54 на сто).\r\n\tСвободното движение на хора, стоки и услуги в ЕС, и мирът между държавите в ЕС, се възприемат като двете най-големи постижения на Общността съответно с 58 на сто и 54 на сто от европейците.\r\n\t \r\n\tСедемдесет на сто от попитаните се чувстват граждани на ЕС. За първи път от пролетта на 2010 г. това мнение се споделя от мнозинство във всички държави от ЕС.\r\n\tПовечето европейци са на мнение, че икономическото положение е добро и те са оптимистично настроени за бъдещето. Доверието в ЕС расте, а подкрепата за икономическия и паричния съюз е на най-високото си равнище, посочва в съобщението си комисията. Все повече граждани чувстват, че са се възползвали от политиките на ЕС. Делът на хората, според които мнението им има значение, е достигнал най-високото си равнище от 2004 г. насам.\r\n\tПоловината европейски граждани са с положително мнение за състоянието на икономиката, а 37 на сто изразяват отрицателно становище. В 25 държави от ЕС мнозинството заявява, че състоянието на европейската икономика е добро. От есента положителните мнения са се увеличили в 21 държави.\r\n\tЗа първи път от пролетта на 2007 г. положителните мнения за състоянието на националната икономика (49 на сто) са повече от отрицателните мнения (47 на сто). От миналата есен положителната представа за състоянието на националната икономика се е увеличила в 18 държави, сред които начело е Португалия (43 на сто, повишение с 10 на сто), Ирландия (79 на сто, повишение със седем процента), Финландия (77 на сто, повишение с шест на сто) и Литва (38 на сто, повишение с шест процента). В Холандия и Люксембург 93 на сто от попитаните намират състоянието на националната икономика за добро, докато в Гърция само два процента изразяват подобно мнение.\r\n\tИмиграцията остава главното предизвикателство, пред което ЕС е изправен (38 на сто). Тероризмът е на второ място с 29 на сто (понижение от девет процента), като все изпреварва икономическото състояние (18 на сто), състоянието на бюджета (17 на сто) и безработицата (14 на сто).\r\n\tНа национално равнище основните опасения остават безработицата (25 на сто), здравеопазването и социалната сигурност (23 на сто) и имиграцията (21 на сто). Здравеопазването и социалната сигурност заемат второ по важност място за първи път от пролетта на 2007 година.\r\n\tВ сравнение с 2014 г. повече граждани са на мнение, че са се възползвали от действията на ЕС, например липсата на гранични проверки или ограничените проверки по границите, когато пътуват в чужбина (53 на сто), по-евтините телефонни разговори в друга държава от ЕС (48 на сто, повишение от 14 процента), повишаването на правата на потребителите при покупката на стоки или услуги в друга държава от ЕС (37 на сто, повишение с 13 процента), или подобряването на правата на пътуващите със самолет (34 на сто, повишение от 12 на сто).\r\n\tВ полза на свободното движение се произнасят 82 на сто, а за обща политика в областта на отбраната и сигурността - 75 на сто. Общо 71 на сто подкрепят търговската политика на ЕС.", "date": "2018.06.14", "title": "Доверието в ЕС е на най-високото си равнище от 2010-та насам"}
{"url": "https://www.mediapool.bg/ek-predlaga-povishenie-s-30-na-sto-na-byudzheta-za-vanshna-deinost-news280305.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи в бюджета на ЕС до 2027 г. да бъдат заложени с 30 на сто повече средства за външна дейност. Предвижда се тези средства да достигнат 123 милиарда евро спрямо 94,5 милиарда евро досега.\r\n\tТези бюджетни разходи са насочени основно към премахването на бедността извън ЕС, постигането на напредък, мир и стабилност. Средствата за Африка ще бъдат увеличени до 89,2 милиарда евро и ще бъдат насочени към личностно развитие, постигането на равенство между половете, опазването на природата. Ще бъдат предвидени средства за защитата на човешките права, за предотвратяването на сблъсъци, за хуманитарна помощ.\r\n\tЗа държавите, които очакват да бъдат приети в ЕС, са предвидени 14,5 милиарда евро. За хуманитарна помощ са заложени 11 милиарда евро. ЕК предлага бюджетът за общата външна политика и политиката на сигурност да бъде три милиарда евро. Тези средства ще послужат при преодоляването на външни конфликти и кризи, и за защита на ЕС. Близо 4,5 милиарда евро са отделени за подкрепа на международни организации.\r\n\tЗа инвестиции извън ЕС са предвидени 60 милиарда евро. Предлага се обособяването на бюджет за мир, който да разполага с 10,5 милиарда евро. С тези средства се предвижда ЕС да укрепва международната сигурност.", "date": "2018.06.14", "title": "ЕК предлага повишение с 30 на сто на бюджета за външна дейност"}
{"url": "https://www.mediapool.bg/nov-izpalnitelen-direktor-v-sofiyska-voda-news280310.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията-концесионер на ВиК мрежата в София - \"Софийска вода\", е с нов изпълнителен директор. Постът вече се заема от Васил Тренев, който застава начело на оперативното ръководство на мястото на Арно Валто де Мулиак. \"Софийска вода\" е част от групата \"Веолия\".\r\n\t\"Ще продължим да утвърждаваме „Софийска вода“ като най-добрия и модерен ВиК оператор в България. Най-важно за нас остава поддържането на безкомпромисно качество на водата, на отлични и професионални услуги и разбира се, запазването на доверието на нашите клиенти. Ще внедряваме още успешни и иновативни практики на \"Веолия\", а екипът ни е мотивиран да работи все така всеотдайно в името на потребителите“, коментира Тренев, цитиран от пресцентъра на компанията.\r\n\tПреди да поеме ръководството на \"Софийска вода\", Тренев беше зам.-изпълнителен директор в продължение на година и половина. Той има професионален опит в сферата на мениджмънта на финансови и търговски организации. Заемал е различни длъжности в Общинска банка, ОББ, Насърчителна банка – София и др.\r\n\tЗавършил е Техническия университет в София и Югозападния университет \"Неофит Рилски“ в Благоевград.\r\n\tДосегашният изпълнителен директор Арно Валто остава зам.-изпълнителен директор на \"Веолия\" за България до 16 юли 2018 г. След това той ще се присъедини към Veolia Water Technologies като Директор \"Общинско проектиране и строителни дейности\" за Франция, Белгия и Швеция. Veolia Water Technologies е дъщерно дружество на \"Веолия\", специализирано в решения за пречистване на вода и осигуряващо пълната гама от услуги, необходими за проектиране, изграждане, поддръжка и обновяване на съоръжения за пречистване на води и отпадъчни води за промишлени клиенти и публични органи.\n\n\r\n\tСтратегическото управление на Софийска вода се определя от Съвет на директорите, в който влизат представители на акционерите \"Веолия Вода\" и Столична община.", "date": "2018.06.14", "title": "Нов изпълнителен директор в \"Софийска вода\""}
{"url": "https://www.mediapool.bg/fond-investira-50-mln-leva-v-startirashti-inovativni-firmi-news280307.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС 50 млн. лева ще бъдат подкрепени малки и средни стартиращи иновативни фирми. Това ще стане чрез създаването на нов инвестиционен фонд за рисков капитал в рамките на инициативата JEREMIE, управлявана съвместно с Европейския инвестиционен фонд, съобщиха от Министерството на икономиката.\r\n\tДо 40 млн. лева от фонда са национални средства, а останалите 10 млн. лева - частен капитал. Публичното финансиране е ресурс, който се е върнал в инициативата JEREMIE, която съществува от години, за да осигурява дялови инвестиции в стартиращи компании. Това позволява част от парите, първоначално осигурени от еврофондовете, да се връщат и реинвестират в нови инициативи.\r\n\tНовият фонд ще подкрепя малки и средни предприятия от България чрез дялови инвестиции. в следващите 5 години. Идеята е средствата да бъдат насочени към дружества, които развиват исокотехнологични продукти с голяма добавена стойност.\r\n\tФокусът на инвестициите е разширен и включва машинно обучение, изкуствен интелект, големи данни, добавена/виртуална реалност, облачни услуги, медтек, финтек, блокчейн и преносни технологии. 3 млн. евро са определени за инвестиции във фаза ускоряване, с размер на инвестицията до 50 хил. евро, както и опция за последваща инвестиция с таван от 200 хил. евро.\r\n\tМеждувременно Министерството на икономиката обяви и началото на 84 проекта за внедряване на нововъведения в производството на български предприятия на обща стойност 40 млн. лв. или средно по около 500 хил. лв. на проект. Средствата са по процедурата \"Разработване на продуктови и производствени иновации\" по оперативна програма \"Иновации и конкурентоспособност\".\n\n\r\n\tОбщо в процедурата са били подадени 360 проектни предложения за общо 152 млн. лв. Сред одобрените проекти са машина за производство на домашна баница, контейнер за разделно събиране на отпадъци, система за проследяване на жизнени параметри по време на сън, \"умни\" кораби, козметичен продукт за лице с биополимер, дигитална фабрика за таланти, система за автоматично сигнализиране на нередности в градска среда и други.\r\n\tКъм 1 юни 2018 г. по оперативната програма са изплатени над 700 млн. лв. и са сключени 1850 договора на обща стойност от 1.7 млрд. лв., посочват от Министерството на икономиката.\r\n\tЦел на процедурата е увеличение на дела на предприятията, които разработват и разпространяват продуктови и производствени иновации, както и повишаване на иновационния капацитет на бизнеса.", "date": "2018.06.14", "title": "Фонд инвестира 50 млн. лева в стартиращи иновативни фирми"}
{"url": "https://www.mediapool.bg/nyama-ogranicheniya-za-lachelechenie-no-za-uspokoenie-nzok-gi-premahva-news280309.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОграничения за лъчелечението на онкологично болни пациенти няма, но за успокоение на всички здравната каса ги премахва. Това стана ясно от изявление на здравния министър Кирил Ананиев пред парламентарната здравна комисия, след като във вторник гилдията на лъчетерапевтите излезе с срещу налагани от касата лимити в работата им.\r\n\tТогава от касата не отрекоха, че има лимити, но заявиха, че определените месечни обеми на медицинската помощ, която ще плаща, са значително завишени спрямо миналата година. Освен това от НЗОК потвърдиха, че с рамковия договор се въвежда разрешителен режим в районните каси за извършване на дейности по няколко клинични пътеки.\r\n\tСпоред Ананиев няма лимити, а индикативни стойности, въведени само за юни месец и само с контролна цел.\r\n\t, каза той.\r\n\tАнаниев съобщи, че средствата, които са осигурени за 2018 година, са със 7.6 млн. лева повече от тези за 2017 година или 29.5 млн. лева.\n\n\r\n\t, заяви той.\r\n\t, коментира още Ананиев.\r\n\tПо думите му гилдията на лъчетерапевтите е била наясно, че става въпрос за индикативни стойности с контролна цел: “Ние имаме подписан Национален рамков договор. Той е подписан, както от страна на НЗОК, така и на съсловните организации, гледан е текст по текст, ред по ред, няма как гилдията на лъчетерапевтите и националните консултанти да не знаят, че става въпрос за индикативни стойности“.\r\n\t, съобщи още Ананиев.", "date": "2018.06.14", "title": "Няма ограничения за лъчелечение, но за успокоение НЗОК ги премахва"}
{"url": "https://www.mediapool.bg/nato-ochakva-sreshtata-na-varha-prez-yuli-da-pokazhe-edinstvoto-na-aliansa-news280306.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГенералният секретар на НАТО Йенс Столтенберг каза, че очаква предстоящата след месец среща на държавните и правителствените ръководители от алианса да покаже единството на организацията.\r\n\t \r\n\tПрезидентът на САЩ Доналд Тръмп и САЩ са отдадени на НАТО и трансатлантическата връзка. Действията говорят повече от думите, добави Столтенберг, цитиран от БТА. \r\n\t \r\n\tТой отбеляза, че САЩ повишават военното си присъствие в Европа и влагат повече сили в европейската сигурност.\r\n\t \r\n\tПризнавам, че има разногласия между държавите от двете страни на Атлантика, това не се случва за първи път в историята. НАТО е доказателство, че въпреки това успяваме да се обединим в основната си цел - взаимната защита, коментира генералният секретар.\r\n\t \r\n\tПо повод преговорите между Скопие и Атина той отново заяви, че се открива историческа възможност. По неговите думи, ако споразумението за името на Македония бъде завършено и приложено, това би отключило пътя на бившата югославска република към НАТО.", "date": "2018.06.14", "title": "НАТО очаква срещата на върха през юли да покаже единството на алианса"}
{"url": "https://www.mediapool.bg/tova-ne-e-istinskata-rusiya-news280308.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСътрудниците на Центъра по хигиена и на епидемиологичната служба към Областната управа на Екатеринбург обявиха, че успешно са обработили градските езера против комари. Така нито едно руско насекомо няма да смущава съня на посетителите от Египет или Уругвай, пристигнали за мачовете в Екатеринбург.\r\n\tМосковската служба за регионална сигурност обяви, че значително ограничава продажбите на алкохол в радиус от два километра около стадионите за следващите четири седмици. Така германските и аржентински фенове няма да са принудени постоянно да гледат клатушкащи се пияни руснаци. Нито пък просяци, таджикски гастарбайтери или опозиционно настроени млади хора. За целта влизат в сила извънредни укази, ограничаващи или забраняващи миграцията, както и събиранията и демонстрациите.\r\n\tНяма боклук по ъглите, нито цапаници по стените, не се виждат и изпочупени стъкла на прозорци. Улиците са с нов асфалт, фасадите са прясно боядисани, за една нощ внезапно израснаха цели дървета. Всичко е изискано и прекрасно! В сравнение с Ню Йорк, Берлин или Париж, руските градове, в които ще се играят срещите от Световното, действително ще впечатлят с чистотата си чуждестранните посетители. Те ще бъдат изненадани и от широките тротоари, новите маркировки на велосипедните алеи и сравнително евтините таксита. Всичко това трябва да ги убеди колко сигурна, прогресивна и открита към света е Русия.\r\n\t\r\n\tЖалко само, че чуждестранните посетители ще са разхождат почти сами по широките тротоари, тъй като повечето московчани са дали жилищата си под наем на чужденци и са се изнесли по вилите си. Жалко, че по велосипедните алеи едва ли някой ще види жив велосипедист, тъй като и самите велоалеи в Москва се броят на пръстите на едната ръка. Жалко е и това, че животът в Санкт Петербург или Екатеринбург е почти изцяло замрял. Да си направиш барбекю в парка? За Бога! Да се целуваш по пейките? И дума да не става! В най-добрия случай това е разрешено само за хетеросексуални!\n\n\r\n\tА официалните отношения между руската държава и чуждестранните фенове, които желаят да посетят тази държава, са, меко казано, странни. Особено в деветте града, в които ще се играят мачовете от Световното. От 25 май насам влезе в сила нова разпоредба на Вътрешното министерство, която задължава всички пристигащи от чужбина да се регистрират в полицията или при миграционните служби в рамките на три дни и то лично! Да се радват, че изобщо им отпуснаха толкова много време, защото първоначално се говореше за задължително регистриране в срок от един ден!\r\n\tПомислено беше и за друго. Няма никаква опасност чужденците да бъдат излишно смущавани с потискащи съобщения, свързани с анексията на Крим, войната в Донбас или отравянето на Сергей Скрипал. А онзи, който иска да види и другата, истинската Русия, ще се смае при вида на една прекалено красива, прекалено чиста и почти стерилна страна, в която дори ентусиазмът на жителите е спуснат отгоре с декрет. Русия е заприличала в тези дни на обвивка без съдържание. Това показва и резултатите от поетапното прочистване на общественото пространство в Русия, което се извършва систематично през последните години.\r\n\t\r\n\tТова обществено пространство все по-силно е започнало да напомня за последните години на разпадащия се Съветски съюз. Да създадеш собствена фирма днес - на теория е разрешено, но на практика почти невъзможно, поради невероятната бюрокрация. Да изразиш свободно мнението си - фигурира като право на всеки гражданин в руската конституция, но в действителност се наказва от закона. Да критикуваш властта? Трябва да си луд. Единствената надежда за тази страна се крепи на обикновения руснак – на онзи Иван, който навярно няма да се поколебае сърдечно да сподели трапезата си и с англичанина Джон, и германеца Ханс. В своята тясна, но уютна кухня, където дори по съветско време се говореше по-свободно, а портретът на вожда, висящ на стената, нерядко висеше малко накриво.", "date": "2018.06.14", "title": "Това не е истинската Русия"}
{"url": "https://www.mediapool.bg/parlamentat-othvarli-romskata-integratsiya-na-valeri-simeonov-news280311.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание отхвърли в четвъртък доклада на правителството по изпълнението на Националната стратегия за интегриране на ромите, за която пряко отговаря вицепремиерът Валери Симеонов. Гласовете на управляващата коалиция в пленарна зала не се оказаха достатъчни, тъй като само 83 бяха \"за\" приемането на доклад, 68 - \"против\", а 17 се въздържаха.\r\n\tДебатите продължиха над три часа, а народните представители се впуснаха в дълги спорове кога ромите са били по-интегрирани – по времето на тоталитарния режим или сега. Имаше и речи на тема \"Възможна ли е изобщо ромската интеграция\".\r\n\tСлед отрицателния вот по доклада Антон Кутев (БСП) обяви, че парламентът е бламирал вицепремиера Валери Симеонов.\r\n\t\"Както беше достойна постъпката на социалния министър Бисер Петков да си подаде оставката заради невъзможност да се справи с даден проблем, така и, може би , трябва да постъпи и вицепремиерът\", коментира Георги Гьоков от БСП. Той уточни, че от БСП не искат оставката на Симеонов, защото и без това идната седмица ще искат оставката на цялото правителство с аргумент, че се е провалило в сектора за сигурност.\r\n\tИначе докладът отчита увеличаване на броя на наетите роми на първичния пазар на труда, макар да се признава, че става дума предимно за временна заетост и програми за обучение. Общините посочват, че сред ромското малцинство има голям брой здравно неосигурени, ромите като цяло имат ниска здравна култура. Местната власт настоява за ефективно прилагане на законовите мерки срещу ромските бракове с малолетни и непълнолетни, което пряко води раждания в ранна възраст.\n\n\r\n\tГЕРБ отчете като положителен ефект върнатите в образователната система 17 000 деца, както и ролята на здравните медиатори в ромските общности.\r\n\tДебатът\r\n\tСтанислав Станилов от \"Обединени патриоти\" обясни, че цялата история с ромската интеграция е безсмислена, защото те няма как да се интегрират, дори да им се дават пари. \"Правата на циганите трябва да бъдат стриктно спазвани само при стриктно спазване на законите от тяхна страна\", коментира той.\r\n\tАнтон Кутев (БСП) определи изказването му като опасно и нецивилизовано. \"Не съм съгласен, че ромите не подлежат на интеграция. Те трябва да бъдат интегрирани, защото в противен случай се превръщат в тежест на социалната система. Цялата система за интеграция на ромите е объркана и не работи\", каза Кутев.\r\n\tПредседателят на парламентарната група на националистите Волен Сидеров се обяви като цяло срещу стратегията за интеграция на циганите, защото това било дискриминация срещу останалите български граждани.\r\n\t\"Ако се правят програми, те трябва да се правят така, че да достигат до истински нуждаещите се български граждани, сред тях може да има и роми\", смята той.\r\n\tВежди Рашидов (ГЕРБ) се върна към времената на тоталитаризма и попита социалистите защо са съсипали строителни войски след 1989 г. Той се съгласи с Волен Сидеров и Станислав Станилов, че всички български граждани трябва да са равни пред закона. Вежди Рашидов обаче смята, че интеграцията на ромите трябва да продължи. \"Да не дава Господ да съм жив да видя как циганите интегрират българите\", коментира още той.\r\n\t\"В залата има много неинтегрирани към политическия процес политици, а ние коментираме как ще интегрираме ромите в българското общество\", каза Джейхан Ибрямов (ДПС). Според него докладът е една брошура с много цифри, раздадени пари на калпак и малко резултати.", "date": "2018.06.14", "title": "Парламентът отхвърли ромската интеграция на Валери Симеонов"}
