{"url": "https://www.mediapool.bg/es-zapochva-pregovori-s-albaniya-i-makedoniya-prez-yuni-dogodina-no-pri-usloviya-news280770.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъншните министри на Европейския съюз постигнаха компромис преговорите за присъединяване с Македония и Албания да започнат през юни 2019 година, но поставиха и условия, за да се случи това.\r\n\tЧетирите условия са да се проведат спешни реформи, да се приложи договорът за името между Скопие и Атина, да последва положителен доклад на ЕК и решение на Съвета на ЕС. \r\n\t \r\n\tЕврокомисарят Йоханес Хан заяви, че решението на Съвета на министрите на ЕС за даване на условна дата за започване на преговори, означава че Европейската комисия може да започне още от сряда процеса на наблюдение.\r\n\t \r\n\tРешението на европейските министри бе взето на последното заседание на Съвета на ЕС в рамките на българското председателство.\r\n\t \r\n\tОще преди началото на съвета бе ясно, че някои страни, сред които и Франция, имат резерви към започването на преговорите с двете страни. \r\n\t \r\n\tСпоред дипломатически източници другите две страни, които са обявили резерви , са Холандия и Дания.\r\n\t \r\n\tХоландският министър Стеф Блок, заяви, че за неговата страна е важно да се видят доказателствата, че реформите се изпълняват по един устойчив начин, а за това е необходимо време. \r\n\t \r\n\tМинистърът за Европа в германското външно министерство Михаел Рот заяви обаче, че Берлин е готов да даде зелена светлина за започване на преговорите с Македония и Албания. \r\n\t \r\n\t”Германското правителство е готово да подкрепи Македония и Албания по пътя им към ЕС. Готови сме да дадем зелена светлина и бих искал да насърча и нашите приятели в Холандия и Франция да се присъединят към нас“, каза Рот.", "date": "2018.06.26", "title": "ЕС започва преговори с Албания и Македония през юни догодина, но при условия"}
{"url": "https://www.mediapool.bg/merkel-tazi-sedmitsa-ne-se-ochakva-evropeisko-sporazumenie-za-migratsiyata-news280749.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа срещата на лидерите на ЕС по-късно тази седмица вероятно няма да бъде постигнато европейско решение на миграционния проблем, каза германската канцлерка Ангела Меркел, цитирана от Ройтерс. \r\n\tТя добави, че ще продължи да се стреми към сключването на двустранни споразумения.\r\n\t \r\n\tДо петък няма да се стигне до решение по целия пакет от мерки за решаване на миграционния проблем, т.е. по седемте директиви, посочи Меркел на съвместна пресконференция в Берлин с испанския премиер Педро Санчес. \r\n\t \r\n\tНеобходимо е повече време за работа по две от тях, уточни тя.\r\n\t \r\n\t\"Поради тази причина говорих за съвместна работа със страни, които са готови да приложат всички аспекти на миграционната политика. Испанският премиер говори за външните аспекти, аз за вътрешните и в този дух ще водим и други разговори през идните дни\", заяви Меркел.\r\n\t \r\n\tЕдинственият начин да се намери отговор на проблема с миграцията е чрез намиране на общ европейски подход, заяви Санчес. \r\n\t \r\n\tСпоред него страните от ЕС трябва да споделят това бреме.\r\n\t \r\n\tИспанският премиер обеща да работи заедно с Германия по намирането на решение на проблема.\r\n\t \r\n\t\r\n\t\tСрещата на европейските лидери в четвъртък и петък е ключова за германския канцлер. Баварските съюзници на Меркел ѝ  дадоха срок от две седмици да договори общо решение на мигрантския въпрос с други европейски страни, като така \"охладиха\" временно спора, който от седмици застрашава стабилността на управляващата коалиция в страната. \r\n\t\r\n\t\t \r\n\t\r\n\t\tАко такова споразумение не бъде постигнато до уречения срок обаче, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки. \r\n\t\r\n\t\t \r\n\r\n\t\r\n\t\t\r\n\t\r\n\t\t \r\n\r\n\tОчаква се на срещата да бъде договорено по-нататъшно затягане на външните граници на съюза, оказване на повече подкрепа на Либия и проучване на възможността за създаване извън територията на страните членки на центрове за настаняване на мигранти, пристигащи по море, отбелязва Ройтерс, цитирана от БТА. \r\n\t \r\n\tНо проектът за заключителната им декларация показва липса на съгласие за разпределяне на кандидатите за убежище из страните от Евросъюза - мярка, на която силно се противопоставят страни от Източна Европа. \r\n\t \r\n\tАнтиимигрантски настроени политици поставят остро въпроса в редица страни от ЕС - от Германия и Австрия до Италия и Унгария, което кара Брюксел да търси повече начини да спре мигрантския поток през Средиземно море. \r\n\t \r\n\tОт началото на годината броят на пристигащите по море бежанци и мигранти вече е спаднал до около 43 000, което е далече от пика от над 1 млн. през 2015 г. по данни на ООН. Но свързаната с този въпрос политическа криза продължава да разтърсва Европейския съюз. \r\n\t \r\n\t\"Предварително условие за функционираща миграционна политика на ЕС е ефективен контрол по външните граници\", ще се съгласят лидерите на разговорите си в Брюксел в четвъртък и петък според последния вариант на проекта за обща декларация. \r\n\t \r\n\tЗа тази цел те имат намерение да подсилят европейската гранична служба (Фронтекс) с повече ресурси и с по-силен мандат. Те също така ще заделят повече финансови средства за Либия, включително и за обучение на нейните сили за брегова охрана, и за други страни в Северна Африка. \r\n\t \r\n\tСтраните членки на ЕС Италия, Гърция и Испания, където пристигат повечето мигранти, също ще получат повече подкрепа, се казва в документа, който е бил видян от Ройтерс. \r\n\t \r\n\tСъюзът ще положи усилия също така за повече депортации на мигранти с отхвърлени молби за убежище и ще разшири финансираните от ЕС и изпълнявани от агенции на ООН програми за доброволно завръщане на мигранти от Либия към разположените южно от нея африкански страни, откъдето са пристигнали. \r\n\t \r\n\tЕвролидерите ще настоят също така за миграционно споразумение с Мароко и ще разгледат перспективите за създаване на \"регионални платформи за настаняване\" извън ЕС, в които съюзът ще обработва молбите за убежище и ще задържа онези, чиито молби са отхвърлени, до връщането им в родните им страни). \r\n\t \r\n\t\"Такива платформи ще позволят бързо и надеждно обработване на молбите с цел да се разграничават икономическите мигранти от онези, които се нуждаят от международна закрила при пълно зачитане на международното право и без да се насърчават хората да търсят нова родина\" се казва в документа. \r\n\t \r\n\t\r\n\t \r\n\tЕС ще се съгласи да се похарчат още 3 млрд. евро за сирийските бежанци в Турция, като една трета от тази сума ще дойде пряко от страните членки, а остатъкът - от общите фондове на съюза. Тези средства за Турция трябва да помогнат Анкара да бъде убедена да затвори главния път, който над 1 млн. мигранти и бежанци използваха през 2015 г. \r\n\t \r\n\tВ опит да се помогне за решаване на въпроса с ултиматума, който младшият коалиционен партньор даде на германската канцлерка Ангела Меркел, срещата на върха на ЕС ще обсъди и т.нар. вторични придвижвания на кандидати за убежище между страните от съюза. Правилата на ЕС изискват кандидатите за убежище да стоят в страната, в която първо подават молба, но това на практика се оказва неизпълнимо в Шенгенската зона, в която проверките по границите са премахнати. \r\n\t \r\n\t\"Страните членки трябва да вземат всички необходими вътрешни законодателни и административни мерки да препятстват такива придвижвания и тясно да сътрудничат помежду си за тази цел\", ще посочат 28-те лидери. \r\n\t \r\n\tНо тъй като те не успяха да се договорят да работят заедно за ограничаване на такива придвижвания, след неделната извънредна среща на 16 лидери от ЕС за миграцията Меркел каза, че Берлин ще потърси двустранни споразумения за тази цел. \r\n\t \r\n\tПлановете за преразпределяне на кандидатите за убежище из страните от ЕС са блокирани от националистически правителства в бившите комунистически страни в Източна Европа, които представят тези планове като екзистенциална заплаха, макар че са помолени да приемат сравнително нищожен брой от тях. \r\n\t \r\n\tУнгарският външен министър Петер Сиярто каза, че на срещата на върха е малко вероятно да се стигне до значимо споразумение: \"Ние, които заемаме разумна позиция по миграцията, явно ставаме все повече и повече, но аз не съм съвсем сигурен, че ще се постигне някакво споразумение\", каза той пред Ройтерс след една своя реч в Лондон.", "date": "2018.06.26", "title": "Меркел: Тази седмица не се очаква европейско споразумение за миграцията"}
{"url": "https://www.mediapool.bg/mikrobus-se-vryaza-v-redaktsiyata-na-holandski-vestnik-news280739.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСградата на редакцията на холандския вестник \"Телеграф\" пострада сериозно, след като микробус се вряза в нея и избухна в пламъци, съобщи местната полиция, цитирана от ДПА.\r\n\t \r\n\tНяма данни за пострадали хора при инцидента, станал в 04.00 часа местно време /02.00 ч по Гринуич/. \r\n\t \r\n\tПолицията издирва шофьора и смята нападението за преднамерено. Офисът са намира в търговска зона в покрайнините на Амстердам. \n\n\r\n\t \r\n\tОт вестника нарекоха инцидента \"умишлена атака\".\r\n\t \r\n\t\"Ние няма да позволим да бъдем сплашвани\", заяви по холандското радио главният редактор Паул Янсен. \r\n\t \r\n\tШофьорът на микробуса е избягал със свой съучастник с тъмно Ауди, а пожарът бил бързо овладян, съобщава Асошиейтед прес. \r\n\t \r\n\tТова не е единствената атака срещу холандски вестник в последно време, отбелязва ДПА.\r\n\t \r\n\tДруго нападение срещу седмичник неотдавна беше приписано на престъпна група, въпреки че няма доказателства за връзка между двата случая.\r\n\t \r\n\tХоландският министър-председател Марк Рюте нарече нападението \"плесница в лицето на свободната преса и холандската демокрация\".\r\n\t \r\n\tТой каза, че много неща остават неясни за това кой стои зад атаката, но заяви, че \"полицията прави всичко по силите си, за да залови извършителя или извършителите\".\r\n\t \r\n\tЗасега няма данни да става въпрос за екстремизъм при нападението срещу \"Телеграф\", който е известен с репортажите си за престъпността.", "date": "2018.06.26", "title": "Микробус се вряза в редакцията на холандски вестник"}
{"url": "https://www.mediapool.bg/malta-e-gotova-da-prieme-koraba-s-migranti-koito-italiya-otkaza-da-pusne-news280743.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалта изглежда готова да позволи на спасителния кораб \"Лайфлайн\" с над 230 мигранти на борда, блокиран в международни води в Средиземно море, да влезе в едно от нейните пристанища, след като Италия отказа, съобщи днес говорител на френското правителство, цитиран от Ройтерс.\r\n\t \r\n\tРешението е било договорено вчера от френския президент Еманюел Макрон и малтийския министър-председател Джоузеф Мускат, посочи говорителят Бенжамен Гриво.\r\n\t \r\n\t\"Европейско решение може да е влизането на кораба в пристанище в Малта. В момента това е решението, което се оформя\", каза Гриво по радио Ер Те Ел, без да даде повече подробности.\n\n\r\n\t \r\n\tТой отбеляза, че \"Франция ще е готова да изпрати там екип, за да се запознае с индивидуалните молби за убежище\".\r\n\t \r\n\tПрез последните седмици корабът \"Лайфлайн\" е вторият спасителен плавателен съд, разкрил дълбоките разделения в Европа по темата за разпределянето на бежанците и икономическите мигранти, отбелязва Ройтерс.\r\n\t \r\n\tЛидерите на Европейския съюз в неделя не успяха да излязат с обща позиция по миграцията и ще се опитват отново да го постигнат на срещата на високо равнище в края на тази седмица.\r\n\t \r\n\tПо-рано този месец \"Акуариус\", кораб с повече от 600 мигранти, беше блокиран по подобен начин, преди да бъде приет от Испания.", "date": "2018.06.26", "title": "Малта е готова да приеме кораба с мигранти, който Италия отказа да пусне"}
{"url": "https://www.mediapool.bg/zaedno-v-chas-zapochna-obuchenie-po-sotsialno-predpriemachestvo-news280748.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъвместна лятна обучителна програма по социално предприемачество започват неправителствените организации Reach for Change България и \"Заедно в час\". Програмата е предназначена за възпитаниците на \"Заедно в час\", които имат интерес в социалното предприемачество, съобщиха от организацията.\r\n\t\"Заедно в час\" подготвя млади хора, които искат да станат учители. След обучението те преподават в училища, предимно в малки населени места.\r\n\tОбучението по социално предприемачество ще продължи пет седмици, като включва различни модули, които обхващат основните теми, свързани с развитието на успешни проекти от тази сфера.\r\n\tЛятната обучителната програма е продължение и надграждане на дългогодишното партньорство между \"Заедно в час\" и Reach for Change.\r\n\tОсновната цел на \"Заедно в час\" е да подкрепи силно мотивирани и способни хора да работят за успеха на всяко дете в България - първо като станат учители за две години на учениците с най-голяма нужда от подкрепа, а след това да продължат да работят за осигуряване на качествено образование на всяко дете чрез различни професионални пътища. Това включва и развитие в сферата на социалното предприемачество, като вече има редица успешни примери в тази посока, посочват от \"Заедно в час\".\r\n\tОбучителната програма е разработена на база на опита на Reach for Change България, които всяка година подкрепят проекти в сферата на социалното предприемачество чрез конкурса ПРОМЯНАТА.", "date": "2018.06.26", "title": "\"Заедно в час\" започна обучение по социално предприемачество"}
{"url": "https://www.mediapool.bg/nim-pokazva-v-luvara-ryadko-izobrazhenie-na-ptitsa-simvol-na-tsarskata-vlast-news280742.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария гостува на Лувъра с изложба \"Преславското съкровище и Преслав - средновековна столица на България\", която ще бъде открита официално в Париж на 30 юни в зала 6 на крило \"Ришельо\". Това съобщи Националният исторически музей.\r\n\tЕкспозицията е посветена на Първото българско царство и в нея участват 45 паметника от Археологическия музей \"Велики Преслав\", Националния исторически музей и от Националния археологически институт с музей при БАН. \r\n\tОчакванията са най-голям интерес сред посетителите да предизвика Преславското златно съкровище, изработено в Константинопол в периода от края на ІХв. до 971 г.\r\n\tОсвен с каменна пластика на сгради от Велики Преслав, Националният исторически музей участва с много любопитен експонат - сребърен позлатен накрайник за колан. Накрайникът има форма на касета, характерна за ранновизантийските коланни обкови от VІ - VІІ в. и за някои старобългарски от VІІІ - ІХ в. Върху лицевата му страна е изобразена водоплаваща птица (вероятно патица)с превързана около шията лента. Мотивът е широко разпространен в средноазиатското и сасанидско изкуство, откъдето прониква в арабската и византийска елитарна култура от IX – Xв.\r\n\tСемантиката обяснява използването на мотива във владетелската идеология, където вероятно олицетворява обновената царска власт. Изображението намира аналог сред паметниците на Преславското съкровище – сребърна апликация с два пауна, с панделка на шията и сред птиците със сърцевидни панделки от двустранната преславска огърлица.\n\n\r\n\tКуратор на изложбата от френска страна е Яник Дюран, директор на Департамента на произведения на изкуството в Лувър, а от българска – гл. ас. д-р Андрей Аладжов от НАИМ и Пламен Славов, директор на АМ – Велики Преслав. Куратор от страна на НИМ е гл. ас. д-р Мариела Инкова, завеждащ отдел \"Археология\".\r\n\tФинансирането на изложбата е осигурено от Министерство на културата и частично от музей Лувър.\r\n\tИзложбата \"Преславското съкровище и Преслав - средновековна столица на България\" ще продължи до 5 ноември 2018 г.", "date": "2018.06.26", "title": "НИМ показва в Лувъра рядко изображение на птица – символ на царската власт"}
{"url": "https://www.mediapool.bg/bogatite-vav-venetsuela-se-boryat-s-vodnata-kriza-kato-si-kopayat-chastni-kladentsi-news280751.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПосягането към кранчето на чешмата се превърнало в отчайваща в хазартна игра за Елисабет Роблес.\r\n\t \r\n\tПървоначално имало течаща вода веднъж или два пъти седмично и домоуправителката на етажната собственост Роблес наемала камиони да пълнят подземния резервоар на сградата. Чрез самоналожено разпределение по дажби жителите имали вода, но само за час по три пъти на ден.\r\n\t \r\n\t\"Когато се прибереш у дома в пет следобед целият потен, не можеше да си вземеш душ\", споделя Роблес, собственичка на малък бизнес и адвокатка. \"То е като да те наказват посредством водата\".\n\n\r\n\t \r\n\tНай-накрая им писнало. След като правителството не било в състояние да достави вода, те решили да изкопаят собствен кладенец близо до блока си в модерния квартал \"Кампо Алегре\" - набиращо все повече популярност решение сред заможните във Венецуела, където водоснабдителната система се срива заедно с управляваната от социалистите икономика.\r\n\t \r\n\tКрахът на Венецуела бе ускорен при управлението на президента Николас Мадуро и принуди хората масово да напускат страната заради недостига на храна и лекарства, уличното насилие, честите спирания на тока, а сега и на водата. \r\n\t \r\n\tРоблес каза, че тя и съседите ѝ наели компания да пробие кладенец през февруари за 7000 долара - грубо по 280 долара на семейство. Най-малко три други сгради на тяхната улица с дървета, намираща се до най-изтъкнатия кънтри клуб в столицата, са наели същия инженер.\r\n\t \r\n\tКомпанията мести служителите си и внушителната си жълта сондажна машина от обект на обект. Шумната дизелова машина бръмчи денонощно в продължение на няколко дни, докато сондата достигне водата, намираща се на около 80 метра дълбочина.\r\n\t \r\n\tВ същото време хората с по-малко късмет се борят с влошаващото се обществено водоснабдяване, надявайки се, че при спорадичното пускане на водата ще се напълнят пластмасовите им резервоари с вместимост 560 литра, снабдени с електрически помпи. Или стоят на опашка край хълмове с бавнотечащи извори, за да напълнят празните си кани безплатно.\r\n\t \r\n\t\"Понякога мръсните ти дрехи се натрупват\", казва Карлос Гарсия, безработен строителен работник, прекарал един ден осем часа да пълни контейнери с вода от извор.\r\n\t \r\n\tНедостигът на вода в жилищните квартали е предизвикал над 400 протеста из цялата страна през първите пет месеца на годината, твърди Венецуелският център за наблюдение на социалните конфликти.\r\n\t \r\n\tКаракас някога разполагаше с водоснабдителна система на световно ниво, пренасяйки вода от далечни резервоари във високи планини до долината, където е разположен градът. Сега водопроводите се късат, помпите се развалят, а малко стадо говеда пасе на дъното на резервоара \"Марипоса\" извън града, хранейки се с трева, която би трябвало да е дълбоко под водата.\r\n\t \r\n\tЛипсата на дъжд се добавя към липсата на поддръжка, твърдят експерти.\r\n\t \r\n\tХосе Мария де Виана, бивш президент на венецуелския държавен воден разпределител \"Хидрокапитал\", сочи за причина некомпетентността и не приема обяснението на правителството, че дъждовният сезон се е забавил и дъждът не е напълнил пресушените резервоари. Системата бе проектирана, за да снабдява града през сухите периоди, казва той.\r\n\t \r\n\t\"Без ежедневно изучаване на проблемите, ще имаме все по-малко вода в града\", казва Де Виана. \"Единственото нещо в повече ще бъдат протестите и гневът\".\r\n\t \r\n\tСлужителите в \"Хидрокапитал\" и венецуелското министерство на екосоциализма и водните ресурси отказаха да коментират пред Асошиейтед прес.\r\n\t \r\n\tКопачът на кладенци Фернандо Гомес от компанията \"Венецуелско помпено инженерство\" заяви, че обажданията от отчаяни за вода хора са нараснали рязко. Телефонът звъни четири или пет пъти дневно в сравнение с едно или две обаждания на седмица преди година. Той казва, че единствената сондажна машина на компанията постоянно работи.\r\n\t \r\n\t\"Всички вече се нуждаят от нея\", казва Гомес.\r\n\t \r\n\tПовечето частни кладенци са нелегални. Законът изисква разрешение преди началото на пробивните дейности, но документацията може да отнеме до две години, а малцина имат желание да чакат.\r\n\t \r\n\tКопаенето на кладенци не е опция за преобладаващото мнозинство от венецуелците, чиито заплати се изпариха заради краха на националната валута и инфлацията. Минималната заплата се равнява на по-малко от два долара на месец.\r\n\t \r\n\tВ лабиринта на тесните улички в Петаре, един от най-населените бедняшки квартали във Венецуела, Кармен Риверо разказва, че водата е повод за празник, когато потече, и за гняв, когато не потече - което е през по-голямата част от времето.\r\n\t \r\n\tТя споделя, че понастоящем в квартала от три месеца няма течаща вода, а преди това е имало и период от цели осем месеца без вода. Жителите преживяват, като пълнят туби с вода от извор и благодарение на доставките с градските камиони, превозващи вода.\r\n\t \r\n\tЕдна нощ наскоро изненадващо потичане на водата взриви от радост целия квартал. \"Всички крещяха: Хей, водата дойде!\", казва Риверо, която изтичала до крана у дома.\r\n\t \r\n\tНапълнила син леген, приличащ на голям детски басейн, който заема цял ъгъл от малката ѝ къща от червени тухли.\r\n\t \r\n\tНедоволството за водата избухнало наскоро и жителите на Петаре излезли по улиците на протест. Някои майки носели децата си. Риверо казва, че ги пресрещнали тежковъоръжени войници от националната гвардия и заплашили да ги арестуват, ако не се върнат вкъщи.\r\n\t \r\n\t\"Ти си човек и знаеш, че нищо не можем да правим без вода\", казала Риверо на един от войниците. Той обяснил, че и неговото семейство било в същото положение, но трябвало да изпълнява заповеди.", "date": "2018.06.26", "title": "Богатите във Венецуела се борят с водната криза, като си копаят частни кладенци"}
{"url": "https://www.mediapool.bg/evropredsedatelstvoto-povishilo-doverieto-v-kabineta-news280747.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКабинетът на Бойко Борисов и ГЕРБ излиза от европредседателството с по-високо одобрение, спрямо регистрираното в началото на 2018 г., сочат данните от изследване на социологическата агенция \"Барометър България, проведено сред 846 български пълнолетни граждани в периода 20-25 юни и оповестено във вторник.\r\n\tДни преди предаването на европредседателството на Австрия, правителството среща одобрението на 44 на сто от хората спрямо 43 процента през февруари, което е ръст за пръв път от едногодишното управление на третия кабинет на ГЕРБ.\r\n\tБългарските граждани оценяват положително българското европредседателство и смятат, че то е било полезно за страната. Нагласите за изборите за евродепутати догодина пък говорят са силен националистически вот, аналогично на вълната в цяла Европа. Станалата отново актуална тема с мигрантския натиск и ромската престъпност очевидно засилва желанието и на българските избиратели за по-консервативна политика по отношение на тези проблеми, посочват от агенцията.\r\n\tТя отбелязва, че повишеното доверие към правителството се дължи и на устойчивия ръст на икономиката в последната година, отразяващ се и в ръст на заплатите, както и практически нулевата безработици в цели сектори на икономиката.\r\n\tРаботата на министър-председателя Бойко Борисов в момента се одобрява от 37% от запитаните, докато шест месеца по-рано е имал доверието на 35% от българите.\n\n\r\n\tАналогично и при заместниците на премиера се наблюдава лек ръст в одобрението. Работата на вицепремиера и външен министър Екатерина Захариева е одобрявана от 23% в края на юни срещу 22% през февруари, като това е и оценка като цяло за външнополитическата активност на кабинета по време на председателството на Съвета на ЕС. \r\n\t\r\n\tАктивната позиция на вицепремиера Валери Симеонов по различни теми, която често предизвиква противоречиви първоначални реакции, в крайна сметка има положителен резултат върху рейтинга му – работата му се одобрява от 15%, докато през февруари положителна оценка са му давали 13%. \r\n\tВицепремиерът и военен министър Красимир Каракачанов също отбелязва повишение в одобрението и то вече е 35 на сто вместо предишните 34 процента. Агенцията припомня, че Каракачанов е традиционно рейтингов политик и единственият в правителството с личен резултат от над 600 хиляди гласа на последните президентски избори.\r\n\tВицепремиерът Томислав Дончев също повишава рейтинга си – от 27 на 29% като принос за това има и общественото одобрение на подкрепата, която той даде на спътницата в живота си след атаките срещу нея по повод постинг във Фейсбук за \"моркова и тоягата\" за циганите.\r\n\t62.5% от анкетираните оценяват като положително за страната ни Българското европредседателство. На противоположното мнение са 22.5%, 11.1% отговарят, че не могат да преценят, а 3.9% не отговарят на въпроса.\r\n\t\r\n\tФактът, че почти 2/3 от избирателите одобряват отминаващото европредседателство припокрива и положителната оценка, която българите дават за работата на министър-председателя, вицепремиерите и кабинета като цяло, отбелязват от \"Барометър\".\r\n\tАгенцията е направила проучване и на нагласите за предстоящите догодина избори на български депутати за Европейския парламент.\r\n\tНа евроизбожрите за ГЕРБ биха гласували 35.2%, за БСП – 28.6%, Обединени патриоти – 16.9%, ДПС – 14.9%. 1.8% биха гласували за други политически формации, а 2.6% заявяват, че няма да гласуват.\r\n\t\r\n\tТака заявените нагласи сочат, че в Европейския парламент четири партии биха излъчили представители. Страната ни избира 17 от депутатите в ЕП. Ако заявените нагласи за участие в европейските избори се запазят, то разпределението на мандатите по партии би било:  за ГЕРБ – 6-7 места, за БСП – 5-6 места, за Обединените патриоти – 3, а за ДПС 2-3 евродепутатски места, посочва агенцията.", "date": "2018.06.26", "title": "Европредседателството повишило доверието в кабинета"}
{"url": "https://www.mediapool.bg/na-egipetskata-futbolna-zvezda-salah-mu-e-omraznalo-da-bade-izpolzvan-za-politicheski-tseli-news280744.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският вестник \"Индипендънт\" прави връзка между футбола и политиката, коментирайки бъдещето на египетската футболна звезда Мохамед Салах след неудачното представяне на националния отбор на страната му на световното първенство в Русия. \r\n\t \r\n\tИзданието коментира, че вече има слухове за възможното оттегляне на звездата на \"Ливърпул\" от националния отбор едва на 26-годишна възраст, защото очевидно му е крайно неприятно името и образът му да се използват за политически цели не само в неговата родина, а и в международен мащаб. \r\n\t \r\n\tСлуховете за зреещото намерение на Салах идват от лагера на египетския отбор в чеченската столица Грозни. Самият избор на египетската футболна федерация на база по време на световното първенство в Русия Чечения - арена на два сепаратистки военни конфликта и с репресивно правителство с много спорно досие по въпроса на човешките права, поставя много въпроси, отбелязва \"Индипендънт\".\n\n\r\n\t \r\n\tРъководителят на руската република Рамзан Кадиров си извоюва реномето на регионален властник с ключова роля за укрепването на връзките на Русия с мюсюлманските страни от Близкия изток, като дори изпрати бойци от чеченските сили за сигурност в Сирия. \r\n\t \r\n\tСалах, наричан от вестника \"Египетския крал\", от своя страна, вероятно е най-известната и със сигурност най-популярната мюсюлманска личност в света. Обожаван е в родината си и зад граница не само заради страхотните си футболни умения, но и заради своята скромност и приятелски маниери. Той вече се е превърнал в икона за огромното мнозинство, изповядващо умерен ислям в Европа, което незаслужено носи срама от поредицата ислямистки атаки на континента през 2017 г. Тази негова популярност обаче привлича около него и елементи, които очевидно са му крайно неприятни. Затова още толкова млад и още в началото на шеметния си полет към върховете на спортната слава, той е на прага да изостави своята страна, пише \"Индипендънт\", цитиран от БТА. \r\n\t \r\n\tСалах несъмнено е използван като пропаганден инструмент от Кадиров по време на престоя си в Грозни. Лично чеченският президент го заведе в хотела на отбора и го разведе из града, обявявайки го за \"почетен гражданин\" на чеченската столица по време на официална вечеря. \r\n\t \r\n\tЗа същите цели обаче го използва и египетската футболна федерация. В началото на тази година Салах се оплака в Туитър, как имиджът му е употребяван от нея за реклама на египетската мобилна мрежа Дабъл ю И (WE), макар да е добре известно, че футболистът има договор с нейния конкурент Водафон (Vodafone). Федерацията бе принудена да отстъпи чак след като обикновените египетски фенове се надигнаха в защита на Салах, заради опасения, че той може да се откаже от участие в националния отбор на световното първенство. \r\n\t \r\n\t\"Индипендънт\" също така припомня, че през 2014 г. Салах бе заплашен от египетските власти с военна служба, след като отиде да играе в английския \"Челси\". Беше предупреден също, че семейството му, което все още живееше в Египет, няма да може да напусне страната, ако той не се подчини.\r\n\t \r\n\tНакрая все пак въпросът се уреди, но след като Салах се снима с египетския президент Сиси и след като направи дарение за доброволния правителствен фонд \"Да живее Египет\", основан същата година. \r\n\t \r\n\tФутболът винаги е бил свързан с политиката. Сега Салах е критикуван за действията си в Чечения и ще търпи още по-силни критики, ако се оттегли от египетския национален отбор, разкъсвайки сърцата на милиони свои сънародници. Но ако наистина е бил под натиск да бъде използван за политически инструмент от хора и в името на убеждения, които той не подкрепя, каква друга възможност му остава? \r\n\t \r\n\tСалах е широко известен като храбър, но скромен човек, който държи на принципите си. Едно негово оттегляне от националния отбор в знак на протест, с което да се противопостави на желанията на едно авторитарно правителство, би било много по-смела крачка, отколкото да излиза на футболното поле. Такова оттегляне би било болезнено за него, но ще бъде правилен ход от негова страна, пише в заключение \"Индипендънт\".", "date": "2018.06.26", "title": "На египетската футболна звезда Салах му е омръзнало да бъде използван за политически цели"}
{"url": "https://www.mediapool.bg/izrael-otmeni-glasuvaneto-za-priznavane-na-armenskiya-genotsid-news280746.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНасрочено за вторник гласуване в израелският парламент за признаване на \"арменския геноцид\", беше отменено заради противопоставянето на правителството, заяви депутатката, внесла това предложение, цитирана от Франс прес.\r\n\t \r\n\tВ края на май израелският Кнесет одобри предложението на депутатката от лявата опозиционна партия \"Мерец\" Тамар Зандберг за организиране на пленарно обсъждане за \"признаване на арменския геноцид\".\r\n\t \r\n\tЗа да си осигури подкрепата на управляващата дясна коалиция, депутатката планираше вотът да се проведе след президентските и парламентарните избори в Турция, произведени миналата неделя.\n\n\r\n\t \r\n\tНо дори след преизбирането на президента Реджеп Ердоган още на първия тур, израелското правителство и управляващата коалиция продължиха да се противопоставят на това гласуване, каза Зандберг.\r\n\t \r\n\t\"Въпреки обещанията и забавянето (...), правителството и коалицията отказват да признаят арменския геноцид\", написа снощи Зандберг в Туитър и посочи, че е била \"принудена да отмени гласуването\".\r\n\t \r\n\tМакар че това предложение не идва от правителството, то можеше допълнително да утежни вече влошените отношения между Израел и Турция, отбелязва агенцията, цитирана от БТА. \r\n\t \r\n\tЕрдоган обвини Израел в използването на нацистки методи след смъртта на над 60 палестинци, застреляни от израелски войници по време на демонстрациите и сблъсъците в ивицата Газа на 14 май.\r\n\t \r\n\tИзраелското правителство отложи в началото на юни гласуване на закон за признаване на \"арменския геноцид\" с официалния аргумент, че този вот ще бъде от полза за Ердоган.\r\n\t \r\n\tПартията \"Мерец\" се опитва от 1989 г. насам да издейства признаването на кланетата на арменци, извършени от османските турци през 1915-17 г., като \"геноцид\", но израелските правителства отхвърлят тези опити заради връзките с Турция, които през последните години еволюираха с моменти на възход и спад. \r\n\t \r\n\tСпоред Армения около 1,5 млн. арменци са загинали при разпадането на Османската империя. Турция категорично отхвърля формулировката \"геноцид\", използвана от повече от 30 държави за описание на кланетата.\r\n\t \r\n\tАнкара посочва, че между 300 000 и 500 000 арменци и също толкова турци са загинали, когато арменците въстават срещу османската власт и се съюзяват с руските войски.", "date": "2018.06.26", "title": "Израел отмени гласуването за признаване на \"арменския геноцид\""}
{"url": "https://www.mediapool.bg/arestant-e-izbyagal-ot-politseisko-upravlenie-v-plovdiv-news280745.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрестант е избягал във вторник сутринта от ареста на Трето районно управление в Пловдив, където е бил задържан за едно денонощие. Предприети са необходимите мерки за издирването му, съобщиха от пресцентъра на полицията в града.\r\n\tЗасега от полицията не съобщават името на мъжа, нито как е успял да напусне арестантското помещение на втория етаж. По предварителна информация той е бил арестуван за притежание на наркотици.\r\n\tНовината дойде часове преди в парламента да започне дебатът по вота на недоверие към правителството на тема \"Сигурност\", в който опозицията ще повдигне и въпроса със случаите на избягали затворници в последните месеци.\r\n\tЗа Пловдив това не е първият подобен случай на бягство от места за лишаване от свобода. През април тази година затворникът Георги Танчев напусна външен обект край Пловдив, където работил и не се прибрал в затворническото общежитие. След няколко дни мъжът бе открит в апартамент на свой приятел на бул. \"Мария Луиза\" и отново бе вкаран зад решетките.", "date": "2018.06.26", "title": "Арестант е избягал от полицейско управление в Пловдив"}
{"url": "https://www.mediapool.bg/buri-i-dazhdove-zaplashvat-s-navodneniya-devet-oblasti-news280730.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилни валежи, придружени от гръмотевични бури и на места градушки се очакват следобед и привечер във вторник, както и през нощта срещу сряда, което заплашва девет области в страната от наводнения. Местните власти са предупредени да следят състоянията на язовирите, критичните точки на коритата на реките, на канализационната мрежа и на пътната инфраструктура, а МВР разпространи листовки с указания към гражданите какво да предприемат преди, по време и след наводнение\r\n\tОранжев код за опасно време е обявен за областите Велико Търново, Габрово, Сливен, Стара Загора, Пловдив, Бургас, Ямбол, Хасково и Кърджали. По-интензивни валежи се очакват в крайните югоизточни райони, в Централна България и на места в Североизточна България, а по-продължителни - западната половина от страната.\r\n\tНай-сериозна се очаква да бъде обстановката в областите на Бургас, Ямбол и Хасково, където прогнозите са за валежи от 50 до 100 литра на квадратен метър. Има риск река Велека да прелее.\r\n\tОбявен е жълт код за областите Враца, Монтана, Плевен, Ловеч, София област, София град, Пазарджик, Смолян, Русе, Търговище, Разград, Силистра, Шумен, Варна и Добрич и оранжев код за областите Велико Търново, Габрово, Бургас, Сливен, Стара Загора, Пловдив, Кърджали, Ямбол и Хасково.\r\n\tПричината за очакваните обилни валежи е средиземноморски циклон, който се премества от Гърция над България.\n\n\r\n\tОбилните валежи ще продължат и следващите три дни, каза синоптикът Анастасия Стойчева пред БНТ. Дъждовете ще продължат до четвъртък, а след това в края на седмицата ще има повече слънчеви часове. Следващата седмица се очаква температурите да бъдат около 30 градуса.\r\n\tДъждове не се очакват единствено в областите Видин, Перник, Кюстендил и Благоевград.\r\n\tВластите обявиха, че са в готовност за борба с наводнения. Под наблюдение са нивата на реки и язовири.\r\n\tНа областните управители са изплатени писма да почистят превантивно проблемните места на канализацията и пътищата. От Пожарната са в повишена готовност за оказване на съдействие на общините при необходимост.\r\n\tОт МВР разпространиха листовки за безопасно поведение преди, по време и след наводнение, които е важно човек да предприеме, за да запазе живота, здравето и имуществото си.\r\n\t\r\n\t- да не изпадат в паника, да преценят ситуацията и намерят безопасно за тях място, ако е необходимо;\r\n\t- да не пресичат силно течащи води, ако се придвижват с МПС. Изключително опасни са опитите за спасяване на превозното средство, тъй като само 15 см силно течаща вода е в състояние да движи автомобилите;\r\n\t- задължително да изключват електрозахранването и подаването на газ в домовете си;\r\n\t- да имат осигурени пакети със суха храна и чиста питейна вода. В случай на сериозни наводнения не е препоръчително използване на водата от чешмата, има опасност тя да бъде замърсена от високите подпочвени нива на водата;\r\n\t- да подготвят документите си;\r\n\t- да имат план за действие със семейството – контакти с деца, роднини и близки;\r\n\t- да се осведомяват от националните медии за ситуацията в района, в които се намират или там, където искат да отидат;\r\n\t- да не влизат в подлези, включително метро;\r\n\t- когато са сред природата е важно да не застават под мостове, да не се движат в дерета или други подобни места, където би могло да се получи силен отток на вода, който носи дървета, камъни и други тежки предмети, опасни за живота.\r\n\t- ако се намират в обществена сграда, да спазват указанията на хората, които се грижат там за тяхната безопасност.", "date": "2018.06.26", "title": "Бури и дъждове заплашват с наводнения девет области"}
{"url": "https://www.mediapool.bg/konturglobal-vlozhi-650-000-lv-v-nov-park-v-galabovo-news280752.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГълъбово има нов парк, наречен \"Езерото\", в който въглищната централа \"КонтурГлобал Марица Изток 3\" е вложила 650 хил. лв. като част от  споразумението на компанията с общината за социални инвестиции.  Новото съоръжение беше открито във вторник с  демонстрация по плажна борба  между спортните клубове на Гълъбово и на петкратния световен шампион Станка Златева, която бе специален гост.\r\n\t\"За нас е удоволствие да сме съпричастни към жителите на Гълъбово. Всяка година, като част от дългосрочното споразумение за социални инвестиции с общината, вземаме решение по кои съвместни проекти да работим в интерес на местната общност. Един такъв проект е и парк \"Езерото“, каза изпълнителният директор на \"КонтурГлобал Марица Изток 3\" Красимир Ненов.\r\n\t\r\n\t\"След направения ремонт на административни сгради, детски градини, големия ремонт на спортната зала \"Енергетик“, това, което днес се случва, е паметно, нещо, което ще остане за дълги години и за идните поколения“, посочи на свой ред кметът на града Николай Тонев.\r\n\t \r\n\tПаркът \"Езерото“ е изграден в квартал \"Втори“ на града и предлага места за отдих на метри от прохладата на язовир \"Розов кладенец“. Проектът, разработен съвместно от екипите на Община Гълъбово и \"КонтурГлобал Марица Изток 3\", е изцяло съобразен с нуждите на местните жители и максимално ефективно използва естествените възможности на терена, посочиха от компанията.\r\n\tНовите придобивки на парка включват и две обезопасени спортни игрища със специализирана тревна настилка и пясъчно поле, предлагащо атрактивни изживявания за любителите на плажни спортове. Възможностите за активност на открито се допълват от напълно оборудвана фитнес зона.\n\n\r\n\t\r\n\tЗа най-малките посетители на парка има специално конструирана площадка, отговаряща на всички актуални изисквания за безопасност. Прохладен фонтан и дървени беседки допълват чара на парка, от който може да се наблюдават и множеството редки птици, привлечени от водите на \"Розов кладенец“.\r\n\tЗа оптималния комфорт на посетителите са осигурени още и удобна автобусна спирка, паркоместа, санитарни помещения, ефикасно осветление, физическа охрана и система за видеонаблюдение.\r\n\t\r\n\tСамо през последните пет години, \"КонтурГлобал Марица Изток 3\" е инвестирала над 2 млн. лв. в многобройни инфраструктурни и други социални проекти в Гълъбово и околните села, както и в Стара Загора.", "date": "2018.06.26", "title": "\"КонтурГлобал\" вложи 650 000 лв. в нов парк в Гълъбово"}
{"url": "https://www.mediapool.bg/bulgaria-i-yaponiya-s-ekshan-plan-za-aktivizirane-na-targoviyata-news280753.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпоразумение за създаване на Японски бизнес форум като нова платформа за делово сътрудничество между България и Япония с екшън план за активизиране на икономическите контакти между двете страни, подписаха във вторник заместник-министърът на икономиката Александър Манолев и японският посланик у нас Масато Ватанабе.\r\n\tЦелта на документа е увеличаване на търговията между двете държави и техния стокообмен, който през миналата година е постигнал 9 годишен рекорд от 163 млн. щ.д. В рамките на Японския бизнес форум ще се обсъждат предложения за подобряване на бизнес средата, разширяване на мрежата от български и японски компании, работещи заедно, както и организирането на бизнес мисии, форуми и инвестиционни семинари в двете страни, стана ясно от думите на Манолев.\r\n\tСпоред него трендът на увеличение на стокооборота между двете страни се запазва и през 2018 г. е регистрирано увеличение от 45% за първото тримесечие. Редица японски компании, сред които \"Сумитомо Електрик“, \"Тошиба”, \"Мейджи”, \"Мицубиши“, \"Ядзаки Корпорейшън” и др., вече развиват успешен бизнес у нас \"Надявам се следствие на този бизнес форум и срещите с български компании много други да ги последват“, допълни икономическият заместник-министър, цитиран от пресцентъра на ведомството.\r\n\tМанолев акцентира на постиженията на страната ни в в секторите на автомобилостроенето, информационните и комуникационните услуги, аутсорсинга, машиностроенето и др. \"България има най-бързо развиващият се ИКТ сектор, а днес всяка пета кола в Европа има поне една част произведена у нас“, посочи той.\r\n\tЗа подписването на екшън плана в България е бизнес мисия на Японската агенция за външна търговия, включваща над 30 японски компании. Техен домакин е вицепремиерът Томислав Дончев, а проявата е продължение на визитата на японския премиер Шиндзо Абе през януари т.г. в нашата страна и постигнатите договорености за задълбочаване на икономическото сътрудничество между двете страни.\n\n\r\n\tПредставителите на японските компании ще посетят и производствени бази в София и Пловдив, които са пример за успешен бизнес в страната, и ще проведат срещи с представители на българския бизнес за установяване на директни контакти и стартиране на съвместни проекти, допълниха от Министерството на икономиката.", "date": "2018.06.26", "title": "България и Япония с екшън план за активизиране на търговията"}
{"url": "https://www.mediapool.bg/obvinenata-za-smartta-na-sapruga-si-anita-meizer-izliza-ot-zatvora-news280727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбвинената в смъртта на съпруга си миска Анита Мейзер излиза от затвора срещу гаранция от 5000 лв. Решението е на Варненския апелативен съд, който гледа делото за смъртта на партньора ѝ Николай Димов.\r\n\tВ края на октомври 2017 г. Мейзер беше  на 4 години затвор за причиняване на смърт по непредпазливост на съпруга си от Варненския окръжен съд.\r\n\tНиколай Димов загина в нощта на 14 август 2016 г., след като се задуши от \"свински опашки\", поставени му от съпругата му.\r\n\tПървата съдебна инстанция реши още Мейзер да плати 150 000 лв. обезщетение на родителите на Димов.\r\n\tМиската, която нашумя у нас след представянето на страната ни в международен конкурс за най-красивите омъжени дами, обжалва присъдата.\n\n\r\n\tВтората съдебна инстанция – Варненският апелативен съд е разгледал делото и то е обявено за решаване.\r\n\tВ края на съдебното заседание защитата на Мейзер е поискала отмяна на мярката за неотклонение \"задржане под стража\" в по-лека, заради здравословни проблеми.\r\n\tАдвокатът на обвиняемата Петър Чалъмов е посочил, че Мейзер страда от болестта на Хашимото.\r\n\tВарненският апелативен съд е решил, че няма опасност Анита Мейзер да се укрие и е променил мярката ѝ за неотклонение в парична гаранция от 5000 лв., съобщи Нова телевизия.\r\n\tСрещу Мейзер има повдигнато обвинение и за предлагане на подкуп от 30 000 евро на разследващ полицай \"за да оправи нещата\".", "date": "2018.06.26", "title": "Обвинената за смъртта на съпруга си Анита Мейзер излиза от затвора"}
{"url": "https://www.mediapool.bg/tramp-ako-harli-se-premesti-ot-sasht-tova-shte-e-nachaloto-na-kraya-news280729.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп нападна грозно любимата си до неотдавна компания за производство на мотоциклети \"Харли-Дейвидсън\" (Harley-Davidson), обвинявайки я, че използва новите мита само като претекст . Той заплаши компанията с \"голямо мито\" при вноса на мотоциклетите ѝ в САЩ.\r\n\t\"Харли-Дейвидсън никога не бива да се правят в друга страна, никога. Техните служители и клиенти вече са им много разгневени. Ако те се преместят, гледайте, това ще бъде началото на края - те се предават, те напускат! Аурата им ще си отиде и те ще бъдат облагани с мита като никога преди!\", написа Тръмп в Туитър във вторник.\r\n\tПо време на първия месец след встъпването си в длъжност президентът оцени високо подкрепата на \"Харли-Дейвидсън\" по време на изборите и прие шефове на компанията в Белия дом. Но любовният празник приключи в понеделник, когато компанията обяви, че може да изнесе част от производството си извън САЩ в отговор на европейските ответни мерки срещу митата, които Тръмп въведе за вноса на метали от ЕС в САЩ.\r\n\t\"Харли трябва да знае, че няма да може да продава пак в САЩ без да плаща високи мита\", изтъкна Тръмп в друг туит. Според него компанията се оправдава с митата, за да извърши планираното си изнасяне в чужбина с цел да избегне мита при евентуална търговска война.\n\n\r\n\tЕвропейските мита за мотоциклетите на \"Харли-Дейвидсън\", изнасяни от САЩ, са се увеличили от 6 на 31 на сто, увеличавайки годишните ѝ разходи със 100 млн. долара, обясни компанията защо възнамерява да произвежда извън САЩ.\r\n\tЕС казва, че митата за износа на метали, наложени от САЩ, са в нарушение на международните търговски правила и заплашиха да отвърнат с тарифи върху иконични американски марки като \"Харли Дейвидсън\", произвеждания в Кентъки бърбън и др.\r\n\tТръмп написа в Туитър, че \"в началото на тази година \"Харли-Дейвидсън\" заяви, че ще премести производствените си дейности от Канзас сити в Тайланд. Това беше дълго преди да бъдат обявени митата\".\r\n\tКомпанията обаче изтъкна, че е решила да постои завод в Тайланд, след като Тръмп извади САЩ от Транстихоокеанското партньорство (ТТП), което щеше да понижи вносните мита за внасяните от нея мотоциклети в някои бъзроразрастващи се азиатски пазари.\r\n\tШумната разправа с \"Харли-Дейвидсън\" поставя президента в конфликт с една от иконите на американската индустрия в Уисконсин – щат, който е изключително важен за републиканците, предаде агенция Блумъбрг. През 2016 г. Тръмп спечели там с много малка преднина, а след като стана президент фокусира усилията си към укрепване на икономиката в щата.\r\n\tОчаква се Тръмп да замине в сряда за Уисконсин, където да присъства на първата копка на фабрика на Foxconn Technology Group, която трябва да отвори през 2020 г. и да разкрие около 13 000 работни места.\r\n\tПреди ден Тръмп изрази изненада, че \"Харли Дейвидсън\" се оказала първата американска компания, която \"развява белия флаг\".\r\n\t\"Аз се борих здраво за тях и категорично те няма да плащат мита, продавайки в ЕС, който ни удря лошо търговията, със 151 млрд. надолу\", продължи Тръмп и добави: \"митата са само оправданието на Харли, но имайте търпение\".\r\n\tМеждувременно на предизборен митинг на губернатора републиканец на щата Южна Каролина Хенри Макмастър, американският президент похвали косата си. Той направи иронична забележка към онези, които твърдяха по време на предизборната кампания, че носи перука.\r\n\t\"Това е един от големите ми козове. Всички казваха, че косата ми не е истинска, че не е моя, че нося перука\", каза президентът.\r\n\t\"Попадал съм в бури, във ветрове със скорост 100 км/ч\", продължи шеговито той.\r\n\t\"Ако косите ви не са истински, не се кандидатирайте! Не се кандидатирайте!\", препоръча Тръмп, аплодиран шумно от развеселената публика.", "date": "2018.06.26", "title": "Тръмп: Ако \"Харли\" се премести от САЩ, това ще е \"началото на края\""}
{"url": "https://www.mediapool.bg/vlastta-ostavi-bsp-v-izkustvena-zasada-na-debata-po-vota-na-nedoverie-news280754.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tСлед встъпителното изказване на лидера на БСП Корнелия Нинова последва размяна на реплики - предимно между ДПС и \"Обединени патриоти\", предизвикана не от темата на вота, а от твърдението на ДПС, че правителството води политика на разединение заради участието на националистите в него.\r\n\tСлед като минаха няколко изказвания, шефът на парламента Цвета Караянчева попита три пъти дали има желаещи да вземат думата. Тя не получи заявки и побърза да обяви прекратяване на дебата. Последваха бурни аплодисменти на депутатите на БСП, които от местата си подвикваха на ГЕРБ, че не желаят да защитят правителството. Социалистите очевидно очакваха някой от управляващите да направи изказване, което обаче не се случи.\r\n\tСлед като \"дебатът\" в пленарна зала приключи, отговарящите за сигурността политици от мнозинството – вицепремиерът Красимир Каракачанов, шефът на парламентарната вътрешна комисия Цветан Цветанов и вътрешният министър Валентин Радев направиха коментари в кулоарите, тотално неглижиращи БСП.\r\n\t съпредседател на съуправляващата коалиция \"Обединени патриоти\".\n\n\r\n\t\"Аз се бях подготвил за всяка от 9-те им тези от мотивите. Когато някой нищо не ти казва, как да им отговоря?\", каза той пред репортери в отговор на въпрос защо не е излязъл на парламентарната трибуна.\r\n\t\"БСП друг път да ни пита, преди да внесе вот на недоверие - несъстоятелни са\", бе коментарът на Цветан Цветанов, според когото дори министър Валентин Радев нямал мотивация да говори от трибуната, защото \"в залата нямаше аргументи и факти\".\r\n\t\r\n\tКорнелия Нинова започна изказването си с поредицата бягства от затвора в последните няколко месеца. \"Започваме дебата по вота на недоверие на тема \"Сигурност\", когато току-що  от втория етаж на Районното управление на полицията в Пловдив\", каза тя и призова министър беглецът да бъде хванат до края на дебата, докато не е пуснал брада и не се е укрил.\r\n\tДругата основна теза на БСП е, че \"управляващите приватизират сектор \"Сигурност\", като го прехвърлят в частни ръце\".\r\n\tНинова припомни, че в предизборната програма на ГЕРБ са обещани още 6000 полицаи и има полицейско присъствие във всяко населено място. Според нея досега са назначени 1000 полицаи, а заради липса на мотивация са напуснали 2000.\r\n\tНинова критикува и мерките в местата за изтърпяване на наказания и лишаване от свобода. \"От най-охранявания затвор двама опасни престъпници бягат през централния вход посред бял ден и ги преследва само чистачката. Разбира се, два месеца МВР ги издирва\", каза тя и припомни, че те са се  .\r\n\tПрестъпната некадърност на ръководството на МВР \"демотивира полицаи и надзиратели\", полицаите са \"дори без хартия в принтерите\", продължи Нинова.\r\n\t\"Цигани в Ботевград бият абсолютно безнаказано полицаи\", коментира още тя по повод инцидента от събота.\r\n\tНинова припомни влезлите без елементарна проверка у нас чужденци, след като Гранична полиция напусна постовете си на Терминал 2 на софийското летище.\r\n\tЛидерът на БСП също посочи, че гордостта на ГЕРБ са пътищата. България обаче била на 93-то място по качество на пътищата, като преди нас са Танзания, Алжир, Мали, Армения. Нинова изтъкна, че според ОЛАФ в българските митници се извършват измами. По време на изказването зад нея вървеше мултимедия. В един момент на екрана се появи премиерът Борисов, докато дава изявление пред журналисти. Шефът на парламента Цвета Караянчева призова Нинова говорът на премиера да бъде спрян.\r\n\t\"Все бяхме виждали цензура над опозицията, но да цензурирате премиера...\", отговори ѝ Нинова.\r\n\t\"Кой помага на наркотрафикантите, кой толерира мутренски групировки\", попита веднага след това лидерът на БСП, припомняйки, че по думите на Валери Симеонов един министър толерирал наркотрафика, а друг - мутренски групировки.  Според нея тези думи на Симеонов означават, че несигурността, нестабилността и престъпността седят на масата в Министерския съвет.\r\n\tДвете уточняващи реплики на управляващите\r\n\tМенда Стоянова (ГЕРБ) репликира Нинова с думите, че измамите, разкрити от ОЛАФ, са започнали от други европейски държави. Нинова пък припомни думите на главния прокурор Сотир Цацаров, че системата в митниците позволява манипулация, от която няма следи.\r\n\tМинистърът на финансите Владислав Горанов заяви, че \"системата БАЦИС няма нищо общо със системата БИМИС, за която ОЛАФ говори\". Според него Нинова така ѝ не е разбрала това. Тя отговори, че по този начин Горанов е признал, че и двете системи са пробити.\r\n\tСловесни престрелки ДПС - ОП\r\n\tС това участието на управляващите в дебата се изчерпа и думата взе лидерът на ДПС Мустафа Карадайъ. \r\n\t\"Подкрепяме вота на недоверие, защото управленският модел генерира напрежение и е източник на нестабилност и несигурност\", обяви той.\r\n\t\r\n\t \"държавното управление безпомощно разчита на хаоса\", \"държавността ерозира\", \"общественото напрежение е на градус и \"демокрацията е в опасност\".\r\n\tучастието на националистите в управлението е вредно за национална сигурност, която ксенофобията ерозира. \r\n\tПо традиция Карадайъ изтъкна \"заслугата\" за българския етнически модел на \"неговия създател д-р Ахмед Доган\".\r\n\t\"ДПС ще разиграе етническата карта по най-свирепия начин за това, че не е във властта. Ще предприемат действия, които ще бъдат радикални. Това ще бъде скоро и всички трябва да бъдем готови за този момент\", отговори Павел Шопов от \"Обединените патриоти\" на Карадайъ, без да обяснява какво има предвид, но в крайна сметка заключи, че ДПС са вредни за националната сигурност.\r\n\tОттам нататък колегите му се развихриха да нападат ДПС и \"дебатът\" пое в съвсем друга посока.\r\n\tДанаил Кирилов стана за смях, иронизирайки Карадайъ \r\n\tДанаил Кирилов от ГЕРБ пък реши да иронизира Мустафа Карадайъ, но сам стана за смях, сравнявайки \"много нравствените\" думи на Карадайъ с писмата от \"Сенека до Луцисий\". Шефът на правната комисия очевидно визираше \"Нравствените писма\" от Сенека до Лицилий.\r\n\t\r\n\tМеждувременно лидерът на партия \"Воля\" Веселин Марешки се опита да открадне шоуто, но не с изява в пленарната зала, а извън нея. Както стана ясно, депутатите от \"Воля\" бойкотират дебата и всички те начело с лидера си са във Варна, за да запълват дупки.\r\n\tВ залата присъства един техен представител, който обяви, че приказките в парламента не помагат на никого и по-добре депутатите да отидат и да решават проблемите на хората на място – както Марешки с дупките. \r\n\tОт прессъобщение на партията се разбра, че други нейни депутати са в с. Якимово при ограбения 75-годишния Цветан Миланов, за да му подарят видеонаблюдение. Веселин Марешки му израща и , за да го пази от постоянните набези на крадци. Марешки също така ще възстанови откраднатите кокошки и пуйки и ще застрахова имуществото на Миланов, който спял с петлите си, за да ги пази.\r\n\tНека Марешки иде и в затворите, предложи Крум Зарков\r\n\t\"Искате да сте полезни с Марешки? След като запълните дупките - нека Марешки иде в затворите, там няма чистачки, или да шие униформи на полицаите. Депутатите не са полезни да пълнят дупки\", коментира Крум Зарков от БСП. \r\n\t\"Не знам дали знаете какво прави Министерският съвет, чиято оставка искаме, но със сигурност не знаете какво прави парламента\", допълни той, обръщайки се към \"Воля\". \r\n\tС това пленарният дебат бе закрит. Гласуването на вота ще е в петък сутринта.\r\n\t\"Има си психиатри и сексолози, не може военният министър да говори за петли\", коментира в кулоарите вицепремиерът Каракачанов по повод бойкота на \"Воля\"\r\n\t\"Винаги ще има такива, които скачат от третия етаж, а не от втория, както каза БСП, винаги ще има желаещи да избягат от правосъдието\", отвърна Каракачанов на въпрос за избягалия днес арестант от Пловдив.\r\n\tМинистър Радев от своя страна изложи в кулоарите конрааргументи срещу Нинова. \"Много от нещата са просто популизъм. Как така г-жа Нинова разбра, че битовата престъпност се е увеличила? Престъпността не се увеличава. Грабежите падат през последните 3 години. Кражбите също падат за 10-годишен период\", каза Радев, показвайки таблица.\r\n\t\r\n\t″Хубавото на вота на недоверие е, че се очерта алтернатива – БСП с ДПС пак″. Това коментира след оскъдните дебати по вота на недоверие на кабинета министър-председателят Бойко Борисов.\r\n\tВ типичния си стил той обясни, че социалистите ″ги е яд″ за успешното председателство и затова се опитвали да го помрачат.\r\n\t″БСП от първия ден искаха да саботират европредседателството. За тях това беше жизнено важно. Затова и не участваха, не дадоха хора за него″, допълни министър-председателят.\r\n\t″Проваляйки се като европредседатели, това щеше да бъде и достатъчен повод да ни се иска тогава оставката и то абсолютно резонно. Знаете как почнахме с НДК, с провокации, пък се оказа, че съдът ги оправда на практика″, каза още той.\r\n\tСлед което продължи, обяснявайки, че все пак ″вотът на недоверие е парламентарна практика, това е записано в Конституцията. Искат вот, дават вот″. ″Парламентарните групи се защитават. Те го правят само за да може да покажат още веднъж, че ги е яд, че европредседателството е успешно“, коментира още той.\r\n\tПо думите му иначе няма обяснение защо Нинова припомня негови стари изказвания, че границата не се пази добре.\r\n\t″Още от управлението на БСП, когато дойде след това и бежанската вълна, завари ни след това и нас, и тях неподготвени. Тогава те започнаха 30 км ограда, ние още 200 км направихме. Командировахме полиция, повече армия, сменихме законите. Англичаните ни даряваха джипове, че нямахме тогава. Впоследствие извоювах 150 млн. евро от ЕК за нашата граница“, допълни той и отбеляза, че се е купила много техника, автомобили и всичко необходимо.", "date": "2018.06.26", "title": "Властта остави БСП в изкуствена засада на дебата по вота на недоверие"}
{"url": "https://www.mediapool.bg/kralitsata-na-velikobritaniya-odobri-zakona-za-brekzit-news280755.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконът, уреждащ излизането на Великобритания от състава на ЕС, влезе в сила днес след месеци остри дебати в британския парламент. Това зарадва евроскептиците - в очите им Брекзитът, насрочен след девет месеца, вече е задействан \"необратимо\", съобщи Франс прес.\r\n\tПриет миналата седмица от британския парламент, текстът, представен през юли 2017 г. от консервативното правителство на Тереза Мей, бе подписан днес от кралица Елизабет Втора. \r\n\t \r\n\t\"Кралското одобрение\" е последният етап от законодателната процедура във Великобритания.", "date": "2018.06.26", "title": "Кралицата на Великобритания одобри закона за Брекзит"}
{"url": "https://www.mediapool.bg/es-nai-veroyatno-shte-udalzhi-sanktsiite-sreshtu-rusiya-s-oshte-edna-godina-news280728.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз най-вероятно ще удължи с още една година икономическите санкции срещу Русия, заради анексирането на Крим, поради липса на напредък в изпълнението от Москва на споразуменията за прекратяване на боевете в източна Украйна.\r\n\tРешението на лидерите на страните в ЕС ще бъде взето в четвъртък на среща в Брюксел.\r\n\tВ понеделник ръководителят на европейската дипломация Федерика Могерини изрази съжаление за липсата на напредък в изпълнението от Москва на подписаните в Минск споразумения, което е условие за падане на ембаргото, предаде Франс прес.\r\n\t\"Не е тайна. Вдигането на санкциите е свързано с изпълнение на Минските споразумения. Но няма никакъв резултат, за съжаление\", каза Могерини на пресконференция след среща с външните министри на страните от ЕС в Люксембург.\r\n\t\"Санкциите не са самоцелни. Те са инструмент, а не цел\", заяви върховният представител на ЕС за външната политика и сигурността.\n\n\r\n\tИкономически санкции срещу Москва бяха наложени от ЕС през лятото 2014 г. в разгара на кризата в Украйна, няколко месеца след като Русия анексира Крим и проруските бунтовници предприеха настъпление в източна Украйна.\r\n\tСанкциите са срещу руски банки, отбранителни фирми и петролни компании и забраняват на европейците да правят финансови инвестиции в Русия. Засегнати бяха и близо 150 души, сред които приближени на руския президент Владимир Путин. Техните авоари в европейски банки са блокирани и те нямат право на визи за ЕС.\r\n\tРусия отговори с ембарго на хранителни стоки от ЕС.\r\n\tНовото популистко правителство на Италия иска санкциите срещу Москва да бъдат отменени.\r\n\tТакива призиви отправят и лидери на страни от източна Европа.", "date": "2018.06.26", "title": "ЕС най-вероятно ще удължи санкциите срещу Русия с още една година"}
{"url": "https://www.mediapool.bg/parlamentat-shte-obsadi-vota-na-nedoverie-sreshtu-pravitelstvoto-news280732.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа извънредно заседание Народното събрание ще обсъди вота на недоверие срещу правителството на Бойко Борисов, внесен от БСП.\r\n\tСамото гласуване на вота ще е в петък - 29 юни.\r\n\tТова е вторият вот на недоверие към кабинета \"Борисов ІІІ\". Този път той е на тема \"Сигурност\".\r\n\tСред мотивите на опозицията за вота са провал при осигуряване на националната сигурност, провал в работата на МВР, неразкрити убийства, растящата битова престъпност.\r\n\tПод искането за свалянето на правителството са се подписали 80 социалисти. От ДПС обявиха, че ще подкрепят вота на недоверие.\n\n\r\n\tСпоред премиера Бойко Борисов БСП атакуват правителството заради успехите му в борбата с контрабандата. \"В момента страната ни има стабилна перспектива на развитие\", смята Борисов.", "date": "2018.06.26", "title": "Парламентът ще обсъди вота на недоверие срещу правителството"}
{"url": "https://www.mediapool.bg/evroparlamentat-zapochva-glasuvaneto-na-nakazatelna-protsedura-sreshtu-ungariya-news280731.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията по гражданските свободи на Европейския парламент гласува за начало на наказателна процедура срещу Унгария. Това може да лиши страната от право на глас в Съвета на Европейския съюз, предадоха агенциите.\r\n\tМотивите за решението са застрашаване на независимостта на съдебната система, ограничаване на свободата на словото и правата на малцинствата, както и на мигрантите.\r\n\tОчаква се решението да бъде подкрепено в пленарната зала на Европарламента през септември.\r\n\tЗа да започне такава процедура, е необходимо тя да бъде подкрепена от всички останали членки на Евросъюза.\r\n\tУнгарският премиер Виктор Орбан заяви, че парламентарната комисия се опитва да му оказва натиск, за да си промени мигрантската политика.\n\n\r\n\t\"Но няма какво да обсъждаме, след като унгарските гласоподаватели вече са с казали думата си\", заяви Орбан.", "date": "2018.06.26", "title": "Европарламентът започва гласуването на наказателна процедура срещу Унгария"}
{"url": "https://www.mediapool.bg/pusheneto-v-parkovete-na-starsburg-e-zabraneno-news280734.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтрасбург забрани пушенето във всички обществени паркове и градини, което се случва за първи път във Франция, предадоха агенциите.\r\n\tМярката влиза в сила на 1 юли и е гласувана единодушно от Общинския съвет на града.\r\n\tСлед експериментална фаза до края на годината, от началото на 2019 г. на пушачите нарушители ще бъде налагана глоба от 68 евро.", "date": "2018.06.26", "title": "Пушенето в парковете на Старсбург е забранено"}
{"url": "https://www.mediapool.bg/albanskite-orli-donesoha-samo-globa-na-shveitsariya-news280736.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРадостта на швейцарските национали от албански произход Джердан Шакири и Гранит Джака, имитарили с преплетени ръце и палци албанския орел на герба на Косово, доведе до глоба, наложена от дисциплинарната комисия на ФИФА по време на Световното първенство в Русия.\r\n\tДвамата футболисти, които по произход са косовски албанци, ликуваха по този начин при победата с 2:1 над Сърбия. Техният съотборник Щефан Лихщайнер пък ги подкрепи в изявление.\r\n\tДисциплинарната комисия на ФИФА се самосезира по случая и в понеделник вечерта обяви наказанието.\r\n\tДжака и Шакари, който играе със знамето на Косово на дясната си обувка, са глобени с по 10 000 швейцарски франка (10 400 долара). Лихщайнер - с 5000.\r\n\tДжака и Шакири се разминаха с по-сериозни наказания и ако решат да повторят орлите, може да им бъдат наложени.\n\n\r\n\tПоредни глоби отнася и тимът на Сърбия, заради същия двубой.\r\n\tСлед драматично завършилия сблъсък шефът на футболната федерация Славиша Кокеза и треньорът Младен Кръстаич обвиниха съдиите, че \"ограбили\" отбора им, а това било \"преднамерено и дирижирано\" от ФИФА. Двамата са глобени с по 5000 швейцарски франка.\r\n\tДоста по-сериозна е санкцията за федерацията в Белград заради поредните плакати и транспаранти с \"политическо, обидно и дискриминационно съдържание\" - 54 000 франка.\r\n\tСлед мача с Коста Рика глобата беше 10 000 франка за същото. Сега надписите са били повече и има рецидив, затова санкцията е по-висока.", "date": "2018.06.26", "title": "Албанските орли донесоха само глоба на Швейцария"}
{"url": "https://www.mediapool.bg/blizo-30-000-makedontsi-sa-vzeli-balgarski-pasport-za-6-godini-news280737.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 60 000 души са получили българско гражданство от началото на 2012 г. до средата на юни тази година. Най-често мотивът е български произход, макар и да има затруднения при доказването му, а най-много български паспорти са получени от македонци. Това показват отчетите на Комисията по българско гражданство в президентството, съобщи dnevnik.bg.\r\n\tЗа шест години 37 133 души са получили българско гражданство при доказване на произход, което става чрез представяне на стари документи като военни книжки и др. Най-много такива кандидати има от Македония, Албания и Косово.\r\n\tЗа същия период от време заради български произход и по другите допустими от закона аргументи - родител български гражданин и обща натурализация, български гражданство са получили 26 108 македонци.\r\n\tОт 2012 до средата на юни 2018 г. има 4458 отказа за даване на българско гражданство, като причините са различни - неотговаряне на условията, невъзможност да се докаже произход и др. Има и случаи на отрицателни становища на Министерството на вътрешните работи (МВР) и Държавна агенция \"Национална сигурност\" (ДАНС) заради криминални прояви.\r\n\tПрез различните години има и пикове, и спадове в броя на заявленията за българското гражданство, но като цяло е устойчива тенденцията на ръст на кандидатите след влизането на страната ни в Европейския съюз (ЕС), казват от комисията в президентството.\n\n\r\n\tВ Държавната агенция за българите в чужбина (ДАБЧ) смятат, че хората кандидатстват за българско гражданство, за да могат да работят в ЕС, и искат те да бъдат привлечени като работна ръка у нас.\r\n\t\r\n\tСамо за една година (.) Държавната агенция за българите в чужбина е издала около 30 000 удостоверения за български произход - документ, с който се кандидатства за гражданство в Съвета по гражданството към Министерството на правосъдието, което праща становища на вицепрезидента.\r\n\tВ момента има още 15 000 заявления за издаване на удостоверение за български произход, като сред кандидатите са граждани на Македония, Украйна, Албания, Молдова, Сърбия, Румъния, Гърция и др., каза за \"Дневник\" председателят на агенцията Петър Харалампиев.\r\n\t\"Най-големият проблем е за Македония, Албания, Косово - там, където почти не са останали реални документи, които да доказват българския произход на хората\", обяви още Харалампиев. Той каза, че в тези случаи регистрирани в съседните държави организации се запознават с наличните документи, търсят статистики и мнение на историци, правят интервюта с кандидатите и след това им издават удостоверения за произход. Тези удостоверения и документите се пращали в Държавната агенция за българите в чужбина, където проверявали всичко отначало и тогава издавали тяхното удостоверение.\r\n\t\r\n\tВъпреки проверките обаче за същата година () Съветът по гражданство е предложил на вицепрезидента Илияна Йотова да откаже издаването на указ за придобиване на гражданство по произход на 725 души. Отказите от началото на мандата ѝ до средата на юни т.г. са 869, сочи справка на президентството.\r\n\tОт Министерството на правосъдието съобщиха пред \"Дневник\", че причините за отрицателното становище на Съвета по гражданство са липса на категорични данни за възходящ произход, неистински документи за произход, удостоверени чрез криминалистични експертни изследвания, отрицателни становища на МВР и ДАНС и др. За същия период от време сред всички кандидатстващи са установени 93 души с различни криминални деяния или регистрация в Шенгенската информационна система и на тях също е отказано гражданство.\r\n\tПри 30 000 издадени удостоверения за произход от държавната агенция за същия период Съветът по гражданство е предложил 5426 души да получат българско гражданство при доказан произход. Заради това от Държавната агенция по българите в чужбина искат процедурите да бъдат опростени.\r\n\tОт май миналата година до юни тази година съветът е предложил българско гражданство на различни законови основания да получат 9445 души.\r\n\tОт 22 януари 2017 г. до средата на юни тази година вицепрезидентът Илияна Йотова е издала укази за такова на 8221 кандидати.", "date": "2018.06.26", "title": "Близо 30 000 македонци са взели български паспорт за 6 години"}
{"url": "https://www.mediapool.bg/zam-vatreshniyat-ministar-ne-e-strelyano-po-romite-v-botevgrad-a-tryabvashe-news280740.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаместник-вътрешният министър Стефан Балабанов заяви, че ромите от Ботевград лъжат за използването на сачми и куршуми от страна на полицаите при нападението над униформените в събота вечер.\r\n\tТогава ромите потрошиха с камъни, буркани и дървета служебните автомобили на полицаи, изпратени на адреса по сигнал за силна музика.\r\n\tОт МВР пуснаха клип от охранителна камера, заснела случващото се, но циганите се оплакаха от насилие и обявиха, че клипът е манипулиран и от него са изрязани кадрите, на които полицаите стрелят по тях. Според тях, униформените са действали като мафиоти.\r\n\tЖена от квартала твърди, че са стреляли по нея, когато е била на балкона на петия етаж и още има сачми в лицето. Не били извадени всички, защото е бременна.\r\n\t\"\", заяви Илия Илиев от партия \"Дром\" пред бТВ.\n\n\r\n\tЗаместник-министърът на вътрешните работи Стефан Балабанов обаче каза, че стрелба по ромите не е имало.\r\n\t\r\n\tТой призова всички служители на МВР да използват законите и правомощията, които са им дадени, за да може да се противодейства на такива агресивни групи.\r\n\tЗаместник-вътрешният министър каза, че от ведомството застават зад действията на полицаите в Ботевград и ще им го каже лично.\r\n\tСпоред него трябва да има законови промени и МВР да може служебно да защитава полицаи при дела срещу тях, а не да им се налага сами да си търсят адвокати.", "date": "2018.06.26", "title": "Зам.-вътрешният министър: Не е стреляно по ромите в Ботевград, а трябваше"}
{"url": "https://www.mediapool.bg/rekord-po-duzpi-na-svetovnoto-parvenstvo-v-rusiya-news280735.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървата фаза на световното първенство по футбол в Русия все още не е свършила, но вече падна рекордът за брой дузпи, предадоха агенциите.\r\n\tПричината за това е въведената система за видеонаблюдение – VAR, която направи своя дебют на мондиала.\r\n\tДо момента, след двубоя Португалия – Иран, са отсъдени 20 удара от 11-метровата бяла точка.\r\n\tДосегашният рекорд от по 18 наказателни удара държаха три световни първенства - \"Италия '90\", \"Франция '98\" и \"Южна Корея и Япония 2002\".\r\n\tТази вечер приключва битката в още две групи на шампионата - С и D.\n\n\r\n\tОт 17 часа са срещите Дания - Франция и Австралия - Перу (С), а от 21 часа Нигерия - Аржентина и Исландия - Хърватия (D).", "date": "2018.06.26", "title": "Рекорд по дузпи на световното първенство в Русия"}
{"url": "https://www.mediapool.bg/plovdivskite-magistrati-zameniha-uslovnata-prisada-s-efektivna-na-karvavata-vanya-news280741.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПловдивският апелативен съд измени условната присъда на Иванка Ройдова, която стана известна като \"кървавата Ваня\" от село Брани поле, в ефективна. Тя е подсъдима за поръчителство на няколко убийства, предаде радио \"Дарик\".\r\n\tМагистратите решиха, че Ройдова трябва да лежи 3 години в затвора и разпоредиха тя да бъде задържана още в съдебната зала. Наказанието трябва да бъде изтърпяно при първоначален общ режим.\r\n\t\"Кървавата Ваня\" е призната за виновна за това, че от 14 до 18 май 2016 г. в селата Бачково, Браниполе, Белащица и в град Пловдив умишлено е подбуждала и склонявала полицай от ДАНС под прикритие умишлено да умъртви брат ѝ Стойчо Ройдов, синът му Георги, дъщерята Гергана Калестрова и съпруга ѝ Мариян, както и двете им деца Момчил и Светлин. Тя била поръчала агентът да отвлече брат ѝ и да му постави инжекция инсулин, за да изглежда смъртта естествена. \r\n\tПричината е наследство на починалия ѝ баща Георги Ройдов в САЩ, което възлиза на 3 - 4 милиона долара.\r\n\tИванка Ройдова платила на агента на ДАНС предварително 3000 лв. с обещанието, че ако роднините ѝ бъдат елиминирани, ще му заплати още 10% от наследството.\n\n\r\n\tПрез септември 2017 г. Пловдивският окръжен съд я призна за виновна, но и наложи условна присъда от 3 години лишаване от свобода с 5-годишен изпитателен срок. \r\n\tРойдова обаче бе обявена за невинна по обвиненията, че е склонявала неидентифициран украински гражданин да извърши убийствата. \r\n\tСамата тя отрича обвиненията. \r\n\tРешението на Пловдивския апелативен съд не е окончателно и подлежи на обжалване и протест в 15-дневен срок пред Върховния касационен съд.", "date": "2018.06.26", "title": "Пловдивските магистрати замениха условната присъда с ефективна на \"кървавата Ваня\""}
{"url": "https://www.mediapool.bg/voinata-na-dumi-mezhdu-italiya-i-frantsiya-pripomnya-za-slozhnite-im-otnosheniya-v-istoriyata-news280756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Безотговорност\" срещу \"арогантност\": неотдавнашната бурна размяна на реплики между Париж и Рим по повод мигрантския въпрос се корени в сложните исторически и културни отношения между двете държави, едновременно близки и съперничещи си, подчертават анализаторите.\r\n\t \r\n\t\"Политическите лидери на Италия и Франция не са се държали един към друг толкова зле, дори когато са воювали помежду си\", посочи в понеделник журналистът от в. \"Кориере дела сера\" Алдо Кацуло.\r\n\t \r\n\tЗа да обясни \"защо Франция и Италия не могат да се удържат да не се боричкат\", списание \"Икономист\" се връща към историята, по-специално към Наполеон Бонапарт.\n\n\r\n\t \r\n\t\"Венеция, Парма, Мантуа, Модена и Милано бяха плячкосани от французите\", по време на италианската кампания на амбициозния генерал, припомни британският седмичник през август 2017 година. Но по-късно, под въздействието на Наполеон Трети, дотогава разединената държава изгражда единството си, придобито през 1861 г.\r\n\t \r\n\t\"Това беляза дълбоко Италия и доведе до двойнствено отношение\", отбелязва Жил Бертран, преподавател по съвременна история в университета Гренобъл Алпи и съавтор на книга за Франция и Италия.\r\n\t \r\n\tВ най-ново време двете страни се сражаваха в противникови лагери през Втората световна война. Преди да се съберат отново, за да участват в учредяването на Европейския съюз.\r\n\t \r\n\tТази история, \"белязана от поредица течения и напрежения с редуващи се фази\" роди сложни отношения, подчертава Жан-Пиер Дарни, преподавател в университета в Ница и съветник в Института по международни отношения (IAI) в Рим.\r\n\t \r\n\t\"Италианците са французи в добро настроение\", шегуваше се писателят Жан Кокто, подхранвайки клишетата за двамата съседи.\r\n\t \r\n\t\"В исторически план съществува италианска свръхчувствителност по отношение на Париж и изключително голямо безразличие и невежество на Франция по отношение на Италия\", каза за АФП Дарни.\r\n\t \r\n\t\"Французите са стигнали до културна и историческа визия\" за Италия, с цената на \"пълна липса на познаване на политическите, социалните, дори икономическите механизми\" на страната, смята той.\r\n\t \r\n\tТези неразбирания са особено очевидни в два въпроса от последните години, изтъкват експертите.\r\n\t \r\n\t\"Прекратяването на споразумението с \"Финкантиери\" за (френската) корабостроителница STX и временната ѝ национализация предизвикаха гнева на италианците\", подчертава Марк Лазар, преподавател по история и политическа социология в парижкия Институт за политически изследвания и в Свободния международен университет по социалните науки \"Гуидо Карли\" в Рим, в становище, публикувано от института Монтен.\r\n\t \r\n\tВтори по големина търговски партньор на Италия, чрез своите предприятия Франция е вездесъща в италианската икономика. Компанията за луксозни стоки LVMH стана собственик на производителя на кожени изделия \"Фенди\", след това и на фирмата за бижута \"Булгари\". Световният номер едно в производството на мляко \"Лакталис\" погълна \"Пармалат\". \r\n\t \r\n\tОтрицателният отговор, даден в края на 2017 г. за \"Финкантиери\" от Еманюел Макрон, раздразни италианците, които бяха приветствали избирането му на президентския пост.\r\n\t \r\n\tМакар че в края на краищата се стигна до споразумение, \"целият политически кредит на Макрон в Италия почти се изпари\" заради този въпрос, според Жан-Пиер Дарни.\r\n\t \r\n\tДруг повтарящ се \"казус бели\" (повод за война): бившата италианска колония Либия и справянето с вълната от стотиците хиляди мигранти, които прекосяват Средиземно море.\r\n\t \r\n\tСреща, организирана във Франция през юли 2017 г. с либийски официални представители, \"засегна чувствителността на италианците и им навя лошия спомен за френската военна интервенция през 2011 г.\" в тази страна, подчерта Марк Лазар.\r\n\t \r\n\tСлед тази интервенция \"се смята, че Франция, правилно или погрешно, е дестабилизирала Либия и е довела до тази мигрантска криза\", добави Жан-Пиер Дарни.\r\n\t \r\n\tИталия е приела около 700 000 мигранти, пристигнали до нейните брегове от 2013 г. насам и се смята за изоставена от европейците.\r\n\t \r\n\tНапрежението още повече се покачи след идването на власт в Рим на съюз между популистка формация - \"Движение \"Пет звезди\", и крайнодясната партия \"Лига\".\r\n\t \r\n\tВ началото на юни Еманюел Макрон нападна проявения от Рим \" цинизъм и безотговорност\", заради отказа да позволи на кораба \"Акуариус\" да акостира с повече от 600 нелегални мигранти на борда. \"Лицемерни уроци от държави, които предпочитат да обърнат гръб по въпроса за имиграцията\", отговори Рим.\r\n\t \r\n\tВойната на думи пламна отново, когато Еманюел Макрон избухна срещу \"растящата проказа\", докато италианският вътрешен министър и ръководител на \"Лига\" Матео Салвини обвини френския президент в \"арогантност\".\r\n\tЗа Жан-Пиер Дарни тази ескалация представлява голям риск за Европейския съюз. \"Изолирането (на популистите) само ще ги направи по-силни и ще увеличи рисковете от взривяване на Европа\", смята той.\r\n\t \r\n\tПарадоксално е, че \"е нужна символично политическо отваряне и великодушие за борба с популизма\", добавя той, като предлага например Париж да остави инициативата на Рим по либийския въпрос и да покаже повече отвореност по промишленото сътрудничество.", "date": "2018.06.26", "title": "Войната на думи между Италия и Франция припомня за сложните им отношения в историята"}
{"url": "https://www.mediapool.bg/targovtsite-na-goriva-se-kanyat-da-prodalzhat-s-protestite-news280733.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговци на горива от малки бензиностанции, както и дистрибутори протестираха във вторник в и около София. Поводът е, който предвижда търговците на горива да блокират големи суми под формата на банкови гаранции, както и да имат определен уставен капитал, за да продължат да работят.\r\n\tСобствениците на малки бензиностанции твърдят, че тези правила биха били непосилни за тях и ще ги изхвърлят от пазара. Те настояват изискванията към тях и към големите вериги да са различни и да са съобразени с големината на бизнеса им.\r\n\tПротестът започна с шествие, в което се включиха автоцистерни. Те се движеха преди обяд по Северната скоростна тангента на София в посока кв. \"Люлин\". В шествието участваха около 100 камиона.\r\n\tСобствениците на малки бензиностанции планираха да влязат с цистерните в столицата, но не бяха допуснати. Иначе те трябваше да шестват по някои от най-натоварените софийски булеварди.\r\n\tПо-късно стотина души се събраха на протести и пред парламента, където пък трябваше да тече. Недоволните поискаха да се срещнат с народни представители, но с изненада разбраха, че всички са си тръгнали, предаде БГНЕС.\r\n\tТърговците на малки фирми се заканиха, че протестът ще продължи в сряда пред Министерския съвет.\n\n\r\n\tСпоред законовите промени, обсъждани в парламента, се въвежда регистрационен режим за фирмите, завишени банкови гаранции и изискване за капитал на дружествата.", "date": "2018.06.26", "title": "Търговците на горива се канят да продължат с протестите"}
{"url": "https://www.mediapool.bg/prezidentat-veche-se-radvame-i-na-edin-medal-ot-olimpiada-news280757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседател на съвета ще бъде съветникът на президента по младежта и спорта Георги Александров, заместник-председател е проф. Даниела Дашева, а сред членовете са Йорданка Благоева, Евгения Раданова, Теодор Салпаров, Христо Меранзов, проф. Пенчо Гешев, проф. Бисер Цолов, параатлетът Денислав Коджабашев, проф. Светослав Иванов.\r\n\t \r\n\t\"Като много сектори в обществото ни масовият спорт също изживява криза, и точно това е една от основните цели на този съвет - с вашата експертиза, с опита, с мотивацията и визията ви, да направим така, че да се създадат условия за усъвършенстване на системата на българския спорт, да върнем младите към спорта и той да се върне обратно в училищата. Само тогава ще имаме здрава нация и можем да постигнем високо спортно майсторство“, заяви по време на учредителната среща Румен Радев.\r\n\t \r\n\tПрезидентът посочи, че страната ни не само е намалила драстично финансирането за българския спорт, но се е отдръпнала и от редица важни помощни, регулаторни и координиращи функции. \n\n\r\n\t \r\n\t\"Вече се радваме и на един медал от олимпиада. Масовият спорт се отдръпна от училищата, от младите ни хора, и беше изместен от болестите, затлъстяването, агресията“, отбеляза държавният глава. \r\n\t \r\n\tРумен Радев призова изтъкнатите спортисти да помагат за насърчаването на масовия спорт в България със своята визия и експертиза.\r\n\t \r\n\tОт своя страна участниците в срещата посочиха редица идеи и виждания за развитието на българския спорт. Проф. Дашева сподели тревогата си, че е прекъсната връзката между младите хора, които се занимават със спорт и професионалните спортисти. \r\n\t \r\n\tТя изрази мнение, че е необходимо да се възроди и развива спортът и в университетите. \r\n\t \r\n\t\"Спортът е начинът адреналинът на младежите да се изразходват на спортната площадка, а не у дома или в училище“, отбеляза олимпийската ни спортна легенда Йорданка Благоева.\r\n\t \r\n\tЕдин от най-добрите български състезатели по тенис на маса и участник на Параолимпийски игри Денислав Коджабашев сподели, че за него един от най-важните фактори за развитието на спорта е неговата достъпност, включително и за хора с увреждания.", "date": "2018.06.26", "title": "Президентът: Вече се радваме и на един медал от олимпиада"}
{"url": "https://www.mediapool.bg/nova-svali-predavane-na-milen-tsvetkov-ne-otgovaryalo-na-standartite-news280758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова телевизия обясни защо в понеделник вечерта не е излъчен записаният малко по-рано пореден епизод от предаването \"Часът на Милен Цветков\". Според медията епизодът не отговарял на ″стандартите на телевизията за обективност, истинност и баланс на гледните точки във всички предавания\", съобщи Клуб Z във вторник.\r\n\tВ понеделник вечер в \"Часът на Милен Цветков\" беше излъчено повторение на старо предаване. Това предизвика зрителски коментари и въпроси дали става дума за цензура. \r\n\tСред предварително анонсираните теми на фейсбук страницата на предаването с начален час полунощ беше обявена и: \"Какво накара премиера Борисов да се възмути от фалшивата новина, че е станал собственик на гръцки остров?\"\r\n\tВ неделя от Брюксел Бойко Борисов специално отдели време, за да опровергае появили се информации, че според гръцки медии си е купил гръцки остров. Подобни твърдения се появиха в жълти медии. В гръцки издания обаче такава информация липсва.\r\n\tПредаването е било заснето и готово за излъчване. По темата за \"острова\" на Борисов са гостували гръцки бизнесмен и адвокат, съобщава още Клуб Z.", "date": "2018.06.26", "title": "\"Нова\" свали предаване на Милен Цветков, не отговаряло на стандартите"}
{"url": "https://www.mediapool.bg/borisov-ako-balgarskite-hakeri-byaha-kato-v-sasht-shtyaha-da-sa-bogati-i-svobodni-news280759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт строежа на зала \"Армеец\", през източването на дебитни и кредитни карти, до заплатите на учителите. Тези теми преплете в типичния си стил премиерът Бойко Борисов в речта си при откриването на фестивала за високи технологии Webit в столицата.\r\n\tЗа да илюстрира иновативността на българите и постиженията им в областта на информационните технологии, премиерът даде пример как когато беше главен секретар на МВР в началото на века, българите били на второ място в света по източване на банкови карти. \"Много преди да се заговори за киберзащита, за нови технологии, българските деструктивни хакери пробиваха всички системи и подложиха на риск използването на кредитни карти\", каза той, с което предизвика смях в залата.\r\n\tБорисов добави, че само за няколко години страната излязла от негативната класация и \"всички черни списъци\". А поуката от историята му беше: \"Скъпи мои млади хора, ако същите тези тогава млади криминални престъпници, не се бяха вкарали в тази грешна посока, а бяха като своите връстници в Щатите, в \"Гугъл\", във \"Фейсбук\", пак щяха да са много богати хора и нямаше да лежат в затворите сега. Българинът е с много особено мислене и за това е толкова иновативен\".\r\n\tПреди да стигне до постиженията на българите в областта на информационните технологии, премиерът мина през собствените си успехи. На няколко пъти той обясни на присъстващите на фестивала, който се откри в зала \"Армеец\", че преди десет години \"на това място беше пусто\", нямаше нищо, а само поляни. \"След 10 години тук имаме зали и то не се ползват само за спорт и концерти, а и за Webit. Попостроихме и ние, де\", коментира Борисов. Като пример за успехите си даде и създадения в съседство София Техпарк.\r\n\t\"За 10 години горе-долу минават от първи до десети клас учениците. Това са най-важните 10 години. За това решихме сега да инвестираме много в учителите. Не само в заплащането. В тяхната квалификация, в образованието на децата\", продължи премиерът. Като аргумент за този избор той посочи \"шеметното\" развитие на технологиите и това, че \"нашите деца\" трябва да могат да отговорят на тези предизвикателства.", "date": "2018.06.26", "title": "Борисов: Ако българските хакери бяха като в САЩ, щяха да са богати и свободни"}
{"url": "https://www.mediapool.bg/finansovoto-razuznavane-balgarite-s-ofshorni-firmi-sa-obshtoizvestni-news280762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовото разузнаване на ДАНС знае кои българи имат бизнес с офшорни компании, става  ясно от  за работата на финансовото разузнаване през 2017 година.\r\n\tВ доклада пише, че става въпрос за \"ноторно известни\" (общоизвестни – бел.ред. ) български граждани, собственици или клиенти на дружества, за които са постъпили запитвания от чужди служби.\r\n\t\"Продължават случаите на запитвания за ноторно известни лица, които обикновено са клиенти или действителни собственици на дружества клиенти на задължени лица в съответната държава. В голяма част от получените в САД ФР – ДАНС (финансовото разузнаване – бел.ред.) международни запитвания, това са преводи от/към България към/от страни с висок праг за преодоляване на банковата тайна или офшорни юрисдикции\", се посочва в доклада.\r\n\tВ България собствеността на голяма част от структурно определящи бизнеси е скрита зад офшорки, а действителните собственици не желаят да излизат на светло и държавните институции зачитат волята им. Такъв е например , което държи концесията на ски зоната над Банско и по документи се води притежание на малоимотен кипърски гражданин.\r\n\tИнтересът на чуждите служби към България се запазва, като през 2017 г. остава тенденцията за увеличаване на запитванията за наредени с измама преводи от чуждестранни физически и юридически лица към сметки, разкрити в България. В някои от случаите става въпрос за парични средства, придобити от \"пирамиди\", телефонни измами и участие в организирани престъпни групи.\n\n\r\n\tЧуждите служби се интересували и от данъчни измами от типа \"въртележка\" и други данъчни престъпления, в които участват български дружества.\r\n\tПрез 2017 г. са спрени общо 19 броя операции на обща стойност 1 923 468 евро, отчита ДАНС. През миналата година финансовото разузнаване е изпратило общо 760 сигнали към прокуратурата МВР или други структури на ДАНС.\r\n\tПрез миналата година е продължила тенденцията към изграждане на схеми за изпиране на пари от добре организирани престъпни групи, които използват много канали, както за влагане на средствата, така и за тяхното разслояване и интегриране.\r\n\t\"Предпочитат се високо ликвидни активи или такива, които могат да предоставят високо ниво на анонимност, като виртуални и криптовалути, използване на търговия с високорискови финансови инструменти, както и такива, които позволяват прихващания или изкупувания на вземания\", констатират от ДАНС.\r\n\tСпоред финансовото разузнаване добре изградените схеми за изпиране на пари имат за цел влагане на големи суми наведнъж, като целта е да се симулира наличието на голям инвестиционен интерес, който да бъде използван за целите на изпирането.\r\n\tОбикновено по сметки на новорегистрирани дружества се превеждат големи суми по различни договори или фактури.\r\n\tПроблем е и, че все повече финансови институции извършват дейност и на база на европейски паспорт (според паспортната система за извършване на финансова дейност на ЕС).\r\n\tТой дава възможност за извършване на финансова дейност на територията на ЕС без за това да е необходим лиценз в съответната държава.\r\n\tДостатъчно е такъв лиценз да е издаден от друга държава в ЕС.", "date": "2018.06.26", "title": "Финансовото разузнаване: Българите с офшорни фирми са общоизвестни"}
{"url": "https://www.mediapool.bg/remontat-na-yazovir-beli-iskar-mozhe-da-zapochne-dogodina-news280763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРеалистично е ремонтът на язовир \"Бели Искър\" да започне през следващата година. Това съобщи зам.-министърът на регионалното развитие Малина Крумова в отговор на журналистически въпрос по време на форум за ВиК сектора в София.\r\n\tПроведен е технически-експертен съвет, на който са обсъждани вариантите за проект, по който да се възложи ремонта на язовир \"Бели Искър\".\r\n\tРешението на съвета е да се възложи следваща фаза на проектиране на технически проект, който предвижда ремонт на стената с масивно бетоново укрепване по цялата ѝ височина, каза Крумова.\r\n\tПо думите ѝ след изготвянето на техническото задание ще бъде обявена обществена поръчка за ремонта на язовира.\r\n\tКъм момента няма яснота откъде ще се осигурят средствата за ремонта на язовира. В края на март министърът на икономиката Емил Караниколов съобщи, че за са нужни между 30 и 60 млн. лева.", "date": "2018.06.26", "title": "Ремонтът на язовир \"Бели Искър\" може да започне догодина"}
{"url": "https://www.mediapool.bg/svarzaniyat-s-golemite-svetoslav-glosov-oglavi-patnata-agentsiya-news280750.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ разгара на най-големите пътни търгове за около един милиард лева, министърът на регионалното развитие Николай Нанков направи рокада в Агенция \"Пътна инфраструктура\" (АПИ), чиито мотиви изглеждат неясни. За шеф е назначен почетният председател на строителната камара Светослав Глосов. Досегашният председател на Управителния съвет Дончо Атанасов остава в управата на пътната агенция, където беше и преди. Смяната е направена по негова молба, съобщи Министерството на регионалното развитие и благоустройството (МРРБ) във вторник.\r\n\tОт там уточняват, че Атанасов ще продължи да е ангажиран с новото строителство на участъци от републиканската пътна мрежа, както и с поддръжката, ремонтите и рехабилитацията на вече съществуващите трасета.\r\n\tНазначението на Глосов, който до момента беше само член на Управителния съвет на АПИ, вероятно ще провокира недоволство сред малките и средни строителни предприятия. Поръчките ще се разпределят от едрия капитал, точно както беше по времето на \"Батко и братко\" – след предварителна договорка за обектите, което доведе до спиране на европейските фондове по времето на тройната коалиция, коментираха представители на бранша пред Mediapool. Те все още не са решили какво да предприемат, за да изразят недоволството си от това назначение.\r\n\tТова е второ изненадващо кадрово решение на регионалния министър след , картография и кадастър на 20 юни в момент, когато се преобразува картата на възстановената собственост в кадастралната карта и интересите са изключително големи от страна на едрите земеделци.\r\n\t\n\n\r\n\tСветослав Глосов е свързан с едрия капитал в строителния бранш, макар да е бил собственик на малки строителни компании и управител на средно големи.\r\n\tПрез 2010 г. той оглави професионалната организация на строителите с подкрепата на собственика на \"Главболгарстрой\" Симеон Пешов, който заемаше поста преди него.\r\n\tВ момента се разиграват с индикативна стойност от 600 млн. лв. Според представители на бранша се очаква разместване сред основните играчи, заради навлизането на \"Джи Пи Груп\" и \"Главболгарстрой\". В момента двете компании нямат почти никакво участие в поддържането на републиканските пътища.\r\n\tОсвен това една от фирмите на Глосов – \"Болкан Кънстракшън\" участваше заедно с \"Водстрой 98\" в търга за доизграждането на , но не успя да спечели поръчката. Това беше по времето, когато \"Водстрой 98\" се контролираше от Делян Пеевски по думите на собственика на КТБ Цветан Василев, но депутатът от ДПС отричаше. След това и премиерът Бойко Борисов каза, че има \"витаещи съмнения\", че зад \"Водстрой 98\" стои Пеевски. Ефектът беше официално обявената продажбата на \"Водстрой 98\" на бившия шеф на пътната агенция Велико Желев, но не е ясно доколко това не е фиктивна сделка.\r\n\tВ момента именно фирми, свързани официално с Велико Желев, строят участък от , а предстои обявяването и на новите търгове за стотици милиони левове.\r\n\tПървият търг за доизграждането на \"Хемус\" за около 1 млрд. лв. беше спрян от  поради съмнения, че е спечелен от Делян Пеевски и Валентин Златев. Това стана след като Европейската комисия беше сезирана от  за плановете на правителството да изгради магистралата от София до Варна с европейски средства.\r\n\tСега има съмнения, че управляващите се опитват да приложат същия трик, като нарочно провалят строителството на магистрала \"Струма\", за да се освободят пари за \"Хемус\". По неясни причини вече повече от половин година се бави отварянето на ценовите оферти за тунел \"Железница\" за 250 млн. лв. и не се обявяват търговете за строителството на пътя през Креснеското дефиле, чиято стойност е около 800 млн. лв. Оправданието е, че природозащтниците пречат.\r\n\tБрюксел засега не дава индикации, че възнамерява да санкционира българското правителство, както направи по времето на тройната коалиция. \r\n\t\r\n\tЗа 62-годишния Глосов освен това се смята, че представяла и руски интереси.\r\n\tВ компанията \"Болкан Кънстракшън\" Глосов беше съдружник с рускинята Татяна Дворяшина. В същия ден, в който стана член на Управителния съвет на АПИ – 3 юли 2017 г., двамата прехвърлят дяловете си в компанията на Иван Маргаров и Димитър Константинов, които живеят в столичния квартал \"Люлин 5\". Това става след като компанията е натрупала дългове към Националната агенция по приходите за над 600 хил. лева, показват публикуваните документи в Търговския регистър. Компанията е печелила поръчки за саниране на жилищни сгради по Националната програма, сочи регистърът на обществените поръчки.\r\n\tКато шеф на Камарата на строителите Светослав Глосов беше двигател на проекта за обновяването на руски паметници в България. Така с помощта на фондацията \"Поколение\" на  през 2012 г. бе реставриран паметникът на Цар Освободител в центъра на София. Начинанието бе съпътствано от  за непрофесионално изпълнение на реставрацията и възможна измама с парите за нея.\r\n\tИмаше планове за реставрация и на други паметници, както и за изграждането на нови, които обаче до момента не са се реализирали.\r\n\tПаралелно с укрепването на дружбата с Русия, Глосов работи и за развитието на индустриалните връзки с Турция. Той участва в управлението на сдружение \"Турско-българска търговска индустриална камара\".\r\n\tДекларацията за конфликт на интереси – строго секретно\r\n\tПреди да стане член на Управителния съвет на АПИ, Светослав Глосов е бил собственик или е участвал в управлението на редица фирми и консорциуми, печелили държавни и общински поръчки, видно от Търговския регистър и регистъра на обществените поръчки.\r\n\tЕдинствената фирма, която той публично декларира в публикуваната му автобиография на сайта на АПИ, е \"Биад-С\". След като влиза в управата на пътната агенция, Глосов я прехвърля на децата си Апостол и Диана.\r\n\tНеговата фирма, заедно с \"Карат С\" на Миролюб Столарски, взе на концесия за 35 години. \"Биад-С\" реконструира паркинга пред нея за автобуси и автомобили за 380 000 лв., а сега \"Карат С\" се опитва да изземе автобусни линии от други превозвачи и да ги обслужва чрез автогарата, която са направили, оплакаха се превозвачи пред \r\n\tОсвен в тази компания и \"Болкан Кънстръкшън\", името на Светослав Глосов фигурира още в \"Глосов Груп\" ООД, \"Глоса\" ЕООД, \"ТС България\" ЕООД, \"Болкан инвестмънт енд пропъртис\" ЕООД, \"Банкя Юръпиън резорт\" ЕООД и други.\r\n\tНе е ясно дали Глосов е декларирал конфликт на интереси и какъв, защото се оказва, че декларацията му е строго секретна, макар Министерството на регионалното развитие да има задължение да я публикува по закон, както обясниха юристи пред Mediapool.\r\n\tГлосов е подал декларация за конфликт на интереси пред МРРБ, казаха от АПИ на запитването на Mediapool. От МРРБ обаче поискаха да бъдат зададени въпросите писмено, защото такъв бил редът, а за да бъде видяна декларацията, да се подаде заявление по Закона за достъп до обществена информация.\r\n\tМРРБ е едно от ведомствата, които не е публикувало на сайта си декларациите за конфликт на интереси на служителите си, както изисква законът.\r\n\tПо-късно от МРРБ отговориха на Mediapool, че по новия Закон за противодействие на корупцията и за отнемане на незаконно придобито имущество, сроковете за публикуване на декларациите на сайта на МРРБ и на КПКОНПИ към настоящия момент не са изтекли. МРРБ ще изпълни законово установените си задължения в съответните срокове.\r\n\t\r\n\t\"Преди влизане в сила на този закон е действал Закон за предотвратяване и установяване на конфликт на интереси, съгласно който \"декларациите се обявяват на интернет страницата на органите по ал. 1 при спазване на Закона за защита на личните данни\". Преди януари 2018 г. при действие на цитираната разпоредба, МРРБ е публикувало на сайта си списък с лицата, подали такива декларации. Целите декларации не са публикувани съгласно становище на Комисията за защита на личните данни\", се казва в отговора на МРРБ. В него не е посочено от коя дата е становището на Комисията за защита на личните данни. Други министерства са публикували тези декларации, както и голяма част от общините.", "date": "2018.06.26", "title": "Свързаният с \"големите\" Светослав Глосов оглави пътната агенция"}
{"url": "https://www.mediapool.bg/peru-pobedi-avstraliya-no-otpadna-ot-mondial-2018-news280767.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтборът на Перу победи тима Австралия с 2:0 в последния мач от група \"С\" на световните финали в Русия, но отпада от турнира, след като по същото време Дания успя да вземе нужната ѝ точка, завършвайки 0:0 срещу Франция. \r\n\tПеру показа красива игра и взе победата с голове на Андре Карийо в 18-ата минута и на капитана Хосе Паоло Гереро в 50-ата, която обаче се оказа без значение.\r\n\t \r\n\tДания успя да вземе точка от Франция, която вече си бе осигурила класирането и не игра с максималните си възможности. \r\n\t \r\n\tТака на осминафиналите Франция ще срещне втория отбор в група \"D\", а Дания – победителят в нея. \r\n\t \r\n\tТази група е една от най-завързаните и ще бъде решена във вторник вечерта. \r\n\t \r\n\tАржентина излиза срещу Нигерия, a Исландия срещу Хърватия. \r\n\t \r\n\tХърватия вече си гарантира участие във фазата на директните елиминации, но не е ясно на кое място ще завърши в групата. За второто място шансове имат и трите останали отбори.\r\n\t \r\n\tАржентина има само една точка и голова разлика 1:4. Исландците имат същия актив, но са допуснали едно попадение по-малко. Нигерия досега има три точки, но за да се класира напред трябва да се справи с Лео Меси и съотборниците му. \r\n\t \r\n\tВ същото време дори победа на Аржентина може да се окаже недостатъчна за излизането ѝ от групата, ако Исландия успее да победи Хърватия. \r\n\t \r\n\tИсландците ще имат сериозни шансове, тъй като се очаква треньорът на Хърватия да даде почивка на част от титулярите.", "date": "2018.06.26", "title": "Перу победи Австралия, но отпадна от Мондиал 2018"}
{"url": "https://www.mediapool.bg/nad-15-mln-lv-se-investirat-v-obuchenieto-na-170-vik-spetsialisti-news280764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 15.3 млн. лв. ще бъдат инвестирани в мерки за подпомагане на ефективността и управлението на ВиК отрасъла в страната. Това съобщи заместник-министърът на регионалното развитие и благоустройството Малина Крумова, която представи проекта \"Подпомагане на ефективността, управлението и институционалния капацитет в отрасъл ВиК\", който се финансира от оперативна програма \"Околната среда\". Той е с продължителност четири години и половина – до 16 септември 2020 г.\r\n\tЦелта на проекта е да развие и надгради капацитета на отговорните институции в отрасъла за постигане на ефективност и добро управление на водната инфраструктура и предоставяне на качествени услуги, е посочено в съобщението на МРРБ.\r\n\tПо думите на Крумова една от основните задачи е с проекта да се повиши информираността и нивото на чувствителност на обществото за съществените аспекти на изграждането и поддръжката на инфраструктурата и предоставянето на ВиК услуги, както и да повиши капацитета на различните професионални сектори и на работещите в системата на ВиК.\r\n\tВ рамките на проекта е сключено споразумение за консултантски услуги със Световна банка, която е изготвила 10 доклада за развитие на отрасъла чрез оптимизиране на управлението и подобряване на качеството на предоставяните услуги.\r\n\tСред тях са доклад за състоянието и модернизацията на ВиК отрасъла у нас, изпълнението на реформата в него, сравнителен анализ за качеството на предоставяните услуги, доклад за финансиране, експлоатация, поддръжка и мониторинг на индивидуални пречиствателни станции и изпълнение на насоките за оптимизиране на разходите за привеждане в съответствие.\n\n\r\n\tС помощта на Световната банка е разработена и Стратегия за финансиране на отрасъла и подходящи финансови механизми за намаляване на въздействието върху цените. Разглежда се и въздействието на реформите в отрасъла върху нивото на разполагаемия доход на потребителите и др.\r\n\tИвайло Колев, старши ВиК специалист от Световната банка, който представи докладите, обясни, че България няма проблем с водоснабдяването на населените места, но имаме проблеми с изпълнението на сроковете по европейските директиви за изграждане на системи за отвеждане и пречистване на отпадъчните води. По тази причина в рамките на проекта банката разглежда варианта за насърчаване прилагането на ефективни индивидуални решения за пречистване в малки и отдалечени населени места, което би спестило средства от реализацията на големи и скъпи проекти.\r\n\tПо проекта ще бъде създадена и електронна информационна система за ВиК услугите и регистър на ВиК операторите и асоциациите по ВиК и информационната система на водностопанските системи и съоръжения.\r\n\tВ тях ще има данни за регионалните генерални планове, инвестиционните проекти и прединвестиционни проучвания. Ще се публикуват и данни за нивото на покритие с ВиК услуги и издадените разрешителни, данни за ВиК системите, бизнес плановете, състава и организационна структура на ВиК операторите.\r\n\tВ регистъра за пръв път ще има и публична информация за вида на съоръженията, местоположението и собствеността им, предоставени права за стопанисване, поддържане и експлоатация, технически параметри и др.\r\n\tПо проекта са предвидени обучения, работни посещения за обмяна на опит и добри инженерни практики за 170 човека, семинари, пилотни проекти и демонстрации.\r\n\tЩе бъдат проведени инженерни практики за обезвреждане и оползотворяване на утайките, получени при пречистването на градски отпадъчни води и за намаляване на загубите на вода във водоснабдителните системи.\r\n\tВ рамките на проекта правно-консултантска подкрепа за предложения за промени в нормативни актове, становища, анализи и др. получават Асоциациите по ВиК във Велико Търново, Габрово, Търговище, Софийска област, Кюстендил, Монтана, Плевен, Пазарджик, Ловеч, Хасково, Благоевград и Разград.", "date": "2018.06.26", "title": "Над 15 млн. лв. се инвестират в обучението на 170 ВиК специалисти"}
{"url": "https://www.mediapool.bg/avtoshkoli-sa-ukrivali-oborot-za-milioni-news280761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко автошколи са укрили оборот за милиони левове. Това е установила започнатата съвместна проверка на служители на отдел \"Икономическа полиция\" – ГДНП, СДВР, представители на НАП и Изпълнителна агенция \"Автомобилна администрация\", съобщиха от Националната агенция по приходите (НАП).\r\n\tСъвместните действия са започнали преди седмица, като до момента са праверени няколко фирми.\r\n\tНеотчетените продажби са установени след сравнителен анализ на броя обучаващи се за шофьори, преминали през автошколите и явилите се на изпит пред \"Автомобилна администрация\".\r\n\tСпоред действащото законодателство, всички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в Изпълнителна агенция \"Автомобилна администрация\".\r\n\tВ приходната агенция е извършено сравнение на броя на обучаемите, допуснати до изпит, със средните пазарни цени и са формирали минимален размер на приходите за всяка от автошколите. Тези данни са сравнени с информацията, подадена от касовите апарати и финансовите отчетите на фирмите.\n\n\r\n\tОще в първите няколко фирми са открити значителни отклонения, при някои става въпрос за милиони левове, и ще бъдат извършени пълни данъчни ревизии за последните 5 години, посочват от Националната агенция по приходите.\r\n\tЗаради значителните разминавания предстои възлагането на подобни проверки в целия бранш, допълват от НАП.\r\n\tПроверка на НАП от преди седем години установи, че близо укриват над половината от доходите си, а средната щета за бюджета от това беше малко над 3 млн. лв. за година.", "date": "2018.06.26", "title": "Автошколи са укривали оборот за милиони"}
{"url": "https://www.mediapool.bg/v-tailand-se-nadyavat-che-zakleshtenite-v-peshtera-mladezhi-oshte-sa-zhivi-news280765.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tТайландският вицепремиер каза, че е оптимист за групата млади футболисти, попаднала в събота във воден капан в пещера след проливни дъждове и че вероятно те все още са живи, предаде ББС във вторник. Трети ден продължава издирването на момчетата на възраст между 11 и 16 години и техния 25-годишен треньор, които не успяха да излязат от обширната пещера в провинцията Чианг Рай.\r\n\tУчастващите в спасителната акция гмуркачи бяха принудени да спрат търсенето във вторник, след като водите залели входа на пещерата се вдигнаха. Те обаче са забелязали тови стъпки във вътрешността на пещерата, което подхранва надеждите, че групата е в безопасност.\r\n\t\"Все още сме оптимисти,че са живи\", каза вицепремиерът на страната Правит Вунгсувон.\r\n\tБлизки на момчетата се събраха на лагер край пещерата, която се намира край границата с Мианмар и една от забележителностите в региона,. Те извършиха молитвена церемония за тяхното благополучно завръщани.\r\n\tВодолази от армията се опитаха да достигнат най-дълбоките каверни на пещерата. Подгизналите спасители се опитаха да изпомпат част от водата, за да свалят нивото ѝ край входа на пещерата, но нов дъжд провали усилията им.\n\n\r\n\tВ търсенето на момчетата се включиха и дронове, медицински екипи са в очакване край пещерата да окажат първа помощ на младежите, ако бъдат намерени.\r\n\tЕдинствената следа от изчезналата група са оставените велосипеди, които стоят все така заключени на оградата на входа на пещерата, макар водолазите да съобщават за отпечатъци от ръце в достигната от тях в понеделник най-голяма кухина на пещерата.", "date": "2018.06.26", "title": "В Тайланд се надяват, че заклещените в пещера младежи още са живи"}
{"url": "https://www.mediapool.bg/avtobusat-do-zlatnite-mostove-shte-varvi-prez-delnichnite-dni-prez-yuli-i-avgust-news280766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтобусите по линия номер 63, които стигат до \"Златните мостове\", ще работят и в делнични дни през месеците юли и август, съобщиха от Столична община.\r\n\tТе ще извършват по два курса дневно.\r\n\tАвтобусите тръгват от \"Цар Борис III\" при магазина на Била и пътуват в посока \"Златните мостове\" на Витоша.\r\n\tДвата автобуса ще тръгват от София в 8:52 часа и в 17:14 часа, а ще се връщат обратно съответно в 9.50 часа и в 18.25 часа.\r\n\tЦелта е през летния сезон столичани да имат повече възможности да посещават планината.\n\n\r\n\tПо линия 63 се движат едни от най-старите и раздрънкани автобуси.", "date": "2018.06.26", "title": "Автобусът до \"Златните мостове\" ще върви през делничните дни през юли и август"}
{"url": "https://www.mediapool.bg/bulgaria-iznenadva-s-interesa-si-kam-bezdimnite-ustroistva-za-pushene-news280769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем месеца след навлизането на бездимните устройства за пушене IQOS (Айкос) на българския пазар, производителят им – една от най-големите в света  тютюневи компании \"Филип Морис Интернешънъл\" (ФМИ), е изненадана от интереса към продукта ѝ у нас, от положителния му прием и добрата регулаторна среда, които ако продължават в същия дух, могат да доведат до много добри резултати на преминали към по-малко опасния начин на пушене българи.\r\n\tТова стана ясно по време на среща с медиите на представители на цигарения концерн, които са в София за участие във високотехнологичния фестивал \"Уебит\" (WEBIT), провеждащ се от 25 до 25 юни. Компанията, която инвестира огромни суми в развойна дейност и иновации, каквато е и \"Айкос\", се счита за част от глобалната дигитална трансформация, която включва и тютюневия бизнес. Фредерик де Вилде, президент на концерна за Европейския съюз, отбеляза по-специално желанието на ФМИ да превърне света в място без тютюнев дим.\r\n\tМакар вече да има десетки хиляди потребители у нас, компанията е предпазлива в поставянето на конкретни цели за българския пазар и коментирането на пазарни дялове и приходи. Причината е, че идеята за бездимното устройство не е просто завладяване на пазари, а промяна на поведението на пушачите и преминаването към продукта, който по последни изследвания, подлежащи на допълнително потвърждение от 20 независими агенции, намалява с 90 до 95 на сто вредните субстанции, отделяни при изгаряне на обикновената цигара.\r\n\tХристос Харпантидис, управляващ директор на ФМИ за Югоизточна Европа,  каза,че е бил впечатлен от това колко са напредничави българите и колко много от тях ползват бездимното устройство и нещо повече – обсъждат неговите ползи. Де Вилде допълни, че страната ни за кратко време се е превърнала в лидер в предлагането на продукта, благодарение на добрата регулаторна рамка и бързото прилагане на европейската регламентация у нас.\r\n\tВ момента у нас акцизът на нагреваемите тютюневи стикове, използвани с \"Айкос\", е равен на този за стандартния тютюн и е около средното облагане в Европа, но компанията разчита, че ако докаже, че те са безвредна алтернатива на обикновените цигари, да може да се пребори и за понижаване на налога. Това би намалило цената на тютюневите стикове и би било допълнителен стимул за пушачите да преминат към бездимните устройства.\n\n\r\n\t\"Не искаме продуктът ни да е просто мода, а да е осъзнато решение на потребителя за промяна на навиците му и ритуалите\", коментира още де Вилде. Той допълни, че компанията много внимателно следи поведението на ползвателите на устройството у нас и тенденциите са много интересни и плаващи, тъй като част от пушачите напълно изоставят обикновените цигари, други ги смесват и е рано да се очертае картината. Сред причините да могат да се правят по-категорични заключения е и това, че в България \"Айкос\" няма конкуренция от страна на други бездимни устройство.\r\n\t\"В Япония например, където пазарът е по-зрял и имаме двама конкуренти, оставаме ясно очертан лидер с голяма преднина пред другите\", обясни де Вилде.\r\n\t\"В инвестиционен режим сме\", каза той в отговор на въпроса как ще развива концернът тази част от бизнеса си у нас.\r\n\tПрезидентът на ФМИ за Европа беше уклончив и за това планира ли компанията да увеличи за българския пазар сегашния си асортимент от три вида нагреваеми тютюневи изделия – \"Амбър\", \"Йелоу\" и \"Минт\". Той посочи, че преди да започне вноса и на други от произвежданите стикове компанията трябва да извърши изследвания и да гарантира, че съставът на аерозола, отделян при нагряването на всяко едно от изделията е еднакъв.\r\n\tДжордж Маргонис, генерален мениджър на \"Филип Морис България\", допълни, че у нас най-предпочитани са изделията \"Амбър\" и \"Йелоу\", той като пушачите тук традиционно не харесват ментоловите цигари, макар стиковете \"Минт\" да имал много малко общо с традиционния вкус на ментоловата цигара.\r\n\tМакар компанията да има амбицията до 2025 г. 30 процента от използваните тютюневи изделия да са бездимни, през 2017 г. 13 на сто от нетните ѝ приходи са се падали на алтернативната технология. Тя обаче е погълнала 40 процента от всички инвестиции на концерна и 70 процента от инвестициите в развойна дейност. \"Аз лично посвещавам 90 процента от времето си на \"Айкос\"\", посочи де Вилде. Той каза още, че в световен мащаб дневно 10 хиляди пушачи преминават към тяхното бездимно устройство.\r\n\tОт компанията припомниха излезлите миналата седмица резултати от провежданото шест месеца клинично изследване, сравняващо осем биологични показателя на респираторната и сърдечно-съдовата дейност и имунната система на пълнолетни пушачи на традиционни цигари и такива, които са преминали изцяло на алтернативните тютюневи продукти. Показателите на потребителите на \"Айкос\" са сравними с тези на отказалите се от всякакви цигари, но изследването подлежи на независимо потвърждаване. Неговите резултати са внесени в Агенцията по лекарствата на САЩ, където продуктът все още не разрешен.", "date": "2018.06.26", "title": "България изненадва с интереса си към бездимните устройства за пушене"}
{"url": "https://www.mediapool.bg/makedonskiyat-prezident-otkaza-da-podpishe-dogovora-s-gartsiya-news280738.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Македония Георге Иванов очаквано отказа да подпише договора за името с Гърция, въпреки че премиерът Зоран Заев го, ако саботира споразумението.  \r\n\tИванов заяви, че договорът застрашава идентичността на страната му и я поставя в зависимост и подчиненост от Гърция. За да влезе в сила, той трябва да мине и през референдум в Македония, като премиерът Заев каза във вторник, че ще подаде оставка, ако той не е успешен. \r\n\tДоговорът за името \"Северна Македония\" сложи край на 27-годишния спор между Скопие и Атина за името и трябва да отвори вратите за присъединяването на балканската държава в ЕС и НАТО. \r\n\t \r\n\tЗаев очаква покана за започване на преговорите за членство още до края на юни, но засега някои страни членки, сред които и Франция, имат резерви. Във вторник външните министри на ЕС обсъдиха въпроса в Люксембург и с Македония и Албания през юни следващата годинa, но поставиха и конкретни условия, за да се случи това.\r\n\t \r\n\tСпоред някои държави членки Албания и Македония все още не са постигнали убедителни резултати в борбата с корупцията и състоянието на правовата държава. \r\n\t \r\n\t\r\n\t\r\n\t\t \r\n\t\r\n\t\tМалко по-рано във вторник премиерът Бойко Борисов съобщи, че засега френският президент Еманюел Макрон не иска да подкрепи Македония и иска тя да се движи в пакет с Албания. \r\n\t\r\n\t\t \r\n\t\r\n\t\t\"Албания е много по-назад. Продължават Захариева и всички колеги да настояваме. Аз също онзи ден с колегата Ципрас и с него разговаряхме, защото направиха всички усилия хората. И с нас, и с Гърция, и всички им помагахме и няма да е честно към тях, ако не им дадат перспектива. За НАТО знам, че ще стане през юли месец. Но много ми се искаше да имат път и към ЕС. Пакетирани така с друга държава – ще се забавят“, коментира Борисов. \r\n\t\r\n\t\t \r\n\t\r\n\t\tТой отказа да коментира отказа на президента Георге Иванов да подпише договора за името на Македония, като заяви, че \"това си е техен македонски проблем\". По-рано този месец Борисов отказа да се срещне в София с Иванов и това предизвика критики от страна на БСП, че така се намесва във вътрешните работи на югозападната ни съседка. \r\n\r\n\t \r\n\t\r\n\t \r\n\t\r\n\t\tВ момента има предизвикателства и пред самия договор, който не се приема от опозицията в Гърция и Македония. Управляващите и в двете страни са изправени пред силен натиск, включително от протести. \r\n\t\r\n\t\t \r\n\r\n\t\r\n\t\tСпоред анализатори евентуално вето от Франция за започване на преговори с Македония ще застраши споразумението и ще минира реформаторските усилия на страните от региона.\r\n\t\r\n\t\t \r\n\t\r\n\t\t\"Това ще бъде удар за реформата на Балканите. Франция ще стане новата Гърция за Македония, която ще продължи да бъде възпрепятствана за присъединяване към ЕС и НАТО“, коментира австрийският политически анализатор Флориан Бибер, който е координатор на Европейската консултативна група за Балканите.\r\n\t\r\n\t\t \r\n\t\r\n\t\t\"Отказът на ЕС да започне преговори за членство в Македония, би означавал \"почти смъртно наказание“ за компромиса за името между Скопие и Атина\", смята Бибер, цитиран от БГНЕС. \r\n\t\r\n\t\t \r\n\t\r\n\t\tПо думите му ако споразумението не бъде възнаградено от ЕС, това ще даде на македонската консервативна опозиция шанс да се мобилизира.\r\n\t\r\n\t\t \r\n\t\r\n\t\tЕкспертът по Балканите и преподавател в Европейския институт в Ница Тобиас Флешенкемпер коментира пред австрийския вестник \"Стандарт“. , че ЕС трябва да изпълни обещанията, които дава на страните от региона, тъй като поставя под въпрос цялостната политика на съюза и процеса на разширяване.\r\n\t\r\n\t\t \r\n\r\n\t\r\n\t \r\n\tМакедонският парламент успя да одобри договора миналата седмица, въпреки че депутатите на основната опозиционна партия ВМРО-ДПМНЕ. Президентът Георге Иванов обаче изпълни заканата си да го върне в парламента, въпреки че управляващите нямат проблем да го прегласуват.\r\n\t \r\n\tИванов заяви във вторник, че един от \"стълбовете на неговата политика в изборната програма от 2014 г. е, че не приема промяна на конституцията с цел промяна на конституционното име\". Според него споразумението поставя  Македония в положение на подчиненост и зависимост от Гърция.\r\n\t \r\n\t\"Не приемам идеи или предложения, които биха застрашили македонската национална идентичност, специфичността на македонската нация, македонския език и македонския модел на съжителство. На президентските избори 534 910 граждани гласуваха за тази моя изборна програма и ме избраха на президент на Република Македония\", посочва държавният глава. \r\n\t \r\n\tСпоред конституцията и правилника на парламента при вето от президента на държавата законът отново ще бъде пратен в парламента и отново ще трябва да бъде гласуван с абсолютно мнозинство от общия брой депутати, т.е. да получи зелена светлина от най-малкото 61 депутати. Законът след това пак се изпраща на президента, който според конституцията е длъжен да го подпише.\r\n\t \r\n\tОчаква се председателят на македонския парламент Талат Джафери в най-кратки срокове отново да вкара в дневния ред на Народното събрание за ратифициране договора. \r\n\t \r\n\tМиналата седмица македонският премиер Зоран Заев предупреди Георге Иванов, че ако не подпише договора за името с Гърция, след като гражданите гласуват за него на референдум, парламентарното мнозинство ще поиска импийчмънт на държавния глава. \r\n\t \r\n\t\r\n\t\tВъв вторник председателят на Комисията по европейските въпроси в македонския парламент и член на Демократичния съюз за интеграция (ДСИ), който е част от управляващата коалиция в Скопие, заяви, че процедурата по импийчмънт на президента е подготвена, но се чака \"подходящия момент\". \r\n\t\r\n\t\t \r\n\t\r\n\t\tСпоред него Иванов оглавява малка група, която е против евроатлантическата интеграция на страната.\r\n\t\r\n\t\t \r\n\r\n\t\r\n\t \r\n\tВъв вторник Заев обяви, че е готов да подаде оставка при неуспех на референдума за новото име на страната.\r\n\t \r\n\t\"Да, ще се оттегля, ако не успее референдумът в Македония, но съм напълно сигурен, че той ще успее. Очаквам сериозни проценти. 75-85 на сто, съгласно процентите на гражданите, които са заявили, че са за ЕС и НАТО\", коментира Заев пред телевизия 1ТВ за това дали ще подаде оставка, ако не успее референдумът за името.\r\n\t \r\n\tГражданите няма какво да избират, нямат друга алтернатива. Те само трябва да потвърдят, че искат Македония да бъде членка на ЕС и НАТО, заяви Заев.\r\n\t \r\n\tМакедонският премиер каза, че все още не е обсъждано как ще бъде формулиран въпросът на референдума, но той ще бъде свързан с ЕС и НАТО и, разбира се, с решението за името.\r\n\t \r\n\t\r\n\t\tПо-късно във вторник Заев изпрати писмо до колегите си от Европейския съюз с призив да подкрепят започването на преговори за членство на Македония в съюза, \"което страната отдавна е заслужила\". \r\n\t\r\n\t\t \r\n\t\r\n\t\t\"За да се осигури изпълнение на договора и потенциалните придобивки от него за двете страни, за региона на Югоизточна Европа и за Европа като цяло, от огромно значение е политическата подкрепа на страните членки на ЕС, за да потвърдят с конкретни мерки стратегическата визия за европейско бъдеще на моята страна и на целия регион\", посочва в писмото си Заев.\r\n\r\n\t \r\n\t\r\n\t \r\n\tНа този фон продължават и протестите в Гърция срещу договора за името, въпреки че вече са по-малобройни. \r\n\t \r\n\tДесетки гърци влязоха в сблъсък с полицията в Солун в понеделник вечерта, когато се опитаха да щурмуват мероприятие на управляващата партия СИРИЗА, която е опитва да представи предимствата на споразумението за промяната на името на Македония.\r\n\t \r\n\tПротестиращите, някои обвити с гръцкото знаме, скандираха \"Македония е гръцка\" и викаха \"предатели\", докато замеряха полицаите с камъни. Полицията за борба с безредиците отговори със сълзотворен газ.\r\n\t \r\n\tСпоред вестник \"Вечер\" в протеста участвали около стотина души, които подпалили контейнери със смет, съобщи БТА. \r\n\t \r\n\tСкопският \"Вечер\" отбелязва, че управляващата в Гърция СИРИЗА е организирала дискусия в Солун, за да представи пред гражданите придобивките от подписания договор. Темата на дискусията била \"Македонският въпрос - придобивките от договора и перспективите на Балканите\".\r\n\t \r\n\tС палки, дървета, мрамор и камъни маскираните лица нападнали полицията, която масово охранявала обект на Солунския панаир в центъра на града, където трябвало да се проведе дискусията. По-късно инцидентите се прехвърлиха по улиците на Солун, пише в. \"Вечер\".\r\n\t \r\n\tОпозицията в Гърция не приема присъствието на името \"Македония\" под каквато и да е форма в новото име на югозападната ѝ съседка. \r\n\t \r\n\tДоговорът бе подписан на 17 юни в Преспа от външните министри на Македония и Гърция Никола Димитров и Никос Коздиас.", "date": "2018.06.26", "title": "Македонският президент отказа да подпише договора с Гърция"}
