{"url": "http://www.mediapool.bg/evropeiskata-agentsiya-po-lekarstvata-se-mesti-v-amsterdam-news272072.html", "text": "Амстердам ще е новото седалище на Европейската агенция по лекарствата, която трябва ад се премести от Великобритания заради излизането й от Евросъюза. Това реши Съветът на Европейския съюз при гласуване в три кръга.\r\n\tНапълно очаквано България, която също бе претендент да стане домакин на европейската институция, отпадна от надпреварата. Кандидатурата на София бе най-зле оценена http://www.mediapool.bg/sofiya-s-nai-loshi-otsenki-za-sedalishte-na-ema-news270052.htmlот самите служители на агенцията като място за местенето им. Най-предпочитан от 19-те предложени градове беше именно Амстердам, следван от Барселона и Милано.\r\n\tБългария и повечето от кандидатите отпаднаха още в първия тур на гласуването. До финалния трети тур на вота при закрити врати в Съвета на ЕС в Брюксел стигнаха Амстердам и Милано, след като във втория отпадна Копенхаген. Накрая холандската столица в крайна сметка победи.\r\n\tСпоред източници от заседанието крайният резултат в третия кръг е завършил с реми и накрая печелившият е бил определен с жребий, предаде БТА.\r\n\tВ понеделник се очаква да се избере и новото седалище за Единния банков орган. Осем града са кандидатите за негови домакини. Сред тях са Франкфурт, където се намира Европейската централна банка, Париж, Люксембург и Прага, както и Дъблин, Брюксел, Варшава и Виена, които кандидатстват и в надпреварата за лекарствената агенция.", "date": "2017.11.20", "title": "Европейската агенция по лекарствата се мести в Амстердам"}
{"url": "http://www.mediapool.bg/sadiya-ot-skandala-primorsko-iska-da-stava-shef-s-prepisana-kontseptsiya-news272051.html", "text": "Известният административен съдия Панайот Генков се замеси в нов голям скандал след този с имотите за \"социално слаби\" в Приморско. Съдия Генков се кандидатира за шеф на Административен съд – Бургас с , вкоято цели пасажи са взети барабар с грешките от неговата колежка от Ямбол, показа проверка на \r\n\t \r\n\tMediapool \r\n\t \r\n\tСъдията стана национално известен през 2010 г., след като името му изскочи от скандала с раздаваните имоти за \"крайно нуждаещи\" се от община Приморско. През 2004 г. дъщеря му Ваня Генкова, тогава студентка, бе получила като крайно нуждаеща се право на строеж върху 430 кв.м. в общината срещу 1 677 лв. По-късно \"крайно нуждаещата се\" студентка построи хотел на парцела и продаде апартаментите на баща си. След това и той на свой ред ги препродаде.\n\n\r\n\t \r\n\tВ схемата бяха замесени и колегите на Генков Николай Урумов и Андрей Икономов. И тримата бяха шефове на отделения във Върховния административен съд. След избухването на скандала те бяха отстранени от тогавашния председател на ВАС Константин Пенчев. Висшият съдебен съвет (ВСС) ги върна на съдийски позиции, наказвайки ги с 25% намаление на заплатите за две години. ВАС отмени и това наказание с аргумента, че то е наложено, без да е ясно какво точно е нарушението на тримата съдии.\r\n\t \r\n\tПрез миналата година Панайот Генков бе инсталиран с подкрепата на председателя на ВАС Георги Колев за временен шеф на административния съд в Бургас. Съдията реши да се кандидатира за постоянен началник, за да изкара на подобаващ пост оставащите му години до пенсия. Заради преписаната концепция това едва ли ще се случи.\r\n\t \r\n\tБургас досущ като Ямбол\r\n\t \r\n\tПрез месец май тази година ВСС избра единодушно съдия Димитринка Стаматова за шеф на административния съд в Ямбол. Нейната концепция е публикувана на сайта на ВСС на 10 февруари тази година. Явно успехът на съдия Стаматова силно е впечатлил Панайот Генков, който доста буквално е решил да стъпи върху нейните идеи. Концепцията му е публикувана на 28 юли тази година.\r\n\t \r\n\tКопи/пейст-ът на Генков започва още в самото начало. Той заимства почти изцяло първите десетина въвеждащи реда от концепцията на Стаматова. Най-големият проблем обаче са последните редове – там, където се говори за стратегическата визия за управлението на съда в Бургас.\r\n\t \r\n\t\r\n\t \r\n\t\r\n\t\r\n\tИзцяло преписана от Генков със запетаите е и главата за \"подобряване на качеството на правораздаването\". Съдия Стаматова обещава да работи за уеднаквяване на съдебната практика по делата, които съдът в Ямбол гледа като касационна инстанция. Смята да организира срещи със съдиите, за да се обсъждат \"актуални проблеми на \"материалното и процесуалното право\". Стаматова обещава да възложи на свой заместник-председател да анализира върнатите от горната инстанция съдийски актове. Досущ същото обещава и Генков.\r\n\t \r\n\tВ този дух почти всички идеи на съдия Стаматова за управлението на съда в Ямбол са преписани буквално от съдия Генков. Прави впечатление, че върховният съдия (Генков работи в Бургас като командирован – б.р.) не си е правил труда да измисли сам дори и общите приказки в концепцията си. Тя приключва с обещанието на съдия Стаматова да \"работи за доразвиване, надграждане и усъвършенстване на постигнатото\".\r\n\t \r\n\tПрецеденти с преписване\r\n\t \r\n\tМиналият ВСС имаше противоречива практика при скандали с преписани концепции. Съдия Даниела Дончева беше изловена да копира цели пасажи от концепцията на Веселин Пенгезов, но въпреки това беше назначена за шеф на Софийския апелативен съд. Година по-късно съдия Иван Йорданов се кандидатира за шеф на Административния съд в Кърджали с преписана концепция. В този случай ВСС не избра този кандидат.\r\n\t \r\n\tДо този момент съдебният съвет не е взел мерки срещу съдии, които си позволяват подобно поведение. Въпреки това има съмнения, че то влиза в разрез с поне три пункта от Етичния кодекс на магистратите.\r\n\t \r\n\t\r\n\t \r\n\tТочка 4.2: \"Магистратът трябва да бъде честен, коректен и учтив, както в работата си, така и в личния си живот и да се отнася с уважение към хората като съблюдава техните права и свободи\".\r\n\t \r\n\tТочка 5.3: \"Магистратът трябва да избягва действия и постъпки, явяващи се в разрез с утвърдените в обществото разбирания за благоприличие\".", "date": "2017.11.20", "title": "Съдия от скандала \"Приморско\" иска да става шеф с преписана концепция"}
{"url": "http://www.mediapool.bg/novonaznachenite-mladi-uchiteli-se-uvelichili-nad-4-pati-news272047.html", "text": "Около 3500 млади учители започнали работа през тази учебна година, което е с над 4 пъти повече в сравнение с предходната, когато са били новоназначени около 800 души. Данните са на Синдиката на българските учители към Конфедерацията на независимите синдикати в България (КНСБ) и бяха съобщени в понеделник от председателя на профсъюза Янка Такева.\r\n\tСпоред нея младите учители са мотивирани да започнат работа от повишаването на заплатите, от подобряването на условията на работа в училищата и в детските градини и о т надеждата, че общественото мнение за професията ще се подобри.\r\n\tТакева припомни, че в следващите години предстои да се пенсионират около 39 000 преподаватели. Големият брой учители в пенсионна и предпенсионна възраст към момента не може да бъде компенсиран от влизащите в системата млади техни колеги. От Министерството на образованието и науката обявиха преди време, че освен по привличане на повече млади хора в образованието, ще се работи и по мерки за задържане на пенсионираните преподаватели в клас.", "date": "2017.11.20", "title": "Новоназначените млади учители се увеличили над 4 пъти"}
{"url": "http://www.mediapool.bg/blizkiyat-do-gerb-georgi-harizanov-oglavi-televiziya-evropa-news272050.html", "text": "Георги Харизанов, основател на близкия до ГЕРБ \"Институт за дясна политика\", е новият изпълнителен директор на телевизия \"Европа\". За промяната в ръководството съобщи медията чрез прессъобщение.\r\n\t \r\n\tХаризанов, който поема поста от 20 ноември, ще продължи да води предаването \"Реакция\" - съвместен проект на телевизията с Института за дясна политика, което се излъчва в неделя от 20 до 22 ч.\r\n\t \r\n\tГеорги Харизанов нашумя в първия кабинет на Борисов, по чието време оглавяваше \"Напоителни системи\", чийто принципал е Министерството на земеделието. След разследване на блога \"Отворен парламент\" стана ясно, че през 2012 година Харизанов няма диплома зае. По-късно тогавашният министър Мирослав Найденов сравни от парламентарната трибуна Хазиранов с Бил Гейтс – общото между двамата било, че нямат диплома за висше образование.\n\n\r\n\t \r\n\tКабелната новинарска телевизия има 16-годишна история. Тя е основана от Емил Стоянов, брат на експрезидента Петър Стоянов, а първата ѝ емисия е излъчена на 14 април 2001 г. в студиото ѝ в Пловдив. Медията има две студиа - в Пловдив и София. Тя има и дългосрочни договори за обмен на информация и предавания с \"Ройтерс\" и \"Дойче веле\". През 2011 г. става член на Асоциацията на търговските телевизии в Европа (ACT) - най-голямата европейска медийна организация.", "date": "2017.11.20", "title": "Близкият до ГЕРБ Георги Харизанов оглави телевизия \"Европа\""}
{"url": "http://www.mediapool.bg/savetat-na-es-utvardi-novata-sistema-za-granichni-proverki-news272046.html", "text": "Съветът на ЕС съобщи, че е приел правилата за въвеждане на постоянни проверки на преминаващите външните граници на Общността.\r\n\t \r\n\tОчаква се новата система, която наложи и промяна на Шенгенския кодекс, да влезе в сила до 2020 година. В системата ще бъдат вписвани данни за хората, които пресичат външните граници на ЕС, както и за случаите на отказ за допускане до ЕС. Очаква се новата система да помогне в борбата с тероризма и при установяването на просрочените визи.\r\n\t \r\n\tСистемата ще се прилага за граждани на държави извън ЕС. Базата ще съхранява данни за самоличността на пътуващите, документите им за пътуване и биометричните им данни (четири пръстови отпечатъка и портретна снимка).\r\n\t \r\n\tДанните ще се съхраняват за пет години за чужденците, пресрочили разрешения срок на престой в ЕС, и три години за останалите.", "date": "2017.11.20", "title": "Съветът на ЕС утвърди новата система за гранични проверки"}
{"url": "http://www.mediapool.bg/politsai-beshe-hvanat-da-shofira-s-339-promila-alkohol-v-kravta-news272049.html", "text": "Хасковски полицай беше задържан, защото шофирал пиян. Концентрацията на алкохол в кръвта на служителя на Министерството на вътрешните работи била 3.39 промила. .\r\n\t49-годишният полицай е началник група в Сектор \"Криминална полиция\" в Хасково. В момента по случая тече проверка, очаква се той да бъде уволнен от системата.", "date": "2017.11.20", "title": "Полицай беше хванат да шофира с 3.39 промила алкохол в кръвта"}
{"url": "http://www.mediapool.bg/ako-balkanite-ostanat-izvan-es-idvat-dzhihadistite-i-mafiyata-news272048.html", "text": ", каза премиерът Бойко Борисов в публична лекция пред студенти от УНСС в понеделник. \r\n\t \r\n\tВ навечерието на първото българско европредседателство, в което основен акцент ще са Западните Балкани, Борисов отново повтори иновативната си геополитическа визия за това как страните от региона трябва да заемат мястото на напускащата Великобритания. \r\n\t \r\n\tТой е притеснен и от мигрантската заплаха, от отказа на европейските лидери да водят диалог с Турция и неуспешните преговори за формиране на правителство в Германия. \n\n\r\n\t \r\n\t, разясни Борисов. \r\n\t \r\n\tСъорганизатор на лекцията бе вестник \"Труд\". \r\n\t \r\n\t\r\n\t \r\n\t, посочи Борисов, но отбеляза, че те още не са готови за присъединяване.\r\n\t \r\n\tТой предупреди, че ако Балканите останат извън ЕС, младите хора ще избягат от региона и ще дойдат \"повече джихадисти, емисари и ще е по-лесно мафията да цъфти\".\r\n\t \r\n\t, допълни той и припомни, че срещата на лидерите на ЕС за Западните Балкани ще е на16 май в София.  \r\n\t \r\n\t\r\n\t \r\n\tБорисов коментира и неуспешните преговори за съставяне на правителство в Германия: \"Това, че зациклиха преговорите в Германия не е никак добре. В много държави излъчването на правителство вече става проблем или трябва да се избира между по-малки злини\".\r\n\t \r\n\tСпоред него в момента всяка подобна криза – и в Австрия, и в Германия - се дължи на отношението към мигрантите: \r\n\t \r\n\t\r\n\t \r\n\tБорисов посочи, че споразумението с Турция за мигрантите работи добре и е \"най-правилното, за да държим миграционния натиск извън ЕС\". \r\n\t \r\n\t, заяви той. \r\n\t \r\n\t, каза министър-председателят. \r\n\t \r\n\t\r\n\t \r\n\tБорисов каза още, че е оптимист за присъединяването на България към т.нар. \"чакалня\" на еврозоната. \r\n\t \r\n\t, добави той. \r\n\t \r\n\tСпоред него председателството може да помогне за влизането на България в Еврозоната и Шенген. \r\n\t \r\n\t, каза премиерът. \r\n\t \r\n\t\"Всяка държава е подписала, че в период от време, трябва да приеме еврото. Нашите финансово икономически параметри са такива, че не представляваме риск за еврозоната“, добави той. \r\n\t \r\n\tБорисов коментира, че Шенгенската зона ще бъде скоро реформирана:", "date": "2017.11.20", "title": "Ако Балканите останат извън ЕС, идват джихадистите и мафията"}
{"url": "http://www.mediapool.bg/soros-orban-razpalva-omraza-za-da-se-zadarzhi-na-vlast-news272052.html", "text": "Американският финансист от унгарски произход Джордж Сорос се страхува властите в Будапеща, които водят кампания срещу него, да не започнат да преследват и граждани на страната, които споделят европейските ценности. Той представя позицията си в публикувано днес интервю за британския в. \"Файненшъл таймс\". \r\n\t \r\n\t\"Това е трагедия за Унгария, щом правителството й се мъчи да остане на власт, като разпалва омраза и мами населението\", казва Сорос. Кампанията на властите, целяща според него да дискредитира финансиста, \"умишлено изопачава фактите\" и е насочена към неуки хора, заявява той.\r\n\t \r\n\tПрез юли премиерът на Унгария Виктор Орбан заяви, че \"империята на Сорос\" ощетявала интересите на унгарците и излагала на опасност не само страната им, но и Европа като цяло. Според него \"план на Сорос\" предвижда в Европа да бъдат привлечени един милион мигранти от мюсюлманския свят. \n\n\r\n\t \r\n\tПред \"Файненшъл таймс\" финансистът за пръв път отговаря на обвиненията, отправени от унгарския лидер, получавал от Сорос през 1989 г. стипендия като стажант в Оксфорд. \r\n\t \r\n\t\"Не мога повече да мълча, тъй като има опасност неотдавнашните изявления на унгарските тайни служби да доведат до гонения не само срещу организации, но и срещу частни лица - заявява Сорос. - Усещах, че трябва да внеса яснота, за да защитя хората, поемащи голям риск, бранейки европейските ценности.\"\r\n\t \r\n\tПрез април Унгария прие нов закон за висшето образование с по-строги изисквания към чуждестранните учебни заведения в страната. Опоненти и критици на унгарското правителство съзряха стремеж да бъде спряна дейността на Централноевропейския университет, основан в Будапеща през 1991 г. с финансова подкрепа от Сорос.\r\n\t \r\n\t В момента там следват близо 2000 студенти от над 100 страни.\r\n\t \r\n\tВъв въпросник, който бе изпратен на 8-те милиона унгарски избиратели, правителството обвинява Сорос, че иска да премахне европейските граници и да накара ЕС да приема \"поне по един милион мигранти годишно\", предаде Франс прес, цитирана от БТА. \r\n\t \r\n\t87-годишният Сорос призна в публикувано днес изявление, че действително е споменал това число в разгара на мигрантската криза от 2015 г., обаче е намалил тази бройка на 300 000 души година по-късно.\r\n\t \r\n\tТой освен това отрича да е призовавал за отваряне на границите, за принудително разпределение на бежанци в страни, които не ги искат, или за по-меки присъди за мигранти, които са нарушили закона, както се твърди във въпросника.\r\n\t \r\n\t\"Унгарското правителство се опитва да отклони вниманието на гражданите си, като си измисля външен враг\", заяви Сорос, според когото водената от Будапеща кампания \"подклажда антимюсюлманските настроения и използва антисемитската реторика от 30-те години\".", "date": "2017.11.20", "title": "Сорос: Орбан разпалва омраза, за да се задържи на власт."}
{"url": "http://www.mediapool.bg/saad-hariri-shte-pristigne-v-beirut-utre-vecher-news272045.html", "text": "Ливанският премиер Саад Харири, който обяви, че подава оставка от Саудитска Арабия, ще се върне в Бейрут утре вечер. Това съобщи на страницата си в Туитър ливанската телевизия \"Ал Маядин\", цитирана от ТАСС.\r\n\t \r\n\tСега Харири е в Париж, където пристигна от Рияд по покана на френския президент Еманюел Макрон.\r\n\t \r\n\tНа 3 ноември Харири отиде на работно посещение в Саудитска Арабия, но на следващия ден в телевизионно обръщение от Рияд неочаквано обяви, че се оттегля и че животът му е в опасност.", "date": "2017.11.20", "title": "Саад Харири ще пристигне в Бейрут утре вечер"}
{"url": "http://www.mediapool.bg/kartblansh-za-nov-lift-na-bansko-sreshtu-dvoina-kontsesionna-taksa-news272042.html", "text": "Правителството ще даде картбланш за изграждането на втори кабинков лифт в Банско, но концесионерът на ски зоната \"Юлен\" АД ще трябва да плаща двойно по-високи такси за ползването на част от защитена територия, попадаща в Националния парк \"Пирин\". Инвестиционното решение за ново ски съоръжение обаче ще мине задължителна оценка за въздействие върху околната среда и за съвместимост със защитената територия, както и обществено обсъждане, а в парка няма да бъде разрешавано никакво строителство на хотели.\r\n\tТова съобщиха вицепремиерът по икономическите въпроси Валери Симеонов и екоминистърът Нено Димов пред журналисти след работна среща в Министерския съвет с представители на 35 институции и неправителствени организации.\r\n\t\"Това са прекалено дълго отлагани решения на проблемите. Ако се помотаме още малко, на този концесионер може да му мине меракът за нов лифт\", аргументира решението Валери Симеонов. По думите му от времето на сключването на концесионния договор за ползване на защитени територии от парка инвеститорът бил открил много повече от обещаните работни места и вложил много повече от планираните инвестиции, \"които вече трябва да започне да си връща\".\r\n\tДимов съобщи, че в най-скоро време ще започне процедурата по съгласуване и внасяне за одобрение в Министерския съвет на промяната на концесионния договор с \"Юлен\", за която се говори от първия кабинет на ГЕРБ и Бойко Борисов, когато през юни 2011 г. бе открито, че концесионерът ползва по-голяма от разрешената му площ от парка. Последваха редица анализи, от които стана ясно, че има различни тълкувания за записаните в концесионния договор и плана за управление на общината граници на ползваната територия.\r\n\tТака през 2015 г. бе предложена промяна на договора с \"Юлен\", който на практика бе , позволяваше разширяване на територията за строеж на ски съоръжения и също предвиждаше повишаване на дължимите от тях такси за ползване на терена.\r\n\tПовече от две години темата бе държана на трупчета, като паралелно назряха скандали с неодобрявания от екоорганизации нов план за управление на парка \"Пирин\", който според тях разрешава извършването на сеч и строежи в защитената територия.\r\n\tСимеонов обаче заяви, че присъстващите на срещата екоорганизации изразили единствено притеснения от евентуалното изсичане на дървета, което може да причини наводнения в регион. След спорове и въпроси, на които до седмица община Банско и концесионера трябва да дадат отговори, било постигнато общо становище, че не може да се продължава с опашките пред сегашния лифт.\r\n\tНено Димов посочи, че промяната на концесионния договор с \"Юлен\" е необходима, за да се изправят спорни текстове, вписани в него преди държавата ни да има опит в концесионирането, и за да се приложат в него новите изисквания за концесиите.\r\n\tВ момента в парламента се разглежда нов Закон за концесиите и вероятно ще се изчака неговото приемане.\r\n\tЕкоминистърът отбеляза още, че в сегашния договор с \"Юлен\" не са предвидени санкции, които държавата да може да налага при нарушения на екологичното законодателство, но с промените такива ще се заложат. Той не се ангажира със срок, в който да се подпишат анексите към концесионния договор, а относно новия план за управление на парк \"Пирин\", изработен с европари от свързвана с \"Юлен\" фирма, припомни, че все още има съдебни спорове около него. Става въпрос за редица хаотични решения от началото на 2017 г., взети от служебния екоминистър Ирина Костова, свързани с необходимостта от екооценка на плана за управление на \"Пирин\", които са в различна фаза на разглеждане и съдебно произнасяне.\r\n\t\"Два пъти по-големи приходи и разрешаване на нови ски съоръжения – лифтове, влекове, писти, ще предвижда промененият концесионен договор\", заяви Валери Симеонов, който отдавна е поддръжник на втория кабинков лифт. Той изрично отбеляза, че това няма да означава строежи на нови хотели и определи настоящата леглова база в курорта Банско като напълно достатъчна.\r\n\t\"На територията на концесията  няма да има никакви хотели, няма нужда от такива. Проблемът не е с местата за настаняване, а с опашките на лифта\", каза вицепремиерът.\r\n\t\"Сега туристите трябва да се качват с коли и маршрутки. Това руши инфраструктурата и причинява повече щети на околната среда от един нов лифт\", посочи още той. Същото теза застъпи и Нено Димов, която смята, че е \"по-добре да има втори кабинков лифт, отколкото върволица от коли (към ски пистите), които в момента причиняват повече вреди на околната среда, отколкото един електрически транспорт като лифта\".\r\n\tОтносно тезата на екоорганизации, че проблемът с опашките на лифта на Банско могат да се решат с оптимизирано работно време и прибавяне на още кабинки, Симеонов каза, че \"не може да се удължава работното време на лифта\". \"Ако бяхме казарма, щяхме да решим проблеми с организирането на смени – ти ще си от 6:30 часа, ти застъпваш в 12 и т.н. Строй се преброй си. Но туристите си пият кафето и отиват на лифта в 8:30 – 9 часа и става струпването. Само нов лифт може да реши проблема\", заяви Симеонов. Според него увеличаването на броя кабинки, които да поемат повече туристи, означава на практика строителство на нов лифт на мястото на стария.\r\n\tНино Димов на няколко пъти подчерта, че промяната на концесионния договор с \"Юлен\" и разрешаването на нови ски съоръжения не означава одобряване на конкретен проект, а само принципно съгласие. \"Към момента няма инвестиционно решение за втори лифт, когато такова бъде внесено, то ще подлежи на оценка за въздействието му върху околната среда за съвместимост със защитите в парка и ще има обществено обсъждане\", обясни екоминистърът. Той отбеляза още, че проблем на досегашния контракт е, че е базиран на Закона за подземните богатства, което не трябва да е така, а да е по регламентите на Закона за концесиите.\r\n\tСпоред последните официални данни на МОСВ от 2005 г. до 2015 г. \"Юлен\" е платила общо 2.35 млн. лв. концесионни такси, които през годините са с различен размер. Каква ще е новата методика за изчисляването на възнаграждението предстои да се разбере, както колко време ще отнеме договарянето на промените в контракта и одобряването на плана за управление на парк \"Пирин\".\r\n\tМакар представителите на правителството да твърдят, че имат одобрението на екоорганизациите за \"решаване на проблема със струпването на хора на сегашния лифт\", което според Симеонов и Димов единствено може да стане с ново ски съоръжение, природозащитниците отричат това да е така.\r\n\tОще преди изявленията на Симеонов и Димов, от екокоалицията \"За да остане природа в България“ предупредиха, че зад мотива за втори кобинков лифт се крие планирането на нова много по-голяма ски зона и изсичане на вековни гори, което пък ще бъде разрешено от новия проектоплан за управление на \"Пирин\".\r\n\t \r\n\tПриродозащитниците се позовават на , изготвен от Международния съюз за защита на природата и природните ресурси (IUCN), за състоянието на обектите на Световното наследство на ЮНЕСКО, сред които е и паркът \"Пирин\".\r\n\tВ съобщението на \"За да остане природа...\" се посочва, че докладът в частта му за \"Пирин\" твърди, че състоянието на парка предизвиква \"сериозно безпокойство“, което е една стъпка преди крайната – \"критично“. Като причина за това са описани заплахите от плана за разширяването на ски зоните в Национален парк Пирин от Предела през Банско до Добринище, особено в контекста на променящия се климат, както и от планираното увеличение на сечта.\r\n\tПриродозащитниците предупреждават, че искането за втори кабинков лифт \"е само параван за разширяването на ски зоната, така че тя да обедини планираната, но никога неразрешена ски зона Кулиното на Предела над Разлог, с разширението на ски зона Банско и на пистите над Добринище\".\r\n\t \r\n\t\"В същото време в момента се разработва нов общ устройствен план на град Банско. В него втора кабинка въобще не е предвидена, а това е законовият начин да се предприемат първи стъпки към евентуалното нейно строителство\", отбелязват от екокоалицията и определят срещата, свикана в понеделник от Симеонов, като имитация на загриженост за Национален парк \"Пирин\".", "date": "2017.11.20", "title": "Картбланш за нов лифт на Банско срещу двойна концесионна такса"}
{"url": "http://www.mediapool.bg/varhovenstvo-posredstvom-zakona-news272053.html", "text": "Какво е общото между бирата \"Хайнекен\", Хелзинкския комитет и Централноевропейския университет (ЦЕУ) в Будапеща? Всички те бяха неотдавна предмет на гневни нападки от унгарското правителство. Опитаха се да забранят бирата под предлог, че червената звезда на бутилката е тоталитарен символ, силно ограничиха работата на международната НПО, а и приеха нов закон, за да принудят световноизвестния частен университет да прекрати работата си – и съдбата му все още е на косъм.\r\n\tУниверситетът беше основан със средствата на американския милиардер от унгарски произход Джордж Сорос и наскоро Петер Хорах, бивш министър и член на управляващата партия, заклейми професорите му като \"офицери от окупационна армия\". Министър-председателят Виктор Орбан олицетворява реакционната популистка политика, която набира сили в много региони на Европа и по целия свят. В едно широко обсъждано обръщение от 2014 г. той превъзнасяше Унгария като \"нелиберална държава\". По-късно с не скривана гордост обявяваше, че революцията на Тръмп е въплътена в живота в Унгария – страната е начело на глобалното противопоставяне на либерализма. Стремейки се да укрепи своята позиция като лидер на ЕНП в Европарламента, наскоро Орбан добави към своето антилиберално служебно досие твърдението, че \"християнските демократически партии в Европа са станали нехристиянски, всички ние се опитваме да задоволим очакванията на либералните медии и интелигенцията\". И прибави: \"Преди двайсет и седем години ние тук, в Централна Европа, смятахме, че Европа е нашето бъдеще; днес чувстваме, че ние сме бъдещето на Европа\". Като превъзнася добродетелите на нацията, църквата и семейството, Орбан се позиционира като защитник на християнска Европа срещу ордите от мюсюлмански мигранти.\r\n\tПо времето, когато Орбан се равнява по авторитарния кодекс на Путин, Полша взема на въоръжение унгарския опит да се ерозира разделението на властите. Така че е уместно да се запитаме: дали нелибералните демокрации не стават норма в Централна Европа?\r\n\tПрез 1989 г., когато Унгария разбиваше желязната завеса и Източна и Централна Европа се устремиха към демокрацията и пазарната икономика, никой не би повярвал в такъв сценарий. Но към 2000 г. в изявленията на партията на Орбан бе извършен забележим завой към реторика на икономическия национализъм, след което последваха юридически мерки с цел завой от пазарните реформи. В периода 2010 г. – 2013 г. правителството на Орбан прие около 700 закона, много от които даваха обратен ход на непопулярната икономическа политика: правата на собственост бяха селективно пренебрегвани, ренационализирани бяха частните пенсионни фондове, контролирани от чужбина; в банковия и енергийния сектори данъчните ставки бяха повишени, огромни площи селскостопански земи, субсидирани от ЕС, бяха раздадени на партийни функционери. Анализирайки тази систематична концентрация на богатство и власт в ръцете на малка котерия от фамилни и партийни лица, лоялни на лидера, бившият унгарски министър на образованието Балинт Мадяр нарече Унгария \"държава на мафията\".\r\n\tСистематичното подриване на системата от проверки и баланси дойде след детайлно разработени планове да се легализира нелибералната държава чрез \"юридически механизми\" – приемането на закони ad hoc, без публичен контрол или законодателно обсъждане. Първо бе приета нова Конституция, която премахна препятствията пред диктатурата на мнозинството. После бе променена системата за назначаване на съдии в Конституционния съд и така независимостта на съдебните органи се оказа под заплаха. След това промениха избирателната система така, че да не може да победи никоя партия, освен управляващата Фидес. Националната избирателна комисия бе подложена на контрол от страна на Фидес, което направи невъзможно провеждането на референдуми, оспорващи политиката на правителството. Освен това, като назначава в канцеларията на президента високопоставени функционери от Фидес, Орбан си гарантира, че президентските пълномощия няма да се използват за връщане на закон в парламента или пращането му в Конституционния съд. Бяха приети и нови закони, които гарантират отсега нататък твърд политически контрол над всички медии. Попълнена само с верни привърженици на Фидес, агенцията по регулиране на медиите ефективно ограничи свободата на изразяване. ЕС и ЕНП продължават да си затварят очите за тази пародия на \"върховенството на закона\", която я превръща в нелиберално \"върховенство\" посредством закона.\r\n\tНовият закон, посягащ на академичната свобода, който бе прокаран през парламента през април 2017, заплашва самото съществуване на ЦЕУ. Този закон е част от процеса на систематичното разрушаване на автономията на университетите в страната. В Унгария държавните разходи за висшето образование се намаляват планомерно от 2010 г. Само в периода 2010 – 2013 те бяха орязани с 25%. От 2006 г. насам страната харчи за образование все по-малко и по-малко - както в реално изражение, така и като процент от БВП. От страните в ОИСР само Мексико и Турция харчат по-малко. Орязаното финансиране създава сериозен дефицит в бюджета на унгарските държавни университети, който проправи пътя за ситуация, която пък позволи да бъдат внедрени във всички университети \"канцлери\". Много от тях са бивши функционери на Фидес, на които е възложено да приемат финансови и управленски решения, в същото време те осъществяват политически надзор и контролират академичните назначения. Наблюдава се сериозен спад на броя на кандидат-студентите: от 2010 до 2014 броят им е спаднал с 24%, а само в 2016 г. – с 45% (от 160 000 на 110 000).\r\n\tТези мерки са част от целенасочена политика, която блокира социалната мобилност в Унгария; те имат за цел и да ограничат възможностите за студенти да учат в чужбина, като променят правилата за достъп до Болонската система в държавните университети. Правителството е решено да национализира науката – под неговия политически контрол. За тази цел е създаден и щедро финансиран Национален университет за публична служба – учебен полигон за новите кадри на режима. Много показателно е, че директорът на Унгарската национална банка получи разрешение да използва държавните средства в банката за създаване на нов икономически университет в своя роден град. В университета ще се изучават неговите собствени теории. Всички тези събития не само доведоха до това за последните четири години около 600 000 от най-образованите граждани да напуснат страната, но и практически ги лишиха от стимул да се върнат. Те не гласуват на унгарските избори, във вътрешнополитическите дебати гласът им не се чува. Така поощряването на емиграцията може да стане средство за отстраняване на нежеланите критици. Но либералната демокрация не може да оцелее, ако няма разнообразие на мнения, свободни обществени дебати и пространство за несъгласие, което автономните университети обезпечават. За укрепването й са необходими и силни, финансово независими институции, противодействащи на диктатурата на мнозинството, които да могат да отстояват дори непопулярни позиции без политически натиск.\r\n\tОчевидно е, че демокрацията не е линеен телеологичен процес, както се опитва да ни убеди теорията на модернизацията и нейната реинкарнация – парадигмата на посткомунистическия преход. По същия начин не е вярно, че демокрацията неизбежно е свързана с либерализма. Европейският съюз може би няма лостове за въздействие върху нелиберални режими, избрани от мнозинството от населението, като Русия, Индия, Венецуела или САЩ. Но дали нелибералните демокрации ще се вкоренят в Европа, в голяма степен зависи от това ще продължат ли ЕС и ЕНП да позволяват на Виктор Орбан да поставя безнаказано под съмнение базовите ценности на Съюза, такива като правата на човека и свободата на мисълта, и да подрива гражданските и политическите свободи в Унгария. Най-често реакционните идеологии и авторитарните практики кълнат не толкова, защото са притегателни за населението по време на криза, но и заради опортюнизма и лицемерието на техните либерални опоненти.", "date": "2017.11.20", "title": "Върховенство посредством закона"}
{"url": "http://www.mediapool.bg/belene-pak-vazkrasva-chestito-news272056.html", "text": "Казват, че тепърва ще провеждат \"задълбочена дискусия, за да чуят всички аргументи\" и за да решат \"бързо, но не прибързано\". Поредица от събития и факти обаче говорят, че всичко вече е решено: проектът АЕЦ \"Белене\" се възобновява. Разбира се, от това не следва непременно, че някога ще бъде построена електроцентрала. Но очевидно предстои отново да бъде пусната машината за производство на безсмислени публични разходи, които, естествено, за някои ще се явят приходи.\r\n\tОт година насам публиката бе системно подготвяна да преглътне този залък - с обясненията, че \"на Дунава са изсипани и стоят 3 милиарда лева, които трябва да се оползотворят\"; с твърденията, че има едва ли не опашка от инвеститори, желаещи да \"приватизират проекта\"; и с уверенията, че този път \"държавата няма да дава нито лев\". В схемата имаше обаче една голяма празнина - на защитниците на проекта им липсваха каквито и да било достоверни числа. За сметка на това всички независими оценки показваха, че централата е ненужна и икономически безсмислена.\r\n\tЗапълването на тази празнина бе възложено срещу 2 млн. лева на страдащата от перманентен финансов глад Българска академия на науките. Теоретично нейният анализ би трябвало да хвърли поглед в далечното бъдеще, като отчете настъпващите революционни промени в енергийните технологии и пазари. Вместо това въпросният анализ се оказа гигантски лупинг в миналото, благодарение на който управляващите могат да прескочат 2012-та, да се отметнат от аргументите, с които тогава прекратиха проекта \"Белене\", след което благополучно да кацнат в 2001-ва, когато той бе възобновен. При това със същите аргументи, опровергавани постоянно във времето.\r\n\tВероятно за по-сигурно докладът (1000 страници) е засекретен. Но и публикуваното му резюме (9 страници) казва достатъчно. От друга страна, развитието на събитията напоследък поражда силни съмнения, че в последния момент сметките са били натаманявани, така че до доведат до нужния извод.\r\n\tПърво писането на доклада се проточи, а представянето му все се отлагаше. През това време енергийният министър взе да повтаря, че според него към 2030 година страната ще има нужда от нови енергийни мощности. После самият премиер без видим повод направи откритието, че \"ако имаме газопроводи и нови (!!!) ядрени мощности, това най-много пази една държава - там война няма\". Малко по-късно в медиите изтече вариант на доклада, в който се твърдеше, че при всички тествани над 90 комбинации проектът излиза финансово нежизнеспособен. Тоест, приходите от експлоатация няма как да върнат разходите. Тогава се чу, че докладът бил върнат за доработка и допълнителна оценка на пазарния риск. За да се стигне накрая до официалното представяне на \"окончателния\" вариант, обобщен от министъра на енергетиката така: \"От анализа на БАН стана ясно едно: най-добрият вариант е да се търсят възможности за реализацията на този проект. Всеки друг ход би бил неизгоден за държавата\".\r\n\tОказа се, че (явно при доработването) учените все пак са успели да открият вариант, при който проектът евентуално би бил финансово обоснован. Постижението им е забележително, само дето прилича повече на приказка, отколкото на икономически модел - нещо като да прокараш невидим конец през невидимо иглено ухо и после да започнеш да шиеш с него.\r\n\tТози вариант се основава най-напред на прогнозата, че ще има ръст на потреблението на електрическа енергия, понеже ще има и ръст на икономиката. Тази прогноза обаче е твърде съмнителна, защото очевидно не взима предвид нарастващите технологични възможности за енергийна ефективност и не отчита световния и българския опит. А той показва, че връзката между енергийното потребление и икономическия растеж е по-сложна. Така например при възобновяването на проекта през 2001 се твърдеше, че заради спирането на малките блокове в Козлодуй и очаквания икономически ръст, без нова АЕЦ България е заплашена от режим на тока още през 2010-2011. Както и че в целия регион се задава енергиен глад. Случи се по-скоро обратното. Вместо дефицити има излишъци. Оттогава българският БВП нарасна с една трета, а потреблението на електроенергия си остана същото.\r\n\tДа продължим по-нататък. Според учените, за да се сбъдне изчисленият от тях \"печеливш\" вариант, има две задължителни условия. Първото е \"лесно\" - участие на българската държава, за което тя явно е готова. Второто условие е едновременно да се сбъднат няколко прогнози, свързани с: крайните разходи за изграждане на централата (не повече от 10,5 млрд. евро); съотношението между привлечените кредити и собствения капитал на инвеститора (поне 70:30); лихвата по кредитите (до 4,5%); и пазарната цена на тока (достатъчно висока, за да покрие разходите). Проблемът е, че при всяко отклонение на който и да било от желаните параметри, сметката би пропаднала. И че освен това всяка от посочените прогнози поотделно е крайно пожелателна и нереалистична (което донякъде признават и авторите на доклада). Така че да се изпълни това условие би било истинско чудо.\r\n\tПри това положение ще е чудо и друго: да се намерят нормални инвеститори и банки, които да отпуснат финансиране (особено при предвидените лихва и съотношение на капитала). Но това са дребни неудобства, за които вече явно е намерено решение - като няма \"стратегически\" инвеститор, \"Росатом\" е винаги готов. Още докато докладът на БАН се пишеше, българският премиер прие представители на руската държавна корпорация, а след това енергийният министър каза, че възможността \"Росатом\" да бъде поканена като инвеститор не е изключена. После в София дойде друг представител на корпорацията, за да обяви, че тя \"е открита за възможността да участва във финансирането на АЕЦ \"Белене\"\". И за да подхвърли като пример схемата на унгарската централа \"Пакш-2\". Сега се оказва, че от БАН били проиграли и този модел, при който държавата осигурява само 20% от стойността на проекта, а останалите са заем от Русия. Резултатът щял да бъде \"още по-голяма жизнеспособност на АЕЦ \"Белене\"\". Освен това било добре производителят на оборудването да бъде и строител на централата - тоест, да си продължи оттам, където беше стигнал.\r\n\tПри това положение уверенията, че държавата повече няма да даде нито лев, а ще участва само с досегашните активи като апортна вноска, изглеждат като залъгалка, прикриваща прехвърлянето на бъдещите рискове и разходи върху данъкоплатците.\r\n\tЗалъгалка е и умилителното уверение, че около така очерталото се решение ще се търси консенсус в парламента. Защото предварително е ясно, че такъв (при това горещ) консенсус е налице между всички днешни парламентарни партии. Както и между съответните вечно гладни икономически лобита.\r\n\tТака че, докато светът се е запътил с бързи крачки към бъдещето на новите енергийни технологии, България се кани да игнорира наличните по-евтини и ефективни алтернативи и след дълго въртене в кръг да се върне в изходната точка. За да възкреси 30-годишния проект за стара, скъпа, ненужна и руска централа. Разбира се, от това не следва непременно, че някога такава централа ще бъде построена. Но очевидно предстои отново да бъде пусната на високи обороти машината за производство на безсмислени публични разходи. Горивото, както се казва, от вас. Честито!", "date": "2017.11.20", "title": "\"Белене\" пак възкръсва. Честито!"}
{"url": "http://www.mediapool.bg/vedomosti-zakonat-za-chuzhdestrannite-agenti-v-rusiya---krachka-kam-savetskata-epoha-news272055.html", "text": "Правозащитници разкритикуваха руския закон за медиите - чуждестранни агенти, пише , като се позовава на експертен анализ, подготвян от президентския Съвет по правата на човека по повод нормативния акт.\r\n\t \r\n\tПриетият миналата седмица от Държавната дума законопроект предстои да бъде гледан в горната камара и даден за подпис на президента Владимир Путин. Актът оправомощава руското министерството на правосъдието да определя кои медии да се регистрират като чуждестранни агенти. Ведомството вече изпрати предупреждения в тази връзка по-специално до \"Гласът на Америка\" и Радио \"Свободна Европа/Радио Свобода\".\r\n\t \r\n\tМосква заяви, че това е \"симетричен отговор\" на действията на САЩ спрямо руската телевизия РТ, която бе задължена да се регистрира като чуждестранен агент в САЩ.\r\n\t \r\n\tТелевизия РТ се гледа от над 700 милиона души в сто страни. Но само САЩ я накараха да се регистрира като чуждестранен агент, с което учудиха зрителите от двете страни на океана, коментира \"Вести\". Американските тайни служби обвиниха руската телекомпания, че се е месела в президентските избори и е агитирала \"за Тръмп\", напомня електронният вестник.\r\n\t \r\n\tСпоред Съвета по правата на човека огледалните мерки на Москва срещу САЩ може да обхванат всички медии, неугодни на властта, изтъква обаче \"Ведомости\".\r\n\t \n\n\r\n\tДруг руски закон изисква още от 2012 г. всички неправителствени организации, финансирани от чужбина и участващи в \"политическа дейност\", да бъдат регистрирани като \"чуждестранни агенти\" - термин, съдържащ намек за предателство и шпионаж. А новият акт предвижда само един критерий, за да бъде призната медия за чуждестранен агент - финансиране от чужбина. Но е \"съвсем очевидно, че всяка чуждестранна медия се финансира именно от чуждестранни източници\", посочват експертите. Съветът предлага на руския сенат да върне проекта за доработка.\r\n\t \r\n\tНовият закон ще влоши положението на чуждите медии в Русия и е \"поредна крачка навътре в съветската епоха\", коментира Иля Шаблински, член на Съвета.\r\n\t \r\n\tРазширителните норми в новия акт оставят \"висяща\" всяка медия и властите \"днес може да казват, че това са огледални мерки, а утре - че законът си е закон\", предупреждава политологът Алексей Макаркин.\r\n\t \r\n\tИван Засурски, друг член на Съвета, говорил пред \"Комерсант\", отбелязва, че Русия регламентира дейността на чуждестранните медии по-твърдо, отколкото САЩ: \"У нас чуждестранният дял в една медия е ограничен до 20 на сто. Нашият отговор е несъразмерен с действията на САЩ - само заради две чуждестранни медии ние въвеждаме ограничения за всички тях\".\r\n\t \r\n\tЗа пет години, откакто е в сила първият закон за чуждестранните агенти, властите в Русия постигнаха \"огромни успехи\" - в някои региони просто не останаха правозащитни неправителствени организации. Пострадаха най-вече именно правозащитните, после екологичните, след това научните и социологическите центрове, изброява пред опозиционния \"Новая газета\" Мария Каневская, оглавяваща сдружение на прависти.", "date": "2017.11.20", "title": "\"Ведомости“: Законът за \"чуждестранните агенти\" в Русия - крачка към съветската епоха"}
{"url": "http://www.mediapool.bg/obshtina-kyustendil-e-osadena-da-plati-nevazlozhena-rabota-na-firma-news272054.html", "text": "Община Кюстендил е осъдена да плати около половин милион лева за невъзложени и неприети от нея строително-монтажни дейности на консорциум от две фирми. За това алармира кметът на Кюстендил Петър Паунов на извънредна пресконференция в понеделник.\r\n\tСпоред него това е безпрецедентен съдебен акт, според който утре всяка една фирма може да реши да прави нещо в общински терен и общината да е длъжна да й заплати за извършената дейност.\r\n\t\"За първи път орган на публичната власт е осъден да плаща хипотетични суми за извършване на хипотетични дейности, без да ги е възлагал, без да е уведомяван за тях и без да е приемал тяхното извършване\", коментира Паунов.\r\n\t\"С това решение на съда е постигнат солиден противоправен ефект. Така всеки би могъл да работи на територията на публични обекти, когато прецени и за време, което прецени, а сумите да му бъдат присъдени на база тази практика\", коментира Паунов.\r\n\tИщецът \"Консорциум за инженерингови проекти и строителство\" официално не е коментирал случая. Фирмите, които влизат в него \"Люко-К\" и \"Стройпроект\", потърсени за коментар от Mediapool не върнаха отговор на запитването.\r\n\tСлучаят е от преди осем години. През ноември 2009 г. след обилни валежи се налага извършването на неотложно възстановяване на пътищата до ВЕЦ \"Осогово\", до село Ръсево и до село Сажденик.\r\n\tСредствата за това са отпуснати от Междуведомствена комисия за възстановяване при бедствия и аварии към Министерския съвет.\r\n\tНа 29 декември 2009 г. община  с \"Консорциум за инженерингови проекти и строителство\", в който влизат фирмите \"Люко-К\" и \"Стройпроект\", за близо 1.4 млн. лв. без ДДС.\r\n\tНа 7 януари 2010 г. договорът е приет за изпълнен, а сумата - изплатена на строителите, става ясно от публикуваните документи в регистъра на обществените поръчки.\r\n\tВ последствие обаче строителите \"Люко-К\" и \"Стройпроект\" претендират, че за възстановяването на пътя до село Сажденик са извършили допълнителна работа, която оценяват на 447 246.62 лв.\r\n\tТя обаче не се приема от кмета на община Кюстендил. Аргументът на Паунов е, че в договора с изпълнителя има клауза ( чл. 3.2), според която, ако в хода на изпълнението изпълнителят надхвърли посочената пределна стойност на договора, то разходите по надвишението са за негова сметка.\r\n\tАргументите на кмета още са, че той не е възлагал тази дейност, компаниите не са го уведомили за нея, а се сещат, че са работили повече няколко месеца по-късно.\r\n\tЗа да бъде приета извършената извънредна дейност от двете фирми, тогавашният областен управител на Кюстендил Любомир Анчев (ГЕРБ) назначава комисия, която с два протокола от края на септември и началото на октомври 2010 г. одобрява допълнително извършените дейности.\r\n\tТези резултати не са приети от кмета на община Кюстендил. По това време Петър Паунов и Любомир Анчев са в обтегнати отношения. Година по-късно  във връзка с наводненията от края на 2009 г., но с днешна дата е оневинен от съда.\r\n\tТова показва, че всички дейности през този период (2009 – 2010 г.) са извършени изцяло от Комисията по бедствия и аварии, със средства от държавния бюджет под контрола на областния управител, смята Паунов.\r\n\tПрез 2012 г. изпълнителите \"Люко-К\" и \"Стройпроект\" завеждат дело срещу община Кюстендил за незаконно обогатяване (чл.55 ал.1 от Закона за задълженията и договорите).\r\n\tТе претендират, че общината се е обогатила за тяхна сметка от допълнително извършените строителни монтажни работи за укрепването на пътя за село Сажденик, които оценяват на 447 246.62 лв.\r\n\tОбщина Кюстендил изцяло оспорва иска им като неоснователен, защото не им е възлагала тази работа, а и съгласно договора ако се надхвърли стойността му, разходите са за сметка на изпълнителя.\r\n\tПрез ноември 2015 г. Кюстендилският окръжен съд обаче осъжда общината да плати обезщетение от 348 376.98 лева с ДДС на \"Люко-К\" и \"Стройпроект\". Според съда това е стойността на допълнително извършената от двете фирми работа по обекта.\r\n\tРешението на съда е обжалвано от община Кюстендил пред по-горната инстанция. В края на януари 2017 г.  излиза с решение в полза на двете фирми, като променя текста, по който осъжда общината (по чл.59 ал.1 от ЗЗД) и намалява размера на присъденото обезщетение.\r\n\t\"От събраните в хода на производството доказателства може да се направи извод, че без изпълнение на допълнителните СМР (строително-монтажни работи – бел. ред.) е било невъзможно приемане и въвеждане в експлоатация на съответния подобект, но поради невъзможността за тяхната предвидимост при сключването на договора, същите не са били включени в предмета му\", посочва в решението си САС.\r\n\t\"Установено е също, че стойността на цитираните работи надвишава твърдо договорената между страните цена на договора, сключен по реда на ЗОП, а това представлява нарушение на законовите разпоредби. В същото време изпълнението на тези допълнителни работи е установено от назначената от областния управител, с включени представители на ответната община, комисия и констатациите й са обективирани в изготвените на 21.09.2010 г. и на 6.10.2010 г. протоколи\", приема САС.\r\n\tАпелативният съд не споделя довода на община Кюстендил, че съгласно сключения договор с изпълнителя, \"ако в хода на изпълнението изпълнителят надхвърли посочената пределна стойност на договора, то разходите по надвишението са за негова сметка\". , смята САС.\r\n\tПри така установените данни, според въззивния съд, е налице хипотезата на чл.59 ал.1 от ЗЗД и оттук извод за осъществен фактически състав на текста: \r\n\tПредвид събраните по делото доказателства претенцията на фирмите е основателна до 290 314.15 лева, постановява възивният съд. Той намалява размера на присъденото обезщетение, защото смята, че в него трябва да бъдат включени разходите за материали и труд, но не и ДДС и данък печалба, защото няма как с тях да се обогати община Кюстендил.\r\n\tОсвен това САС присъжда още община Кюстендил да изплати 21 162 лв. разноски по делото, както и лихвите от датата на завеждането на иска – 3 май 2012 г.\r\n\tРешението на САС е взето от тричленен съдебен състав начело със съдия Светла Божкова, която е докладчик и по делото за несъстоятелността на КТБ.\r\n\tТова решение отново е обжалвано от община Кюстендил и двете фирми пред Върховния касационен съд (ВКС). С определение от 3 ноември 2017 г. ВКС не допуска до касационно обжалване решението на Софийския апелативен съд и го определя за окончателно.\r\n\tАко то остане в сила, община Кюстендил към днешна дата трябва да плати около 500 хил. лева на двете компании – над 290 хил. лв. обезщетение, над 190 хил. лихви и над 21 хил. разноски по делото.\r\n\tЗа първи път се появява парадокс, в който орган на публична власт е необходимо да заплати суми, които са извън всякаква законна мярка, каза Петър Паунов.\r\n\tСпоред юристите на общината казусът представлява заобикаляне на Закона за обществени поръчки и редица законови норми.\r\n\tОбщина Кюстендил е изпратила писма до премиера, Висшия съдебен съвет, председателя на ВКС, главния прокурор, министъра на правосъдието, националния омбудсман, областния управител. Искането е според компетентността им да бъдат предприети мерки за промяна на законодателството или за уеднаквяване на съдебната практика.\r\n\t\"Надявам се на компетентна реакция. С това решение е постигнат солиден противоправен ефект. Така всеки би могъл да работи на територията на публични обекти, когато прецени и за време, което прецени, а сумите да му бъдат присъдени на база тази практика\", коментира Паунов.", "date": "2017.11.20", "title": "Община Кюстендил е осъдена да плати невъзложена работа на фирма"}
{"url": "http://www.mediapool.bg/tesla-veche-prodava-avangardniya-si-elektricheski-vlekach-news272058.html", "text": "Веднага след представянето му, новият камион от Тесла записа първи поръчки, съобщи в понеделник сайтът engadget.com. Електрическият влекач Семи (Semi) привлече вниманието на две големи търговски вериги – канадската \"Лоблос\" (Loblaws) и щатската \"Уолмарт\" (Walmart).\r\n\tКанадците са поръчали 25 броя електрически камиони и изпреварват американците, които са заявили 15.\r\n\tПроизводителите от \"Тесла\" още не са обявили публично цента на новите возила за индустрията, но се очаква тя да е доста висока. Големите вериги обаче потвърждават намеренията си за ограничаване на въглеродните емисии, като при \"Лоблос\" амбицията е намаляване с 30% до 2030 г.\r\n\tТова не е първата поръчка на свръхмодерните камиони и вече има клиенти с 40 заявени  бройки, както и такива с необявени, но твърди намерения за покупка. Данните за интереса към \"Тесла Семи\" очертават и профила на най-вероятните клиенти. Това са компании с огромен стоков оборот, постоянен карго поток и мениджърски подход, обвързан с екологичните проблеми на транспорта.\r\n\tФирмите, които поръчват електрически камиони, тепърва ще анализират ефекта от нововъведението. Засега покупките надхвърлят първоначалните очаквания на \"Тесла\", особено що се отнася до купувачите извън САЩ.\r\n\tНовият камион има 4 двигателя и прогнозен пробег от 800 км с едно зареждане. Напълно натоварен с над 36 000 кг., Семи ускорява до 100 км/ч за 20 секунди. Ако е празен, постижението е изцяло в категорията на спортните коли – около 5 сек. Всяка от двете оси задвижва независимо четирите колела на влекача със собствен двигател за всяко, което пък подобрява значително тракцията и управлението.", "date": "2017.11.20", "title": "\"Тесла\" вече продава авангардния си електрически влекач"}
{"url": "http://www.mediapool.bg/zashto-zapadat-tryabva-da-vzeme-na-seriozno-kitaiskata-initsiativa-edin-poyas---edin-pat-news272057.html", "text": "На проведената неотдавна среща на върха на организацията Азиатско-тихоокеанско икономическо сътрудничество (АТИС) във Виетнам президентът на САЩ Доналд Тръмп заяви, че страната му ще пренасочи усилията си в Азия към инвестиции в инфраструктура, които насърчават икономическия растеж. Въпреки че в залата имаше стотици корпоративни и правителствени представители от региона и целия свят, Тръмп говореше само на един от аудиторията: Китай. \"Ние сме... ангажирани с реформирането на нашите финансови институции за развитие, така че те да насърчават по-добре инвестициите на частния сектор във вашите икономики и да осигурят силна алтернатива на държавните инициативи, които са обвързани с много условия\", каза той.\r\n\t \r\n\tМалко обаче са признаците, че Вашингтон има политическия апетит, за да се конкурира с типа инвестиции, които Пекин прави в целия свят. Най-видимата страна на амбицията на Китай да увеличи своето икономическо и политическо влияние по цялата планета е инициативата \"Един пояс - един път\" - колосален инфраструктурен план, който цели да свърже страната с нейните азиатски съседи и държави по-нататък по трасето. Мислете за нея като за модел за инфраструктурна мрежа около един център: Китай, центърът, строи инфраструктура в страни в целия свят, точките от мрежата, за да благоприятства търговията.\r\n\t \r\n\tКитай строи пътища, мостове, пристанища и летища в над 60 държави, за да улесни вноса на суровини с цел по-нататъшно захранване на своя собствен икономически растеж в момент, когато търси нови пазари. За разлика от Запада, Китай предлага евтини кредити, не задава въпроси за човешките права и околната среда и не изнася политическата си идеология.\r\n\t \r\n\tВ резултат хиляди китайски работници надзирават проекти на терен чак в Беларус, Етиопия и Шри Ланка - места, които изпитват отчаяна нужда от инфраструктурни инвестиции.\n\n\r\n\t \r\n\t\"Китайците са добри в съчетаването на пазарните нужди с геополитическите цели\", обобщи Даниъл Климан, изследовател от Азиатско-тихоокеанската програма за сигурност в Центъра за нова американска сигурност във Вашингтон. \"Грешка е да бъдат подценявани способностите на Китай\", предупреди той.\r\n\t \r\n\tПри все това Съединените щати изглежда често правят точно това. При управлението на предишния президент Барак Обама реакцията на САЩ на нарастващото влияние на Китай се движеше в диапазона от игнориране на неговите усилия за икономическа интеграция в Азия и Тихия океан до безуспешно призоваване на регионалните съюзници да отхвърлят инфраструктурната му инициатива, за да се стигне най-накрая до договарянето на многостранно търговско споразумение от голям мащаб, което предложи на страните от региона жизнеспособна алтернатива на китайските инвестиции.\r\n\t \r\n\tДосега в ерата на Тръмп политиката на САЩ се свежда до оттегляне от сделката от времето на Обама - Транстихоокеанското партньорство (ТТП), до определяне на финансовите условия, които предлага Китай като \"хищнически\", и най-сетне до индиректните коментари на американския президент за Китай и Виетнам (азиатски държави продължават с ТТП без Съединените щати). На онези страни, които може да търсят алтернатива на китайските инвестиции, САЩ обаче нямат кой знае какво да предложат, напоследък, освен празни приказки.\r\n\t \r\n\tНесъмнено китайските амбиции се натъкват на пречки. От една страна, пазарната логика в подкрепа на някои проекти от \"Един пояс - един път\" е под въпрос. Един пример: китайските инвестиции в пристанище в Шри Ланка не доведоха до очаквания трафик и товари, обременявайки правителството на тази страна с огромен дълг, с чието изплащане то има проблеми.\r\n\t \r\n\tДруг пример: реакцията на финансираните по инициативата проекти невинаги е положителна. Виетнам и Мианма са добри примери. В тези страни Китай е обвиняван, че внася работници, влошава състоянието на околната среда, строи калпава инфраструктура и подкопава националния суверенитет. Междувременно регионални съперници като Индия, Япония и Русия, която се страхува от китайското влияние в Централна Азия, са обезпокоени от \"Един пояс - един път\".\r\n\t \r\n\tВ крайна сметка обаче, изтъкна Климан, \"нито едно от тези предизвикателства не е непреодолимо\" за Китай. В действителност, ако Пекин е доказал нещо, то това е неговата способност да се учи от грешките си. Например, въпреки че някои от проектите му може да са неефективни, като проекта в Шри Ланка, те обслужват важна геополитическа цел; след оплакванията и протестите в други държави Китай създаде на място производствени мощности и работни места. \"Не всичко, което Китай прави, е пазарно ориентирано, но има инфраструктурни нужди в района на Индийския океан\", заяви Климан. Китай задоволява тези нужди.\r\n\t \r\n\tНай-сетне, докато Съединените щати и техните съюзници обмислят съгласуван отговор на \"Един пояс - един път\", Китай има едно изключително предимство: той предлага на страните, в които инвестира, визия за бъдещето. В известен смисъл, чрез \"Един пояс - един път\", той се опитва да копира онова, което е направил в своите граници през последните три десетилетия - инвестиции, които извадиха от бедността и превърнаха в средна класа над 700 милиона души.\r\n\t \r\n\tПрез този период глобализацията донесе в Китай нископлатени, но стабилни работни места в сектори като промишлеността. Осезаемите ползи включват гигантски инфраструктурни проекти, почти отлични пътища и футуристични гледки на места отвъд познатите на Запада градове като Нанчан, да не говорим за мегаполиси като Шанхай. С други думи Китай казва на света, че може да постигне същите тези резултати.\r\n\t \r\n\t\"Ние сме в нова ера на глобализиран свят\", каза Шао Юцюн, директор на Центъра за американски изследвания в Шанхайския институт за международния изследвания, държавен мозъчен тръст, пред група американски репортери в Шанхай миналата седмица. \"Ние няма да бъдем изолирани.\" Инициативата \"Един пояс - един път\" ще гарантира това.", "date": "2017.11.20", "title": "Защо Западът трябва да вземе на сериозно китайската инициатива \"Един пояс - един път\""}
{"url": "http://www.mediapool.bg/16-godisheno-momche-be-ubito-na-peshehodna-pateka-krai-atiya-news272030.html", "text": "16-годишно момче бе убито на пешеходна пътека в понеделник сутринта на пътя Бургас-Созопол. Жертвата е пресичала главния път между село Атия и военноморската база, където има спирка на автобусите. То е отивало на училище, предава бТВ.\r\n\tАвтомобилът няма спирачен път. Шофьорът е казал, че фаровете на друг автомобил са го заслепили и не е видял пешеходеца. Главният секретар на МВР Младен Маринов каза, че водачът не се е съобразил с пътната обстановка и маркировката.", "date": "2017.11.20", "title": "16-годишено момче бе убито на пешеходна пътека край Атия"}
{"url": "http://www.mediapool.bg/adv-georgi-atanasov-privatizatsionnite-proverki-shte-sa-drug-instrument-za-tormoz-nad-drugomisleshtite-news271923.html", "text": "Законодателната инициатива да се \"извърши проверка чрез отпадане на давността за престъпления по приватизационни сделки\" дефинира безспорно кой ще извършва проверката – прокуратурата и МВР.\r\n\tПри този проверяващ  (само до 2004 г. те са повече от 6000, без да се броят съпътстващите процедури по избор на изпълнители и сключване на договори правен анализ и оценка, продажбите на активи и обособени части от предприятия).\r\n\tКато се прибавят към тях и практически същото количество документи по съдебните процедури за оспорване на решенията на приватизиращите органи за избор на купувач и като се умножи по две – за прокуратурата и разследващите органи, а може би и по три, защото ще има и някой, който да координира, съответно четири, пет или десет, когато се създадат специализирани групи за проверка от прокуратурата, разследващите и оперативните от МВР... Най- вероятно ще се наложи да закрием Изпълнителната агенция по горите, или както там се нарича сега този държавен орган, който отговаря за държавния горски фонд.\r\n\tДругото напълно реалистично нещо е, че\r\n\tВ същото време \"възстановяването\" на давността за наказателни дела обективно не е годно да произведе правен ефект по отношение на онези, чиито деяния вече са покрити от изтекли давностни срокове, а за тези, които не са, нищо не им пречи да ги разследват сега или чрез изменение на Наказателния кодекс да продължат конкретните давностни срокове за евентуалните приватизационни престъпления. Наричат ги принципи на правовата държава и всяка правна норма, създадена от българските нормотворчески органи, трябва да може да издържи тест за съответствие, ако искаме да се кичим с това определение.\r\n\tВ действителност нито икономиката ни е пазарна, нито държавата е правова. Това се казва пряко даже в , в който за законодателната дейност – още на стр.2 - се констатира пряко, че нарушава първия основен принцип на правовата държава – този на законността. Според него всяка правна норма трябва да бъде създавана в резултат на прозрачен, отчетен, демократичен и плуралистичен законодателен процес. В доклада на ЕК се казва изрично, че \"последните събития в Народното събрание отново привлякоха вниманието към въздействието от непредвидимия процес на вземане на законодателни решения\" и се отчита противоречив и нелогичен подход към преразглеждане на законодателни разрешения от предходна или дори от същата година на същия законодателен орган.\r\n\tНарушава се още принципът на правната сигурност със създаване на норми от \"най-общ характер\", в смисъл на норми без еднозначно тълкуване. Едни и същи действия ще се тълкуват от едни прокурори като действия \"при приватизацията\", други ще ги тълкуват \"по повод приватизацията\", трети ще ги комбинират или пряко ще ги съчетават, за да не пропуснат нещо. Всичко това ще се изсипе в съда, който отново ще бъде принуден да вади \"горещия картоф\" и да доказва на света, че е независим съд в правова държава. В нарушение на същия принцип се възстановяват права, които държавата е изгубила поради своето бездействие, а се унищожават права на гражданите, които те са придобили по силата на закона. Практически нито няма един принцип на правовата държава, признат в общото правно пространство на ЕС, който не би бил нарушен с приемането на подобна норма.\r\n\tВсякакви. По смисленост това предложение не се отличава много от предходната смахната идея на ГЕРБ и други присъдружници от 2015 г., облечена в един или два законопроекта, да се предостави право на главния прокурор да разрешава търговски сделки. Тогава даже той се сащиса от идеята.\r\n\tА иначе, на първо време със сигурност ще задръстят с хаос и празни действия всички бивши и настоящи приватизиращи органи – министерства, общини, агенции - част от тях вече даже не знаят къде са архивирани преписките им. След това потоп от напразно употребена хартия ще залее прокуратурата и МВР, а после, И това само в груби щрихи.\r\n\tАко под резултат разбирате да се упражни административен, прокурорски и съдебен тормоз върху огромно множество български граждани и техните организации, да се демотивират кретащите български предприемачи и да се създаде хаос в правните и икономически отношения в страната, резултатът е гарантиран.\r\n\tДепутати от ГЕРБ твърдят, че целта не е да се развалят приватизационни сделки със задна дата, а при доказване на престъпление да се отнема имущество. Възможно ли е това и как ще се преценява кое имущество как е придобито?\r\n\tПак стигаме до милиционерската държава и оскъдната правна култура. Да се развалят сделки със задна дата е правило и то не зависи от волята на депутатите от ГЕРБ. Всяко разваляне на двустранна сделка поради неизпълнение на задълженията на някоя от страните по нея, предизвиква обратното действие и за правото се счита, че сделката не е била сключвана. От друга страна, ако сделката противоречи на закона, то тя е нищожна и отново се счита, че никога не е била сключвана.\r\n\tОт трета страна, държавата, съдът винаги могат да отнемат имущество на престъпниците при осъждане на определени престъпления и това в никакъв случай не зависи от пробутваното предложение за изменение на Конституцията. Да се отнема имущество в полза на държавата – макар в противоречие с европейското законодателство – може и по иск на КОНПИ, но тази възможност също не е предпоставена от предлаганата промяна. Въпреки това изглежда именно тази последна възможност е преследваната цел. \r\n\tКонкретният текст на предложението не, но фактът на съществуването му и възможните действия при проверката вече представляват натиск върху неудобните лица.\r\n\tВ България прокуратурата спря да се занимава с разследвания на престъпления при приватизацията в момента, в който й отнеха правото да спира приватизационни сделки и по този начин да играе ролята на главно действащо лице при определяне на печелившите от сделката. А и от политическа услужливост, винаги тича след събитията. Така беше с банките, така беше с лошите кредити, с трайното присъствие на мутри в икономическия и обществен живот на страната, с кражбите на предприятия, така и с приватизацията и реституцията. Когато се извършваше активната приватизация, прокуратурата се занимаваше с банкерите, зърнената криза, американската царевица и пр. очевидно несъстоятелни наказателни производства, продължили с години и завършили закономерно с оправдателни присъди.\r\n\tСдобиване с още един инструмент за упражняване на икономически, политически и юридически тормоз върху другомислещите.", "date": "2017.11.20", "title": "Адв. Георги Атанасов: Приватизационните проверки ще са друг инструмент за тормоз над другомислещите"}
{"url": "http://www.mediapool.bg/hristo-ivanov-upravlyavashtite-i-ek-navryaha-doklada-v-agala-news272031.html", "text": "Докладът на Еврокомисията беше наврян в ъгъла с общото усилие на управляващите и настоящото ръководство на ЕК, коментира лидерът на “Да, България“ Христо Иванов пред бТВ в понеделник.\r\n\tСпоред него Европейската комисия се е отказала да стимулира реформата в България, защото “може би е загубила вяра“.\r\n\t“С всичките си проблеми Европа е доволна една страна да си стои в кьошето“, коментира Иванов. По думите му докладът е написан щадящо и изпълнява политическа поръчка.\r\n\t“Въпреки желанието на Юнкер това да е позитивен доклад, това не се получи. В него няма резултати и накрая има едно изречение, че нито един от показателите не е удовлетворен. Това е погром”, посочи бившият правосъден министър.\r\n\tПреди два дни редица десни и центристки формации дадоха начало на инициативата “Български манифест за Европа”. Иванов обясни, че партиите са обединени от виждането, че българската демокрация е атакувана, а държавата е завладяна от модел на управление, олицетворен от Бойко Борисов и Делян Пеевски.\n\n\r\n\t“България губи своята посока и трябва да я върнем. Това е експертен тим, който да произведе визия за България и мястото й в Европа”, обясни той. Той допътлни, че не се създава нова формация, а това е експертен екип, който да произведе визия за Европа.", "date": "2017.11.20", "title": "Христо Иванов: Управляващите и ЕК навряха доклада в ъгъла"}
{"url": "http://www.mediapool.bg/migrantite-tarseshti-zakrila-v-bulgaria-sa-namaleli-pet-pati-news272032.html", "text": "Мигрантите, които са потърсили закрила от българската държава, са намалели пет пъти от края на октомври миналата година досега, съобщи в понеделник председателят на Държавната агенция за бежанците Петя Първанов пред БНТ.\r\n\tЗа сметка на това отказите за предоставяне на статут на бежанец или хуманитарен са се увеличили два пъти.\r\n\tЗаетостта на бежанските лагери в момента е под 20%. В тях пребивават 931 мигранти.\r\n\tАгенцията е успяла да навакса със забавянето по отговорите на заявките за предоставяне на статут и всички забавени преписки вече са приключили. Тази година има 3400 новорегистрирани, потърсили закрила, а повече от 12 хил. са издадените решения, които се намират в различни фази на процедурите.\r\n\tОбщо 71 деца на мигранти посещават курсове по български език, а 126 ходят ходят на училище.", "date": "2017.11.20", "title": "Мигрантите, търсещи закрила в България, са намалели пет пъти"}
{"url": "http://www.mediapool.bg/charlz-mensan-pochina-sled-40-g-v-zatvora-news272034.html", "text": "Известният американски престъпник Чарлз Менсън е починал на 83 г., след като прекара 40 години в затвора, предаде ББС.\r\n\tПрез 1969 г. Менсън праща последователите си от секта, известна като Семейство Менсън, да убият седем души. Сред жертвите е холивудската актриса Шарън Тейт, която е съпруга на режисьора Роман Полански. По това време тя е напреднала бременност. Менсън бе осъден на доживотен затвор.\r\n\t\"Самото име на Менсън се превърна в метафора на терора\", коментира Винсънт Булиози, прокурор в процеса срещу него. Менсън е вярвал в предстояща расова война, след която той щял да се превръне в лидер на нов свят с нов социален ред.", "date": "2017.11.20", "title": "Чарлз Менсън почина след 40 г. в затвора"}
{"url": "http://www.mediapool.bg/pochina-bivshiyat-sasobstvenik-v-petrol-denis-ershov-news272035.html", "text": "Бившият съсобственик в компанията \"Петрол\" Денис Ершов е починал в събота сутринта в София, съобщиха негови близки, цитирани от Клуб Z.\r\n\tДенис Ершов бе сред основните акционери в \"Петрол\", преди компанията да бъде придобита от Цветан Василев, а в последствие мина под контрола на Гриша Ганчев.\r\n\tТой е роден в сибирския град Челябинск, но беше гражданин на Литва.\r\n\tОсвен съсобственик в \"Петрол\", Ершов беше и основател на футболния клуб \"Нафтекс\".\r\n\tПрез 2000 г. Ершов беше изгонен от България мотива, че е заплаха за националната сигурност. Ершов обжалва и печели делата в съда, като през 2004 г. отново получава право да влиза в България.", "date": "2017.11.20", "title": "Почина бившият съсобственик в \"Петрол\" Денис Ершов"}
{"url": "http://www.mediapool.bg/padnaliyat-snyag-sprya-za-okolo-6-chasa-vlakovete-mezhdu-vladaya-i-gorna-banya-news272033.html", "text": "Паднали дървета спряха влаковете между гарите Владая и Горна баня за около 6 часа и между Плачковци и Кръстец – за около два часа в понеделник. Съобщиха от Национална компания \"Железопътна инфраструктура\" .\r\n\tПърво беше спряно движението на влаковете между Владая и Горна баня още в 5 часа сутринта. Причината е повреда в контактната мрежа, която се дължи на увисналите от снега клони на дърветата.\r\n\tЧаст от влаковете се движеха по обходен маршрут през Волуяк – Разменна - Перник. За пътниците от бързите влакове бяха осигурени автобуси.\r\n\tДвижението на влаковете по линията Владая – Горна баня, беше възстановено около 11:15 часа, съобщиха от НКЖИ.\r\n\tВ участъка Плачковци-Кръстец движението на влаковете беше спряно в 9 часа. Причината е паднало дърво в участъка от 4-та жп линия Русе - Горна Оряховица - Царева ливада – Дъбово – Димитровград - Подкова. Движението между двете гари е било възстановено около 11 часа.", "date": "2017.11.20", "title": "Падналият сняг спря за около 6 часа влаковете между Владая и Горна баня"}
{"url": "http://www.mediapool.bg/elektronniyat-targ-za-lekarstva-otnovo-e-spryan-news272036.html", "text": "Само няколко седмици след подновяването му, електронният търг за покупка на онкомедикаменти в болниците отново е спрян заради жалба в Комисията за защита на конкуренцията. Този път жалбата е от “Софарма Трейдинг“, след като миналата година иск на друг голям дистрибутор “Медекс“ блокира търга за няколко месеца до произнасянето на комисията и Върховния административен съд.\r\n\tСлед като жалбата беше отхвърлена като неоснователна от всички инстанции и след преговори с фирмата разработчик за доусъвършенстване на електронната платформа за търговия с лекарства, Министерството на здравеопазването  в края на октомври.\r\n\tТой беше обявен само за онкомедикаментите в болниците, тъй като това е едно от перата с най-сериозен преразход в бюджета на Националната здравноосигурителна каса (НЗОК). Следващата година бюджетът на здравноосигурителния фонд за лекарства ще достигне 1 млрд. лева, една трета от които са за онкомедикаменти. Към края на септември преразходът на касата за онколекарства надхвърля 5 млн. лева и при заложен бюджет от 225.5 млн. лева, фондът е изплатил на болниците 230.8 млн. лева.\r\n\tЗдравните власти очакваха прозрачната процедура на електронния търг да намали разходите за онкомедикаменти поне от пролетта на следващата година. За останалите лекарства след време трябваше да бъде обявена нова процедура през електронната платформа, след като болниците актуализират заявките си и им се даде възможност да включат нови групи медикаменти.\r\n\tСега обаче процедурата отново е блокирана, подобно на търга за изграждането на тол системата, който година и половина не можеше да се проведе заради перманентно обжалване на процедурата. С внесената в КЗК жалба \"Софарма\" иска временна мярка “спиране на процедурата“. Затова е-търгът е замразен до влизане в сила на определението на КЗК, с което се отхвърля искането за спиране на поръчката, или пък, ако то бъде одобрено – до решението по жалбата.\r\n\tОт здравното министерство обаче успокоиха, че блокираната процедура по никакъв начин не застрашава доставките на лекарства в болниците, защото лечебните заведения имат действащи договори за снабдяване.\r\n\tПървият електронен търг за лекарства беше  през декември 2016 година. Той беше с прогнозно стойност 1.2 млрд. лева и беше за близо 900 лекарствени позиции по заявки на 150 болници.\r\n\tЦелта на електронният търг е да осигури прозрачна процедура, чрез която централизирано да бъдат договаряни по-ниски цени за големи количества медикаменти, по които в последствие болниците да купуват лекарствата. В момента всяка болница прави свои търгове и често купуват едно и също лекарство с няколко пъти разлика в цените.\r\n\tПри електронния търг има прозрачно състезание с цени, а в края се сключват рамкови споразумения за доставки в болниците само с дистрибуторите, дали най-ниски цени.\r\n\tОчакванията на Министерството на здравеопазването бяха електронният търг да намали с 20% разходите за медикаменти в болниците.", "date": "2017.11.20", "title": "Електронният търг за лекарства отново е спрян"}
{"url": "http://www.mediapool.bg/veche-i-dvete-trabi-na-tunela-vitinya-sa-otvoreni-za-koli-news272037.html", "text": "От обяд в понеделник вече е възстановено движението през двете тръби на най-дългия тунел у нас \"Витиня\" на магистрала \"Хемус\" но само за леки автомобили, съобщиха от пътната агенция. За камиони над 10 тона обаче остава ограничението и те ще продължават да ползват обходния маршрут като не става ясно до кога.\r\n\tДосега преминаването през \"Витиня ставаше само през едната вече ремонтирана тръба двупосочно, докато другата се обновяваше в продължение на два месеца и половина. След реконструкцията и на втората тръба тя има ново осветление и системи за видеонаблюдение и пожароизвестяване.\r\n\tТръбата за София на тунел „Витиня“ вече е с енергоефективно LED осветление. Монтирани са 354 бр. осветителни тела. Съоръжението е с нова електроснабдителна система, видеонаблюдение, пожароизвестителна и оповестителна система. За повишаване безопасността на движение е монтирана светофарна уредба и променливи пътни знаци.\r\n\tРемонтните дейности на съоръжението са изпълнени от държавното дружество \"Автомагистрали“ ЕАД по договора за текущо поддържане на автомагистралния участък.\r\n\tВ сряда - 22 ноември, от 10 ч. до 16 ч., ще бъде спряно движението в тръбата за Варна за извършването на изпитвания на носимоспособността на мостовото съоръжение веднага след тунел \"Витиня“, което също бе ремонтирано през последните месеци. По време на изпитването автомобилният трафик ще бъде пренасочен двупосочно в тръбата за София.\r\n\tТежкотоварните МПС над 10 т продължват да преминават по задължителния обходен маршрут по път I-1 Ботевград - София.\n\n\r\n\tВ посока Варна движението се отклонява от пътен възел \"Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на \"Хемус“ при пътен възел \"Ботевград“ на 47-ми километър. В посока Видин се преминава по път I-1.\r\n\tЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при п. в. \"Витинска река“ при 30-ти километър.\r\n\tЗадължителният маршрут за МПС над 10 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан.\r\n\tАлтернативен маршрут за МПС над 10 т, пътуващи от областите Велико Търново и Русе до София е: път I-5 Бяла - Велико Търново - Котленски проход - АМ \"Тракия“ /или по Подбалканския път I-6/ - София.\r\n\tАлтернативен маршрут за МПС над 10 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге – София, посочват от АПИ.", "date": "2017.11.20", "title": "Вече и двете тръби на тунела \"Витиня\" са отворени за коли"}
{"url": "http://www.mediapool.bg/grigor-dimitrov-ofitsialno-e-treti-v-sveta-news272038.html", "text": "В понеделник бе публикувана новата ранглиста на , в която Григор Димитров вече официално е трети в света на тениса. Със спечелените след петте му победи на финалите в Лондон максимални 1500 точки Димитров събра 5150 точки и се придвижи три места нагоре. Миналия понеделник той бе шести, а в началото на 2017-та – 17-ти.\r\n\t \r\n\tДосега в историята на българския тенис само Мануела Малеева бе стигала до трето място в ранглистата – през 1985 година. Постижението на Григор Димитров обаче е рекордно за българския тенис като най-предно място в края на сезона. Досега трите сестри Малееви бяха стигали най-много до 6-то място в годишната класация - Мануела Малеева през 1984 и 1988 г., Катерина – през 1990-та и Магдалена – през 1995-та.\r\n\t \r\n\tДосегашното най-добро годишно постижение на Димитров бе 11-то място през 2014 година.\n\n\r\n\t \r\n\tПърви и втори в ранглистата са Рафаел Надал с 10 645 и Роджър Федерер с 9605 точки.\r\n\t \r\n\tСлед Григор в челната десетка четвърти е Александър Зверев с 4610 точки, следван от Доминик Тийм (4015), Марин Чилич (3805), Давид Гофен (3775), Джак Сок (3165), Стан Вавринка (3150), Пабло Кареньо Буста (2615).\r\n\t \r\n\tЕто и класирането на други известни имена, сред които и на доскоро заемащите челни места в ранглистата тенисисти: Хуан-Мартин дел Потро е 11-ти, Новак Джокович – 12-ти, Жо-Вилфрид Цонка – 15-ти, Анди Мъри 16-ти, Джон Иснър – 17-ти, Томаш Бердих – 19-ти, Кей Нишикори – 22-ри, Милош Раонич – 24-ти.\r\n\t \r\n\tГригор Димитров е трети и в годишната класация по приходи от наградни фондове с 5.63 милиона долара (са мо от финалите в Лондон - 2.55 милиона. Досега в професионалния тур през кариерата си той вече е е спечелил 13.1 милиона долара.\r\n\t \r\n\tПърви за сезона е Надал с 12.7 милиона долара годишни приходи, следван от Федерер - 11.8 милиона долара. Следват Зверев - 4.2 милиона долара, Тийм - 3.7 млн., Чилич - 3.6 млн., Гофен - 3.5 млн., Сок - 3.1 млн., Кевин Андерсън - 2.85 млн., Вавринка - 2.8 млн..\r\n\t \r\n\tНа пресконференцията след снощния си успех във финалния мач в Лондон Григор Димитров заяви, че няма да изпада в прекалено голяма еуфория след най-големия успех в кариерата си, а ще продължи да работи още по-усърдно. Ето и пълния текст на въпросите и отговорите на тези пресконференция, публикуван на сайта .\r\n\t \r\n\tБихте ли сравнили подготовката си за този толкова успешен сезон с тази от предишни години. Какво променихте с треньора ви, за да вдигнете нивото?\r\n\t \r\n\tЦялата тази целенасочена работа. Както казах и в предишни пресконференции - когато си добре подготвен, имаш добра стабилност зад гърба си. Мисля, че показах добра психическа устойчивост през цялата година. Физически също не спирахме да работим - преди, по време и след турнирите. Когато тялото ми позволява да направя такава подготовка, се чувствам сякаш вече имам предимство срещу всеки друг играч.\r\n\t \r\n\tТова не е резултат само от една-две седмици работа, а е резултат от предсезонната подготовка и целия сезон след това, от начина, по който подбирахме турнирите и т.н. Така че според мен няма една тайна съставка, която да посоча и да кажа: \"Да, това беше ключът за мен този сезон.\" Ключът е цялостната работата, която всички в отбора свършихме, начинът, по който се бяхме организирали и по който подхождахме към всеки турнир.\r\n\t \r\n\tКакво се криеше в тези сълзи накрая? Беше ли това край на едно дълго чакане или нещо друго?\r\n\t \r\n\tПросто се появиха. Не знам. Това е специален момент, специален турнир. Нямаш възможност да участваш в него всяка година. Чувствах, че заслужавам да бъда тук след сезона, който имах, но не исках да гледам толкова далеч (към титлата).\r\n\t \r\n\tСъщо така това беше последният мач за годината. Знаейки, че утре няма да ми се налага да ходя на тренировка, ще се чувствам страхотно, когато се събудя сутринта. Ще мога да правя каквото поискам (смее се). Като тенисист не ти се случва често да имаш тази свобода. Ако искаш да бъдеш на върха, няма преки пътища. Аз съм напълно отдаден. Тази година свърших доста работа. Жертвах някои дни, в които можех да си почина, или да отида на някоя малка ваканция тук-там. Сега това се отплаща.\r\n\t \r\n\tНякои нови лица се появиха в челото тази седмица. Мислите ли, че има решаваща смяна на върха в мъжкия тенис и виждате ли се като част от тази нова вълна?\r\n\t \r\n\tСледващата година определено ще бъде много интересна. Особено в началото. Има няколко големи имена, които ще се завърнат в игра. Това са играчи, които никога не трябва да бъдат отписвани. Но честно казано не искам да мисля за това в момента. Искам да се фокусирам върху това, което правим с моя отбор - как да се подобрим, как да станем по-силни, как да победя тези играчи, когато се изправя срещу тях, как да бъда постоянен във всеки турнир, в който играя такива мачове.\r\n\t \r\n\tИскам да се концентрирам върху това, а не да се питам: \"О, дали съм един от тях?\" В крайна сметка в момента съм тук, шампион съм в турнира и съм много щастлив. Това е всичко. Най-важното нещо е да останеш здраво стъпил на земята и да работиш още по-усърдно. Искам да продължа да следвам същата линия. Не искам да изпадам в еуфория от това, че съм се справил добре и сега съм №3 в света. Не, напротив. Това ме прави още по-вглъбен, още по-готов за работа и за това, което предстои. В момента имам страхотна основа, върху която да надграждам догодина. Очаква ме невероятна предсезонна част. Знам какво трябва да правя, за да стана още по-добър.\r\n\t \r\n\tКакво мислите, че сте способен да постигнете сега, след като спечелихте най-голямата титла в живота си?\r\n\t \r\n\tВсе още опитвам да обмисля това, което току-що постигнах. Сега ще седнем с отбора ми, ще направим оценка на цялата година, ще видим какво сме направили добре и къде можем да се подобрим. Естествено, една от най-големите ми цели е да спечеля турнир от Големия шлем. Това винаги ми е било мечта. Мисля, че сега нещата лека-полека се подреждат за мен. В миналото също съм имал добри резултати, но сега трябва да стана още по-постоянен в тези големи турнири и да вдигам нивото. Тази титла е страхотно, невероятно постижение за мен. Но все още има много какво да желая. Искам да се представям още по-добре и по-добре.\r\n\t \r\n\tПреди турнира казахте, че една от големите разлики този сезон е, че сте станал по-търпелив. Означава ли това, че преди сте бил по-нетърпелив за постигането на тези големи резултати?\r\n\t \r\n\tВ тениса винаги трябва да си търпелив. Ако загубиш мач, знаеш, че другата седмица имаш нов турнир и можеш да опиташ да направиш нещо по-различно. Такъв е нашият спорт. Тенисът е проста игра за интелигентни хора. Ако правиш нещата правилно - във и извън корта, нещата се получават. Мисля, че тази година играх добре почти във всички турнири. Дадох всичко от себе си.\r\n\t \r\n\tПреди две години резултатите не бяха добри, пропадахте в ранглистата, имахте много разочарования. Можеше ли да си представите, че сега ще бъдете в тази позиция?\r\n\t \r\n\tНе, не (усмихва се). Определено не. Бях на кое място - 43, 44, 45? Не, тогава си мислех: \"Как да подредя нещата, как да вкарам три топки в корта?\" Но с правилната нагласа, с точните хора до теб, с подходящата подкрепа нещата се получават. Онзи период много ми помогна. Мисля, че имах нужда от него. И сега оценявам онези шест-седем месеца, които бяха пълно мъчение за мен. Само ако си преминал през това, можеш да го разбереш. В онзи конкретен момент осъзнах върху какво наистина трябва да работя, кои са истинските хора около мен, кой наистина държи на мен, кой е важен за мен. Научих толкова много уроци от онзи период. И сега, малко по малко, стъпка по стъпка, ето ме тук.\r\n\t \r\n\tКолко голяма роля имаше Дани Валверду за вашите успехи?\r\n\t \r\n\tМного. Той свърши страхотна работа с Анди (Мъри), след това и с Томаш (Бердих). Дани беше едно от най-големите попълнения в отбора. Ако се замислите, реално ние работим заедно малко повече от година. Мисля, че той разбира страхотно играта, нейната същност. Голяма част от този успех се дължи на него. Абсолютно. Разбира се, всеки един в отбора има своя принос.\r\n\t \r\n\tЗа пръв път чухме да поздравите приятелката си Никол Шерцингер по този начин от корта. Емоционален изблик ли беше или нещо специално?\r\n\t \r\n\tКакто казах, оценявам всеки един човек, който е, така да се каже, в отбора ми. Личните неща са си лични. Тази победа е за всички нас, в отбора, за семейството ми. Разбира се, че тя е част от това нещо. Това е. Личните хора за мен означават много. Майка ми и баща ми, (мениджърът ми) Георги Стоименов, Катя Малеева. Всички тези хора са много повече от семейство за мен. Да спечеля пред тях е безценно.\r\n\t \r\n\tИграта ви във финала изглеждаше малко консервативна. Може би чакахте грешки на Гофен. Умишлена стратегия ли беше това или отговаряхте на начина, по който той играе?\r\n\t \r\n\tБях малко уморен. Трябваше да изиграя няколко мача срещу солидни съперници. Мисля, че през цялата седмица съумях да поддържам добро ниво. Знаех, че Давид ще опита нещо различно, че ще бъде по-агресивен, за да не ми позволи да играя моята игра. Това беше очевидно още от първата точка.\r\n\t \r\n\tНаистина трябваше да положа много усилия, особено в първия сет, който според мен беше ключът. В третия сет почувствах, че мога да направя някои неща по-различно, да бъда малко по-агресивен и това беше решаващо. Да, видно беше, че към края на мача бях малко нервен, но това според мен е съвсем нормално. В крайна сметка преодолях това препятствие и съм много щастлив, че завършвам силно годината.\r\n\t \r\n\tМожете ли да назовете конкретен момент, който обърна мача във ваша полза?\r\n\t \r\n\tМоже би тази точка за пробив в третия сет. Мачът се движеше ту в едната, ту в другата посока. Знаех, че в един момент трябва да направя нещо голямо, защото той наистина сервираше много добре. Беше трудно да разчитам сервисите му. Той пращаше топката много близо до линиите. В един момент имах чувството, че трябва да започна да си избирам посока. Знаех, че ако се стигнеше до втори сервис и съумеех да направя добър ретур, ще имам възможност да тръгна в атака.\r\n\t \r\n\tВчера определихте мача си (с Джак Сок) като нервен. Финалът какъв беше?\r\n\t \r\n\tБеше тегав (смее се). Но както казах и преди това, мач с мач не си прилича. Очаквах нещо по-различно от него и наистина той го показа. Определено не е лесно да играеш срещу един играч два пъти в една седмица. Най-важното за мен е, че успях да спечеля. Как точно, все едно. Дали с грозна игра, дали с нещо друго, просто исках да спечеля този мач на всяка цена. И дадох всичко от себе си, за да го направя.\r\n\t \r\n\tДва пъти играете финали с Гофен, два пъти печелите. Бихте ли направил сравнение между двубоя в София и този в Лондон като емоции, чувства.\r\n\t \r\n\tДа си призная, тук се чувствах малко като в София с всички тези знамена. Беше чудесно. Със сигурност мачът в София беше малко по-добър от моя страна, но като че ли днес залогът беше по-голям. Очаквах доста труден мач и Давид ми го осигури (смее се).\r\n\t \r\n\tКъде поставяте тази титла сред успехите си - полуфиналите на \"Уимбълдън\" и Australian Open бяха страхотни постижения, но завършиха със загуба, а сега ще си тръгнете с доста по-различно усещане?\r\n\t \r\n\tСъс сигурност я поставям на едно много специално място. Нещата винаги могат да се развият по различен начин. В онези мачове (срещу Новак Джокович и Рафаел Надал) каквото и да опитвах, не се получаваше. В този турнир се получи.\r\n\t \r\n\tПрез този сезон постигнахте най-големите резултати в кариерата си. Има ли нещо, за което съжалявате?\r\n\t \r\n\tСъжаление. Това е силна дума. Пропуснах някои възможности, но да съжалявам? Не, не мисля. Да, можех да се представя по-добре в определени турнири, да спечеля някои мачове, които загубих. Това е сигурно. Но не бих го нарекъл съжаление. Опитах да дам най-доброто от себе си. Щях да съжалявам, ако не бях. Но не мога да се сетя за мачове, в които съм се предал или нещо подобно.\r\n\t \r\n\tПрекарахте една седмица с Рафаел Надал в Майорка. Беше ли това една хубава история за медиите или наистина беше важна за вашето развитие?\r\n\t \r\n\tМислите ли, че беше една хубава история за медиите?\r\n\t \r\n\tДа.\r\n\t \r\n\tНаистина ли?\r\n\t \r\n\tДа споделиш опит с колега, това не е нещо нормално в този бизнес.\r\n\t \r\n\tЗащо да не е нормално? Това беше една много приятелска тренировъчна седмица. Изпитвам огромен респект към този човек. Огромен. Обичам да играя с него. Губил съм от Рафа колко - осем, девет пъти? И въпреки това все още искам да играя с него. От него можеш да научиш толкова много. Хората бяха изключително гостоприемни към мен. Бяха няколко много положителни дни за мен. Мисля, че дали срещу Рафа, дали срещу Роджър, винаги можеш да научиш страшно много неща. Така че за мен това беше единствената причина да бъда там.\r\n\t \r\n\tГригор, поздравения и аплодисменти от всички ваши фенове в Сърбия за този голям успех. Със сигурност всички фенове на Балканите са много щастливи от тази победа. Мислите ли, че балканците имаме нещо специално, че сме шампиони на всички спортове?\r\n\t \r\n\tГотино е да си балканец. Така е. Не го крия. Всеки един от нас - естествено, не си избираш откъде си - се стреми да докаже себе си. Всички ние сме борци. Борим се докрай. Това е нещо, което или го имаш в себе си, или не. Гордея се, че успях да свърша годината по този начин.\r\n\t \r\n\tЩе отидете ли сега на почивка? Какви са плановете ви?\r\n\t \r\n\tТова е много обширен въпрос (смее се). Да, със сигурност ще си почина малко. Ще бъде приятно, нали? Годината беше дълга. Ще си взема няколко дни почивка. Но знам, че след няколко такива дни ще стана толкова неспокоен, че бързо ще се заловя за работа.\r\n\t \r\n\tМного хубав край, но започваме наново. Така е в тениса. Ако беше в друг етап от сезона, вероятно трябваше да започна друг турнир още утре. Няколко дни може да се порадвам, но нямам много време. Започва нов сезон, в който ще преследваме конкретни цели. Много от играчите със сигурност вече тренират, така че трябва да наваксаме това време.", "date": "2017.11.20", "title": "Григор Димитров официално е трети в света"}
{"url": "http://www.mediapool.bg/nedelnite-uchilishta-v-chuzhbina-shte-organizirat-izpiti-po-balgarski-news272039.html", "text": "Хората, които учат български в чужбина, ще могат да полагат онлайн изпити в българските неделни училища по света и да получат сертификат за ниво на владеене на езика. Тестовете се подготвят и оценяват от Департамента за езиково обучение на Софийския университет \"Св. Климент Охридски\", съобщиха от Министерството на образованието и науката. И в момента департаментът на СУ прави такива изпити онлайн и издава сертификати, но досега не е можело тестовете да се правят в неделните училища.\r\n\t\"Притежаването на сертификат с международна валидност за ниво на владеене на езика ще осигури по-висока конкурентоспособност на трудовия пазар. Предстоят разговори с висши училища в България за възможни допълнителни преференции при кандидатстване на ученици от чужбина, които притежават сертификат за ниво на владеене на българския език\", обясниха още от министерството.\r\n\tСпоред методологията за изпита той ще е в две части - устен и писмен. Устното изпитване ще се прави през скайп, а писменото - онлайн. Устният изпит ще е 15 - 20 минути, а писменият ще трае между 2 часа и 2 часа и 30 минути.\r\n\tЗа явяване на теста ще се плащат такси. За кандидати от САЩ цената е 115 долара - 100 долара за самия тест и 15 долара разноски по изпращане на сертификата, ако той бъде издържан. За кандидати от Европа цената е 95 евро - 85 евро за теста и 10 евро пощенски разноски. Хората от други части на света, които искат да получат сертификат за владеене на български език, избират дали да платят 115 долара или 95 евро за това.", "date": "2017.11.20", "title": "Неделните училища в чужбина ще организират изпити по български"}
{"url": "http://www.mediapool.bg/razpredeleni-sa-resorite-na-zamestnik-ministrite-na-zdraveopazvaneto-news272040.html", "text": "Разпределени са ресорите на новоназначените зам.-министри на здравеопазването от екипа на министър Кирил Ананиев, съобщиха в понеделник от здравното министерство.\r\n\tВ ресора на заместник-министър Бойко Пенков влизат медицинските дейности, образованието, квалификацията и следдипломното обучение в системата на здравеопазването. Д-р Пенков ще отговаря и за регулирането и осигуряването на лекарствени продукти и медицински изделия, както и за управлението на системата при кризи. Той ще осъществява контрол върху центровете за спешна медицинска помощ, домовете за медико-социални грижи за деца и държавните психиатрични болници.\r\n\tД-р Пенков ще контролира работата на Център „Фонд за лечение на деца“, Центъра за асистирана репродукция, Националния център за обучение и квалификация в системата за спешна медицинска помощ, Изпълнителната агенция „Медицински одит“, Изпълнителната агенция по лекарствата и Изпълнителната агенция по трансплантация. Той ще отговаря за Националния център по трансфузионна хематология и за районните центрове по трансфузионна хематология, както и за Националния съвет по цени и реимбурсиране на лекарствени продукти.\r\n\tНа заместник-министър Жени Начева са поверени обществените поръчки в системата на здравеопазването, администрирането на международните проекти и програми,  европейската координация и международните дейности и въвеждането на електронното здравеопазване. Тя ще упражнява контрол върху управлението на търговските дружества, капиталовите разходи и собствеността, върху управлението на бюджета и финансите на МЗ, както и върху дейностите по планиране и анализиране в системата.\r\n\tЗаместник-министър Светлана Йорданова продължава да отговаря за  превенцията на общественото здраве, за  дейностите, свързани с отчитането и оценката на националните здравни програми и специализирани донорски програми. На зам.-мин. Йорданова са поверени още режимите, свързани с водите и храните и дейностите, отнасящи се до ваксините, които се осъществяват от главния държавен здравен инспектор.\n\n\r\n\tЗаместник-министърът осъществява контрол върху Националния център по заразни и паразитни болести, Националната експертна лекарска комисия и Националния център по радиобиология и радиационна защита.\r\n\tВсеки от заместник-министрите ще осъществява контрол върху дейността на регионалните здравни инспекции и на Националния център по обществено здраве и анализи, съгласно разпределението на ресорите.", "date": "2017.11.20", "title": "Разпределени са ресорите на заместник-министрите на здравеопазването"}
{"url": "http://www.mediapool.bg/biznesat-iska-minimalnata-zaplata-da-e-maksimum-43-ot-srednata-news272041.html", "text": "Българската стопанска камара изрази несъгласие с предлаганата от държавата формула за определяне на минималната работна заплата. Бизнес организацията настоява горната граница на минималната заплата да е 43% от средната, докато правителството предлага вариант, в който минималната заплата се определя в диапазона между 40% и 50% от средната работна заплата за страната.\r\n\tВ предлаганата от правителството формула за ръста на минималната заплата се отчитат и индикатори като инфлация, производителност на труда, заетост, динамика на брутния вътрешен продукт и др.\r\n\tЦелта е всяка година минималната заплата да бъде определяна чрез формула на базата на обективни критерии, а да не зависи толкова от политически решения.\r\n\tМакар че социалните партньори и държавата от години преговарят за подобна формула, консенсус и досега не е постигнат. Преди дни правителството публикува проект на рамково споразумение за процедурата по договарянето на минималната заплата.\r\n\t“Горната граница на предложения интервал от 40 - 50% за определяне на минималната работна заплата спрямо средната работна заплата, надхвърля значително средното съотношение за 22-те държави членки на ЕС, прилагащи минимална заплата, която достига 41-42 %. Предложената горна граница от 50% надхвърля и граничното съотношение на минималната заплата към медианната работна заплата от 66%, съответстващо на определенията за нископлатен труд и нископлатени работници, използвано от Евростат. В тази връзка настояваме за фиксиране на горна граница на интервала за преговори, не по-висока от 42-43%“, се казва в позиция на БСК, разпространена в понеделник.\r\n\tПо данни на НСИ средната работна заплата за септември е 1064 лева, като при спазване на искането на работодателите минималната заплата би трябвало да е 457 лева.\n\n\r\n\tЗа сравнение минималната работна заплата в момента е 460 лева, а от 1 януари догодина ще стане 510 лева.\r\n\t“Отбелязваме отново негативните ефекти върху прилагането на механизма за определяне на минималната заплата, на многократно обсъжданите деформации на пазара на труда и организацията на заплащането, свързани с допълнителното възнаграждение за трудов стаж и придобит професионален опит и прагове за т. нар. минимален осигурителен доход“, посочват от БСК.\r\n\tСпоред организацията в своята съвкупност всичко това води до дискриминация на отделните групи наети лица по възраст и заетост в частния и обществения сектор, узаконяват недекларирания труд и пасивните нагласи при упражняване на контрола върху нарушенията на трудовото, осигурителното и данъчното законодателство.\r\n\tОсвен това бизнесът настоява за осигуряването на актуални ежегодни данни за част от индикаторите по определянето на минималната заплата.", "date": "2017.11.20", "title": "Бизнесът иска минималната заплата да е максимум 43% от средната"}
{"url": "http://www.mediapool.bg/sasht-tryabva-da-se-podgotvyat-za-sledvashtiya-hod-na-iran-v-siriya-news272043.html", "text": "Докато правителството на Тръмп се радва на ново споразумение за замразяване на бойните действия в Южна Сирия, режимът на президента Асад и Иран се готвят за следващата фаза от продължителната война, при която ще се опитат да завладеят останалата част от страната. Дали Иран ще успее, зависи до голяма степен от това дали САЩ ще осъзнаят, а после и ще противодействат на тази стратегия.\r\n\t \r\n\tТехеран изсипва хиляди бойци в новозавзетите територии и изгражда военни бази. Въпреки че подкрепяните от САЩ сили държат територии източно от река Ефрат в югоизточната част на Сирия, както и по границите с Израел и Йордания на югозапад, Иран показа намерението си да помогне на Башар Асад да си върне цяла Сирия.\r\n\t \r\n\tИранският генерал-майор Касем Солеймани, командващ задграничните операции на Корпуса на гвардейците на Ислямската революция, наскоро беше засечен в източния сирийски град Дейр аз Зур. Това показа колко важен приоритет за Иран е да поеме контрола над богатия на петрол близък район. Солеймани беше забелязан също близо до град Абу Камал, който се намира на границата, точно срещу иракския град Каим, и е последният участък от трасето по суша, което Иран се опитва да установи от Техеран до Бейрут.\r\n\t \r\n\tСпоразумението, сключено от президента Тръмп с Владимир Путин в Азия, беше представено като начин да се гарантира, че освободените области на Сирия ще бъдат извън контрола на Асад, и да се даде възможност на чуждестранните бойци да напуснат. Руският външен министър Сергей Лавров обаче каза, че Москва не смята да настоява пред Иран да изведе войските си от Сирия.\r\n\t \r\n\tКакво може да се направи тогава? Специална група от бивши висши американски дипломати и военни предложиха как Тръмп да попречи на Иран да получи контрол над онова, което остана от освободена Сирия, и да изпълни собственото си обещание да възпре иранското влияние в района.\r\n\t \n\n\r\n\t\"Възможно най-неотложно САЩ трябва да създадат реални пречки пред стремежа на Техеран към пълна победа над режима на Асад в Сирия. Времето е от ключово значение\", се казва в доклад на вашингтонския Еврейски институт за национална сигурност на Америка.\r\n\t \r\n\tПърво, САЩ трябва да огласят ясна политика в Сирия, която премахва подозренията, че се готвят да се изтеглят сега, след като халифатът на \"Ислямска държава\" рухна. Тази политика трябва недвусмислено да покаже, че американското военно присъствие на място и по въздух ще се запази, за да гарантира, че ИД няма да надигне отново глава и Асад няма да завземе отново цялата страна, както и да обезпечи сигурност за процеса на възстановяване.\r\n\t \r\n\tВторо, правителството на Тръмп трябва да увеличи съдействието си за сунитските общности, които имат късмета да живеят извън управлението на Асад, и да подпомага подкрепяните от САЩ местни групировки да контролират ценната територия в Югоизточна Сирия. Тази територия може да осигури на местните общности икономически ползи сега и средство за политически натиск в бъдеще.\r\n\t \r\n\tТрето, САЩ би трябвало да работят с регионалните съюзници, за да не се допусне Иран да прехвърля оръжие и войски в Сирия. Това ще изисква забрана на доставките по море и гаранции, че подкрепяните от САЩ сили контролират ключови погранични градове в Сирия и Ирак. Тези стъпки могат да парират иранската агресия, без да се стига до въоръжен конфликт с Техеран.\r\n\t \r\n\t\"Трябва да попречим на Иран да създаде полумесец на влияние. Трябва да продължим да градим нашата коалиция със страни със сходен начин на мислене\", каза съпредседателят на специалната група, бившият генерал от ВВС Чарлз Уолд.\r\n\t \r\n\tТръмп е прав, като подчертава, че при раздаването са му се паднали ужасни карти в Сирия. До сегашната ситуация там се стигна заради политиката на колеблива подкрепа на правителството на Обама към сирийските бунтовници и пожелателната дипломация, неподкрепена от натиск. Тръмп обаче не бива да повтаря грешките на Барак Обама.\r\n\t \r\n\t\"Имаме възможност да изиграем картите си по всякакъв начин, ако сме достатъчно умни да ги изиграем\", каза другият съпредседател на специалната група - бившият американски посланик в Турция Ерик Еделман.\r\n\t \r\n\tВ САЩ няма желание за продължителна военна мисия в Сирия, но военните командири още помнят поуките от изтеглянето на американците от Ирак пред 2011 г. Миналата седмица министърът на отбраната Джим Матис обеща американските сили да останат, за да предотвратят поява на \"ИД 2\" и докато политическият процес набере скорост, но не каза, дали Америка ще парира иранската агресия.\r\n\t \r\n\tАмериканският интерес в областта на националната сигурност е ясен. Продължителен ирански контрол в освободените от режима и \"Ислямска държава\" сирийски райони би довел до още по-голяма нестабилност, би подхранил екстремизма и удължил кризата.\r\n\t \r\n\t\"Американската коалиция с партньорските сили на място бяха ключът за разгрома на ИД, но освобождаването на сирийците от ИД, за да попаднат в ръцете на Иран, само ще продължи радикализацията в страната\", заяви Муаз Мустафа, изпълнителен директор на организацията Сирийска специална група за спешни действия.\r\n\t \r\n\tПостоянно ни се казва, че няма военно решение на сирийската криза, което е така. Вярно е обаче също, че не е възможно дипломатическо решение, докато Иран и Асад продължават да се стремят към военна победа и да се измъкват безнаказано.", "date": "2017.11.20", "title": "САЩ трябва да се подготвят за следващия ход на Иран в Сирия"}
{"url": "http://www.mediapool.bg/ultimatumat-izteche-mugabe-oshte-ne-e-podal-ostavka-kato-prezident-na-zimbabve-news272044.html", "text": "Ултиматумът, даден от управляващата в Зимбабве партия на президента Робърт Мугабе да подаде оставка или срещу него ще започне процедура за импийчмънт, изтече в понеделник по обед, но до момента няма никакво съобщение какво става с 93-годишния държавен глава, който през уикенда бе свален от лидерския пост в неговата партия ЗАНУ-ПФ, предаде Ройтерс.\r\n\t\r\n\tПрезидентът на съседна Замбия Едгар Лунгу изпрати бившия президент Кенет Каунда в Хараре, за да убеди Мугабе да се оттегли \"по достоен начин\", след като военните завзеха властта в Зимбабве миналата седмица. Каунда, който също е на 93 години, е пристигнал в зимбабвийската столица с президентския самолет, съобщи високопоставен правителствен източник в Лусака.\r\n\t \r\n\tПо-рано днес телевизия Си Ен Ен, цитирана от Ройтерс, съобщи, че Мугабе се е съгласил да се оттегли и е подготвил текста на оставката си. Американската медия се позова на източник, запознат с преговорите между Мугабе и генералите, завзели властта в Хараре миналата седмица. Съгласно условията на сделката Мугабе и съпругата му Грейс получават пълен имунитет.\r\n\t \r\n\tСпоред два високопоставени политически източника, цитирани от Ройтерс, Мугабе още вчера се е съгласил да подаде оставка, но управляващата партия, която го отстрани като неин лидер, не иска той да направи това пред военните - акт, който би направил така, че интервенцията на генералите да изглежда като преврат.\r\n\t \r\n\t\"Би изглеждало крайно лошо, ако той бе подал оставка пред тези генерали. Това би създало огромна каша\", каза високопоставен източник от партията ЗАНУ-ПФ.\r\n\t \n\n\r\n\tВчера зимбабвийският президент направи телевизионно обръщение към страната, в което разсея очакванията, че ще подаде оставка. По време на словото си от двете му страни стояха генерали.\r\n\t \r\n\tГлавният опозиционен лидер в Зимбабве каза днес, че отказът на Мугабе да подаде оставка е попарил надеждите на народа и призова за широко отворен политически процес в страната след намесата на военните миналата седмица. Морган Цвангираи добави, че е необходима среща на всички политически сили, за да се определи бъдещето на страната и че следващите избори, предвидени за догодина, трябва да преминат под надзора на международната общност.\r\n\t \r\n\tВлиятелният лидер на Съюза на ветераните от войната за независимост Крис Муцвангва каза днес, че ще инициира съдебна процедура за узаконяване на действията на военните срещу президента Мугабе, след като армията пое властта в сряда.\r\n\t \r\n\tОт управляващата партия на Зимбабве пък представиха днес проект на резолюция за импийчмънта на Мугабе след изтичането на ултиматума. В документа се казва, че Мугабе е източник на нестабилност в страната, че е показал неуважение към принципите на правовата държава и че е отговорен за безпрецедентната финансова депресия в Зимбабве.\r\n\t \r\n\tУниверситетът на Зимбабве отложи всички изпити днес, след като студенти излязоха на улицата с възгласи и песни срещу президента Мугабе.\r\n\t \r\n\tГоворител на британската премиерка Тереза Мей каза днес, че Мугабе е изгубил подкрепата на народа. Той призова за мирен и бърз изход от несигурната политическа ситуация, възникнала в Зимбабве.", "date": "2017.11.20", "title": "Ултиматумът изтече, Мугабе още не е подал оставка като президент на Зимбабве"}
{"url": "http://www.mediapool.bg/dvizhenie-5-zvezdi-pobedi-desnotsentristka-koalitsiya-v-izbori-v-obshtina-na-rim-news272059.html", "text": "Италианското популистко Движение \"5 звезди\" победи десноцентристка коалиция на втори тур от местни избори за община Остия, една от най-големите в столицата Рим, предаде Ройтерс.\r\n\t \r\n\tПредставителката на Движение \"5 звезди\" Джулиана Ди Пило взе 60 процента от гласовете, удвоявайки резултата си от първия тур, а десноцентристката Моника Пика получи 40 процента във вота, който се състоя броени месеци преди националните избори.\r\n\t \r\n\tРезултатът показва, че съдебните проблеми на управлението на кметицата на Рим от \"5 звезди\" Вирджиния Раджи не са се отразили на популярността на движението в столицата.\r\n\t \r\n\t\"Има ефект Раджи и той е положителен. Продължаваме да печелим в Рим дори срещу коалиция от пет десноцентристки сили\", написа в Туитър кандидатът на \"5 звезди\" за премиер Луиджи Ди Майо.\r\n\t \r\n\tДвижение \"5 звезди\" е най-популярната партия в Италия с наближаването на националните избори, които трябва да се произведат между март и май. Управляващата Демократическа партия е втора с голяма разлика, показа допитване от миналата седмица.", "date": "2017.11.20", "title": "Движение \"5 звезди\" победи десноцентристка коалиция в избори в община на Рим"}
{"url": "http://www.mediapool.bg/bardo-ili-dyo-bovoar-frantsiya-e-na-krastopat-sled-sluchaya-uainstiyn-news272060.html", "text": "Франция - родината на Брижит Бардо и Симон дьо Бовоар - си задава въпроса къде свършва прелъстяването и къде започва сексуалният тормоз.\r\n\t \r\n\tОткакто бяха отправени обвинения за изнасилване и сексуален тормоз срещу холивудския филмов продуцент Харви Уайнстийн, страната, синоним на любовта, е разкъсваната между образите на двете женски икони, опитвайки се да реши въпроса за сексуалния тормоз и насилието срещу жени.\r\n\t \r\n\tМнозина се чудят дали Франция може да контролира поведението на мъжете към жените, без да се откаже от донжуанската си национална идентичност.\r\n\t \r\n\t\"Франция е страна на мъже, които обичат жени\", заяви пред АП Гийом Биго, който е писал за отражението на случая Уайнстийн във Франция. \"Прелъстяването е важна част от нашата национална идентичност. Културата на \"френския любовник\" и \"френската целувка\" е в опасност заради политическата коректност\".\r\n\t \r\n\tМного жени във Франция отхвърлят тази гледна точка, като вместо това предпочитат произведенията на френската феминистка Дьо Бовоар за потисничеството над жените.\r\n\t \n\n\r\n\tОще преди хаштагът \"MeToo\" да стане изключително популярен, по-груба френска версия - \"balancetonporc\" (\"ИздайТвоятаСвиня\") - се появи онлайн, като доведе до потоп от анонимни разкази на жени, отправящи с безпрецедентна откритост обвинения за злоупотреби. Със стотици хиляди постове, говорещи за повсеместния сексизъм и посегателства във френския културен, политически и бизнес свят, хаштагът изглежда показваше, че Франция ще има водеща роля в борбата срещу сексуалния тормоз.\r\n\t \r\n\tЗасега обаче изглежда, че донжуановците - или бардотистите - са победили.\r\n\t \r\n\tВъпреки че сред обвинените са бивш френски министър на правосъдието, бивш председател на младежкото социалистическо движение, редактор на новини в телевизия Те Еф 1 и основател на училище за начинаещи предприемачи, повечето от тях отрекоха обвиненията.\r\n\t \r\n\tПо-важното е, че нито една значима фигура във Франция не е загубила своята работа или репутация.\r\n\t \r\n\tФилософът Бернар Анри-Леви отправи критики към онлайн движението, заявявайки, че е несправедливо да се сравняват обвинените нападатели със свине.\r\n\t \r\n\tФренските защитници на прелъстяването предупредиха, че евентуална пуританска реакция в американски стил може да демонизира романтиката.\r\n\t \r\n\tБиго посочи френския национален символ - младата пищна Мариана - като пример за подкрепяната от държавата френска мания за гледане на красиви жени. Той отбеляза, че през 1969 г. тогавашната секс бомба Бардо е била избрана за физическото въплъщение на Мариана. Сред другите, избирани да я представляват, са прелъстителката Катрин Деньов и супермоделът Летисия Каста.\r\n\t\r\n\tВ същото време френската министърка на културата Франсоаз Нисен предизвика недоволство, като защити режисьора Роман Полански, на фона на призивите да се отмени прожекция на негови филми във френски културен институт. Нисен призова французите \"да не осъждат творчеството\" на родения в Полша режисьор, който през 70-те години на миналия век се призна за виновен, че е правил секс с 13-годишно момиче, което упоил с шампанско и лекарства. Културният институт заяви, че неговата роля не е да морализаторства.\r\n\t \r\n\tТази година Полански дори получи почетната роля на председател на наградите \"Сезар\" - френския еквивалент на \"Оскар\".\r\n\t \r\n\tПри друга дискусия министърката на правосъдието Никол Белубе предизвика смайване, като заяви, че \"си струва да се обмисли\" определянето на минимална възраст от 13 години за даване на съгласие за сексуални контакти. Активисти протестираха в Париж с искане минималната възраст да бъде 15 години.\r\n\t \r\n\tФренските феминистки, които възхваляват активните американски позиции срещу сексуалния тормоз и обвиняват Франция, че е нормализирала сексизма, протестират срещу, според тях, апатията в страната по въпроса.\r\n\t \r\n\t\"Във Франция често се крием зад идеята на галантност за мъжете. Но тя е изградена, за да ни накара да скрием насилието и да мислим, че това е прелъстяване\", заяви влиятелната феминистка Каролин де Хаас.\r\n\t \r\n\tТя нарече отговора на френското правителство на обвиненията в сексуален тормоз \"радиомълчание\", в сравнение с други страни като Великобритания и САЩ.\r\n\t \r\n\tВ продължение на десетилетия Франция смяташе за въпрос на чест да разделя обществения и личния живот на френските политици и артисти. Някои казват, че тази култура е защитила мъже като бившия президент Франсоа Митеран, който имаше любовница и извънбрачно дете, и Доминик Строс-Кан, бившия управляващ директор на Международния валутен фонд, обвинен от прислужница в нюйоркски хотел в сексуално посегателство.\r\n\t \r\n\tФренският президент Еманюел Макрон призова жените да говорят открито срещу сексуалните нападения и предприе бързи действия за отнемане на Ордена на Почетния легион от Уайнстийн, който той получи, след като продуцира спечелилия Оскар френски филм \"Артистът\".\r\n\t \r\n\tФеминистки обаче казват, че символичните жестове не са достатъчни за борба с вкоренения сексизъм във Франция, където мнозина изглеждат объркани за границата между флирта и тормоза.\r\n\t\r\n\tМиналата седмица авторът на френско есе за прелъстяването трябваше да заяви изрично в интервю за сп. \"Мадам Фигаро\", че тормозът никога не е позитивно явление.\r\n\t \r\n\t\"Човек, който тормози, е агресор, не прелъстител\", заяви Жил Липовецки.", "date": "2017.11.20", "title": "Бардо или Дьо Бовоар? Франция е на кръстопът след случая Уайнстийн"}
{"url": "http://www.mediapool.bg/elizabet-i-prints-filip-praznuvat-platinena-svatba-news272061.html", "text": "Седем десетилетия брачен живот или платинена сватба празнуват британската кралица Елизабет ІІ и съпругът й принц Филип в понеделник.\r\n\tДвамата се вричат един на друг на 20 ноември 1947 г.\r\n\tГодина по-рано Филип – чаровен гръцки принц и морски кадет, предлага на принцеса Елизабет предлага брак, който тя приема, без да иска мнението на родителите си и остава непоколебима в това свое решение.\r\n\tДвамата имат четири деца. Престолонаследникът Чарз и сестра му Ана се раждат преди коронясването на Елизабет ІІ за кралица след преждевременната смърт на баща й Джордж VІ. Като кралица тя ражда принцовете Андрю и Едуард.\r\n\tС невероятното си чувство за хумор, демонстрирано и до ден днешен, принц Филип се жалва, че \"съм единственият мъж в страната, на когото не е позволено да даде името си на собствените си деца\", които приемат презимето на майка си Уиндзор вместо неговото Маунтбатън.\r\n\tПринуден винаги да е на втора линия и да се съобразява с програмата на съпругата си, Единбургският херцог се превръща в нейна \"сила и опора\" по думите на самата Елизабет ІІ.", "date": "2017.11.20", "title": "Елизабет ІІ и принц Филип празнуват платинена сватба"}
{"url": "http://www.mediapool.bg/sofiya-chaka-oferti-za-obshtinska-banka-do-4-dekemvri-zasega-ima-kandidati-news272062.html", "text": "До 4 декември ще се приемат офертите на кандидатите да купят дела на Столичната община в Общинска банка. От оскъдната информация по процедурата излиза, че заинтересованите да придобият 67.646% от капитала на финансовата институция са поне двама.\r\n\tДо 17 ноември участниците в процедурата, които желаят да продължат участието си в нея и да се запознаят със състоянието на банката, трябваше да купят т. нар. информационен меморандум, за който да платят 20 000 лева. До този етап от Столичната общинска агенция по приватизация и инвестиции допускат само стратегически или финансови инвеститори, които отговарят на условията за участие в търга.\r\n\t\"Има участници, които отговарят на предварителните условия. До 27 ноември те ще могат да поискат допълнителна информация за банката, а до 4 декември могат да подадат оферти\", казаха от Столичния общински съвет, който упражнява общинския контрол над банката.\r\n\tОт единствената официална информация по процедурата става ясно само, че потенциалните инвеститори са минимум двама. От агенцията за приватизация заявиха, че нямали практика да дават подробности в хода на процедурите.\r\n\tМинималната цена за дела на София във финансовата институция е 45.65 млн. лв. Депозитът за участие е 3 млн. евро.\n\n\r\n\tСпоред предварително обявените условия на конкурса се търси стратегически или финансов инвеститор. Оферти ще се приемат от банкови или кредитни институции с рейтинг поне ВВ- по скалата на \"Стандарт енд Пуърс\" (S&P). Финансовите инвеститори трябва да са регистрирани в страна от Европейското икономическо пространство, да са с опит и специализация в подобни инвестиции  и да имат капитал от поне 20 млн. евро.\r\n\tСлед отварянето на офертите столичната агенция по приватизация трябва да класира кандидатите и да предложи на общинския съвет да избере един от тях. Реално е възможно общинарите да не посочат кандидат-инвеститора, класиран на първо място.\r\n\tКъм края на септември Общинска банка има 1.5 млрд. лв. активи и е на 15-о място в страната. Печалбата ѝ за деветте месеца на годината е близо 2.88 млн. лв. Банката има скромен дял на пазара на кредити и депозити на домакинствата и фирмите. Основното ѝ предимство е финансирането и обслужването на общините. Не е ясно дали след продажбата ѝ най-големият ѝ клиент - Столична община, ще продължи да ползва услугите ѝ.\r\n\tТова е четвъртият опит на Столичната община да продаде дела си в Общинска банка. Мотивите за приватизацията са, че местната власт няма нужда от собствена банка и не може да инвестира в нея, за да я направи конкурентоспособна на пазара. В същото време общината не печели от банката, тъй като от години не взима дивидент. Печалбата на трезора се използва за увеличение на капитала му. През миналата година положителният финансов резултат на банката е близо 2.4 млн. лв.\r\n\tОт общината се надяват на фона на консолидацията на банковия пазар в страната този път да се намери купувач.\r\n\tОсновният проблем при продажбата на общинския дял в банката е най-големият миноритарен акционер - около 27 на сто от собствеността се държи от фирми около Христо Ковачки. Съвсем малки дялове имат няколко общини и дружества на Столична община.\r\n\tДълги години фирмите около Ковачки имаха блокираща квота при вземането на решения от общото събрание на банката и на практика София беше загубила контрол върху трезора. Освен това банката отпускаше кредити на свързани с миноритарния акционер компании, които бавеха вноските си и създаваха риск за стабилността на банката.\r\n\tСофия си върна контрола през 2011 г., благодарение на акт на Българската народна банка (БНБ), който позволи промяна на устава на банката. След жалби от фирмите около Ковачки по казуса има две съдебни дела - за акта на БНБ и за промяната в устава. Второто е замразено, докато не се реши това за акта на централната банка, което се точи от 2011 г.\r\n\tНе е ясно и дали миноритарните акционери смятат да продадат акциите си в банката. Преговори с тях ще трябва да води евентуалният нов собственик.", "date": "2017.11.20", "title": "София чака оферти за Общинска банка до 4 декември, засега има кандидати"}
{"url": "http://www.mediapool.bg/polovinata-detsa-v-bulgaria-sa-v-risk-ot-bednost-news272063.html", "text": "Почти половината деца в България са живели в риск от бедност и социално изключване през 2016 г. Това показват данни на Евростат, публикувани в понеделник по повод Световния ден на децата.\r\n\tСтраната ни е на челно място в Европейския съюз с 45.6% от хората до 18-годишна възраст, които са в риск от бедност. Преди България е само Румъния с 49.2 на сто. С висок риск от бедност са още децата в Гърция – 37.5%, Унгария – 33.6%, Испания – 32.9 на сто и Италия – 32.8%.\r\n\tНа другия полюс са Дания, Финландия и Словения. Там в риск от бедност и социално изключване са съответно 13.8%, 14.7% и 14.9% от децата.\r\n\tПрез 2016 г. общо 24.8 милиона деца в ЕС, или 26.4% от населението до 18-годишна възраст, са в риск от бедност и социално изключване. Това означава, че те са живели в домакинства с поне едно от следните три условия – в риск от бедност заради ниски доходи, тежки материални лишения или много нисък интензитет на трудова заетост, посочва Евростат.\r\n\tДелът на децата в риск е намалял много леко през последните години – от 27.5% през 2010 г. до 26.4 на сто през 2016 г. Тенденцията е в сила за почти всички страни от ЕС. Най-голям спад се наблюдава в Латвия – от 42.4% през 2010 г. до 24.7% през миналата година.\n\n\r\n\tЗначителни спадове в лошата статистика се наблюдават и в Полша – с 6.6 процентни пункта за периода, в Ирландия и в Унгария с 5.3 и 5.1 процентни пункта, както и в България – с 4.2. процентни пункта.\r\n\tНай-голямо увеличение на децата в риск от бедност и социално изключване е налице в Гърция – от 28.7 на сто през 2010 г. до 37.5% през 2016 г. Нарастване на дела има също в Кипър – със 7.8 процентни пункта, както и в Швеция и Италия съответно с 5.4 и 1.1 процентни пункта.", "date": "2017.11.20", "title": "Половината деца в България са в риск от бедност"}
{"url": "http://www.mediapool.bg/oshte-50-nezakonni-magazina-sa-premahnati-ot-plazha-na-madzho-v-slanchev-bryag-news272064.html", "text": "магазина на алеята на плаж \"Слънчев бряг – север\", обявен за \"плажа на Маджо\" от вицепремиера , са премахнати доброволно.\r\n\tТова е станало по силата на договор на Министерство на туризма с новия наемател на ивицата, чието име не се посочва в съобщението.\r\n\tСпоред публичния регистър на министерството плажът се стопанисва от фирмата \"Булимпекс\", в която акционери са \"Химипорт\" и бизнесменът Младен Михалев. Собствеността на Михалев, известен като Маджо, стана повод вицепремиерът Валери Симеонов да посочи този плаж като един от примерите за ивици, които се държат от лидери на бившите силови групировки. \"Булимпекс\" е собственик и на хотела \"Хелена ризорт\" в Слънчев бряг.\r\n\tФирмата има 5-годишен договор и плаща на държавата по 1.65 млн. лв. наем годишно. За разлика от името на наемателя, в съобщението на туристическото министерство са посочени цената и срокът на договора, както и това, че цените на плажните принадлежности са намалени с 2 лв. до 8 лв. за чадър и за шезлонг.\r\n\tМесеци след края на туристическия сезон фирмата доброволно е премахнала незаконните павилиони към плажа, тъй като площта им надвишава с 8000 кв. м одобрената от министъра на туризма схема. Според съобщението на министерството сега са разрушени обекти с обща площ над 1200 кв. м. От него не става ясно дали с това са премахнати всички незаконни обекти на плажа. Подобна акция имаше и през лятото.\r\n\tПремахването на сегашната партида обекти е започнало в началото на миналата седмица и е продължило до днес, съобщиха от Министерството на туризма. Сред тях са група магазини от страната на плажа на алеята пред хотел \"Глобус\" и съоръжение за бънджи, магазини за дрехи и обувки пред хотелите \"Гларус\" и \"Чайка\".\r\n\tПремахнати са незаконни обекти и в района около хотел \"Хевън\" и \"Кариби бар\", както и пред хотелите \"Ларго\", \"Астория\", \"Дюн\" и \"Виктория палас\".\r\n\tТези обекти не бяха разрушени в началото на лятото заради започналия активен сезон, уточняват от Министерството на туризма.\r\n\tОтказът на ресорното министерство да бъдат премахнати павилионите в Слънчев бряг преди началото на туристическия сезон стана повод за напрежение между вицепремиера по икономическата политика Валери Симеонов и ресорния министър Николина Ангелкова, а началника на ДНСК Милка Гечева беше сменена.\r\n\tМеждувременно в началото на тази година беше сменен наемателят на плажа. Държавата прекрати концесионния договор с дружеството \"Сънинвест\" през 2016 г. заради системни нарушения - по-малка плажна зона за свободен достъп на туристите, търговски обекти над разрешеното. Концесионерът почти всяка година беше глобяван от регионалното министерство със суми между 80 хил. и 360 хил. лева, които си плащаше. След прекратяването на договора концесионерът отказваше да пусне държавата във владение по думите на Ангелкова.\r\n\tВ началото на октомври правителството обяви  за \"Слънчев бряг – север\" с начална цена по-ниска с около 300 хил. лв. от плащания в момента наем.", "date": "2017.11.20", "title": "Още 50 незаконни магазина са премахнати от \"плажа на Маджо\" в Слънчев бряг"}
{"url": "http://www.mediapool.bg/karakachanov-se-naredi-do-orban-sreshtu-kvotite-za-migranti-news272065.html", "text": "Вицепремиерът и военен министър Красимир Каракачанов се обяви срещу квотното разпределение на мигранти в Европейския съюз, въпреки че досега българското правителство няма подобна официална позиция. Така Каракачанов се нареди до лидерите на страните от Вишеградската четворка, които са твърди противници на приемането на бежанци от Турция, Италия и Гърция.\r\n\t \r\n\tПремиерът Бойко Борисов досега не се е обявявал срещу квотите за мигранти и не е повдигал поне публично въпроса на европейско ниво. \r\n\t \r\n\t, заяви Каракачанов след среща със заместник-председателя на групата на ЕКР в ЕП, латвиеца Робертс Зиле и генералния секретар на групата Франк Барет.\n\n\r\n\t \r\n\tБългария бе сред страните членки на ЕС, които подкрепиха приетия през 2015 година механизма, и към септември тази година бе приела 50 души от Гърция. Според квотната система България трябва да приеме 1200 мигранти, като основният проблем да се доближим до това число е нежеланието на бежанците да живеят у нас.\r\n\t \r\n\tСъпротивата срещу квотите се води от правителството на унгарския премиер Виктор Орбан, което системно заема евроскептични позиции. \r\n\t \r\n\tСлед срещата с европейските гости Каракачанов отказа да коментира дали управляващата коалиция е стабилна и дали споделя изказванията на вицепремиера Валери Симеонов, че премиерът управлява еднолично.\r\n\t \r\n\tТой обаче разясни, че \"Европа има нужда от политическа сила с утвърдени традиции, ценности, религия и култура\".  \r\n\t \r\n\tРобертс Зиле от своя страна каза, че британската консервативна партия ще напусне след Брекзит, но се надява \"групата на Европейските консерватори и реформисти в Европейския парламент да се запази, защото Европа има нужда от нея\". \r\n\t \r\n\tВ групата има двама български евродепутати - Ангел Джамбазки от ВМРО и Николай Бареков. \r\n\t \r\n\tДнес Джамбазки каза, че заедно с Робертс Зиле работят активно в ЕП по темата за т. нар. \"социален дъмпинг\", предложена от френския президент Еманюел Макрон.\r\n\t \r\n\t\"Работим срещу тезата на президента Макрон, която е срещу нашия национален интерес и срещу националния интерес на държавите от Източна Европа\", обясни Джамбазки. \r\n\t \r\n\tПо думите му има законодателства, които се опитват на пречат на българските и на източноевропейските предприемачи да работят спокойно в страните от Западна Европа.\r\n\t \r\n\tЗа разлика от ВМРО премиерът Бойко Борисов и президентът Румен Радев преди няколко месеца макар и уклончива подкрепа за промените в директивата за командированите работници, за които настоява френският президент Еманюел Макрон.\r\n\t \r\n\tДирективата от 1996 година дава право на предприятие от ЕС да изпраща временно свои служители в друга страна от Евросъюза, които трябва да получават минималната заплата в приемащата страна, но продължават да им се плащат осигурителни вноски в изпращащата страна.", "date": "2017.11.20", "title": "Каракачанов се нареди до Орбан срещу квотите за мигранти"}
{"url": "http://www.mediapool.bg/trima-dushi-zaginaha-v-katastrofa-na-patya-shumen---silistra-news272067.html", "text": "Поредна тежка катастрофа взе три жертви в понеделник. На пътя Шумен - Силистра, в района преди село Венец, са се сблъскали две леки коли, в които са пътували общо 7 души.\r\n\tБлъснали са се лек автомобил \"Пежо\" с шуменска регистрация и \"Опел\" с благоевградски номера.\r\n\tЗагинали са трима възрастни, а други четирима души, включително и дете, са ранени и откарани в болницата в Шумен. От лечебното заведение заявиха пред \"Фокус\", че детето е с мозъчно сътресение, една жена е с тежки фрактури на крайниците, а друга жена и мъж са с разкъсване на вътрешни коремни органи. Състоянието им било стабилно и нямало пряка опасност за живота, но ситуацията може да се промени.\r\n\tНа мястото на инцидента има полицейски и медицински екипи. Пътна полиция насочва движението по обходен маршрут през селата Капитан Петко и Хитрино.\r\n\tПричината за катастрофата не е ясна.", "date": "2017.11.20", "title": "Трима души загинаха в катастрофа на пътя Шумен - Силистра"}
{"url": "http://www.mediapool.bg/nad-milion-balgarski-tv-zriteli-sa-gledali-na-zhivo-triumfa-na-grigor-news272068.html", "text": "Рекорден брой български тв зрители е събрал финалният мач от мастърса в Лондон, спечелен от Григор Димитров.\r\n\tВ неделя \"Мтел Спорт 1\" реши да предостави безвъзмездно правата си за излъчване на срещата между Димитров и Давид Гофен и на Българската национална телевизия и на \"Диема\", както и да го излъчва безплатно онлайн на платформата си ppv.mtel.bg. В резултат на това мачът е събрал пред екраните на телевизорите, компютрите и мобилните устройство над 1 милион българи, според данни на данни на Мтел за нейните канали и на \"Нилсен\" за БНТ и \"Диема\". За сравнение големи футболни събития като квалификацията за Световно първенство между България и Швеция и финалът на Шампионска лига са били гледани от по около половин милион зрители у нас, посочиха от Мтел.\r\n\t\"Убеден съм, че решението да споделим емоцията от големия успех на Григор Димитров, беше правилно. Вярвам, че направихме много българи щастливи. Григор постигна нещо невероятно, нещо, което не се случва всеки ден, нещо, което си струваше да се види от максимален брой хора в България”, заяви Симеон Донев старши директор \"Маркетинг” в Мтел.\r\n\tКомпанията припомни, че от старта си в началото на 2017 г. \"Мтел Спорт 1\" предлага богато тенис съдържание от надпреварите ATP Мастерс, ATP 500 и ATP 250 и излъчи ексклузивно на живо над 20 турнира от календара на ATP, от които 13 с участието на Григор Димитров.\r\n\tИ през новия сезон спортният канал ще следи на живо най-интересното от надпреварите ATP Maстърс 1000, ATP 500 и ATP 250, за да научат зрителите дали след след завръщането си \"старите” Джокович, Мъри и Вавринка ще имат сили отново да атакуват върха или той ще остане окупиран от Григор Димитров, Александър Зверев и компания\", допълват от Мтел.", "date": "2017.11.20", "title": "Над милион български тв зрители са гледали на живо триумфа на Григор"}
{"url": "http://www.mediapool.bg/patna-politsiya-shte-debne-narushitelite-ot-tsivilni-koli-news272069.html", "text": "Заради зачестилите катастрофи по пътищата и практиката водачите да се предупреждават за присъствието на патрулки, полицията ще започне да слага камери в цивилни коли и така шофьорите няма да знаят, че снимат нарушенията им.\r\n\tТова съобщи главният секретар на МВР Младен Маринов пред БНР в понеделник. По този начин, според него, шофьорите, които нарушават правилата, няма да намаляват скоростта, когато видят на пътя полицейски автомобил - практика, често срещана до момента.\r\n\tСлед трите тежки катастрофи, които за два дни взеха 11 жертви на приблизително един и същ участък на пътя Варна-София, в неделя премиерът свика среща, на която да се набележат мерки за предотвратяване на тежките пътни инциденти. Още преди заседанието стана ясно, че в смъртоносния участък на територията на Ловешка община през уикендите и в почивните дни ще се пращат повече патрулки.\r\n\tГлавният секретар на МВР обаче обяви тези мерки за временни. \"Пътят е да се въвеждат технически средства, камери за контрол на скоростта, включително и такива, които са в автомобили, които не са обозначени и които могат да замерват скоростта в движение. Практиката показва, че въвеждайки обозначение на местата, където засичаме скоростта, това води до намаляване на скоростта в тази отсечка, след което спокойно се развиват вече и високи скорости\", посочи Младенов.\r\n\tПолицията вече ще сваля номерата на автомобилите на провинилите се водачи не на пътя, а в най-близкото районно управление на МВР, където ще бъдат отвеждани за налагане на глобата нарушаващите правилата водачи, предвижда друга мярка. Така според Младен Маринов, шофьорите, които нарушават правилата за движение в бързината да стигнат някъде, рискуват именно да изгубят ценно време.\r\n\t\"Където се налага налагане на принудителни административни мерки, в случая сваляне на регистрационния номер, това нещо ще разпоредя да се извършва в районното управление, към което работят служителите\", каза главният секретар.\r\n\tДруга обявена в неделя мярка предвижда автобусите да бъдат задължени да монтират видеорегистратори, които да записват в реално време пътната обстановка, както и всяко място на пътниците да бъде оборудвано с колан и те да са принуждавани  да го поставят.", "date": "2017.11.20", "title": "Пътна полиция ще дебне нарушителите от цивилни коли"}
{"url": "http://www.mediapool.bg/lovchanskiyat-mitropolit-goni-s-vodosvet-zloto-ot-patya-krai-mikre-news272029.html", "text": "Ловчанският митрополит Гавриил отслужи в понеделник водосвет, за да прогони злото и да спре тежките катастрофи по пътя Варна-София в района на село Микре. Владиката вярва, че водосветът ще спре черната серия от инциденти, съобщи БТА.\r\n\tВ последния работен ден на миналата седмица край Микре загинаха девет души от Перник, след като автобусът, с който са пътували, се удари челно в камион. Други 20 души бяха ранени, като част от пострадалите все още са в тежко състояние.\r\n\tДен по-късно на същото място станаха още две катастрофи с жертви - дете и жена. Ранени бяха още седем души.\r\n\tОбщина Ловеч информира, че на мястото е отслужен \"водосвет за предотвратяване на повече катастрофи\".\r\n\t\"Господ да помогне да няма такива в бъдеще, да пази тези, които пътуват, и да вразуми шофьорите да не си позволяват да карат безразсъдно и в състояние, в което не бива да сядат зад кормилото\", е казал митрополит Гавриил.\n\n\r\n\t\"Създаваме допълнителна организация, допълнителни сили да преведем на този път, да направим максимално възможното, което зависи от нас. Но само с полицейски сили не може да се реши този въпрос. Хората, които се движат по пътното платно, трябва да мислят за живота си и за живота на другите\", заяви директорът на полицията в Ловеч Милен Маринов, който присъства на водосвета. Той съобщи, че в участъка от пътя на територията на област Ловеч са патрулирали 13 полицейски екипа, но въпреки това отново е имало три по-леки катастрофи.\r\n\t\r\n\tПаметта на жертвите на катастрофата край Микре от петък беше почетена и в Перник, където понеделник беше обявен за ден на траур. Сутринта беше отслужена литургия, а по-късно през деня жертвите бяха погребани. Общината е поела разходите по погребенията и открива дарителска сметка в помощ на пострадалите и семействата им към БЧК.\r\n\tВ същото една от пострадалите жени в катастрофата между автобус и камион от петък остава с опасност за живота, съобщиха от Военномедицинска академия, където бяха преместени част от най-тежко пострадалите в пътните инциденти край Микре. Останалите двама пациенти – мъж и жена, са в стабилно състояние. И на тримата им предстоят оперативни интервенции, съобщиха от ВМА.\r\n\tС опасност за живота е и 40-годишната жена, пострадала в катастрофа, станала в събота в същия участък от пътя между София и Варна. В неделя тя бе транспортирана от ловешката болница във ВМА. Пациентката е с тежка черепно-мозъчна травма, гръдна травма, фрактури на лицевия череп и на таза, и е настанена в реанимацията на болницата.\r\n\t\r\n\tНа фона на поредицата от тежки катастрофи през последните дни, данни на Евростат поставят България на първо място по брой загинали в пътни инциденти на глава от населението. Данните за 2016 г. показват, че на 1 млн. българи се падат по 99 жертви на пътя – почти двойно над средното за ЕС. На обратния полюс е Швеция с 27 жертви на милион жители.\r\n\tКато общ брой на загиналите в катастрофи Франция е на първо място през 2016 г. с почти 3500 жертви при 700 в България.\r\n\tКато цяло жертвите в катастрофите и в Европа, и у нас намаляват за последните 15 години. За сравнение през 1991 г. загиналите при пътни инциденти в българия са били 1114, а пикът на черната статистика е достигнат през 1194 г. с почти 1400 жертви. Следва намаляване на броя на жертвите, който достига до около 600 през 2012 и 2013 г. След това броят на загиналите отново тръгва нагоре.", "date": "2017.11.20", "title": "Ловчанският митрополит гони с водосвет злото от пътя край Микре"}
{"url": "http://www.mediapool.bg/nap-prizna-che-e-imalo-predlozhenie-za-danachni-proverki-na-neudobni-sadii-news272070.html", "text": "Шефката в дирекция НАП - Бургас Пенка Жекова е поискала срещу неудобни съдии от Бургаския административен съд да започнат данъчни проверки. Причината за предложената \"профилактика\" на магистратите е, че тези съдии си позволявали да отменят заповеди на данъчните за запечатване на търговски обекти. Това става ясно от отговора на НАП до Съюза на съдиите в България (ССБ), който преди две седмици отправи запитване до приходната агенция.\r\n\tСъдийската организация се  в сайта \"Афера\", който пръв оповести искането на Пенка Жекова за данъчните проверки срещу магистратите и техните семейства.\r\n\tСпоред доклада на Жекова съдиите отменяли запечатването на обекти, когато собствениците им обжалвали. Тя смята, че данъчните ясно са установявали нарушения на данъчните закони, огромни задължения, липса на трудови договори и ред други проблеми.\r\n\tПисмото на НАП до ССБ е първото официално потвърждение за съществуването на доклада на Пенка Жекова. Приходната агенция казва, че \"се ръководи от фундаменталните ценности на върховенството на правото и зачитане на независимостта на властите\". НАП обяснява, че работата й е организирана по строго формален ред, изключващ субективни инициативи за \"селекция\".", "date": "2017.11.20", "title": "НАП призна, че е имало предложение за данъчни проверки на неудобни съдии"}
{"url": "http://www.mediapool.bg/merkel-predpochita-novi-izbori-sled-provala-na-pregovorite-za-pravitelstvo-news272028.html", "text": "Германският канцлер Ангела Меркел заяви, че предпочита предсрочни избори вместо да оглави правителство на малцинството, каквато е единствената реална опция след провала на преговорите коалиция, който хвърли страната в неочаквана политическа криза. \"Много съм скептична по отношение на правителство на малцинството\", каза тя в понеделник вечерта пред телевизия ARD, добавяйки, че \"новите избори ще бъдат по-добрият път\". Меркел заяви също, не вижда причина да подава оставка заради провала на преговорите, отбелязвайки за себе си, че е човек, който носи отговорност и и е готов да я носи и в бъдеще.\r\n\tТя подчерта, че по-рано е заявила готовност да поеме отговорността за канцлерския пост и не възнамерява да се отказва заради решението на Свободната демократическа партия да се оттегли от консултациите за ново правителство.\r\n\tВ същото време Меркел каза, че е готова за преговори със Социалдемократическата партия за формиране на \"голяма коалиция\". Тя обаче възнамерява да изчака резултатите от срещите на федералния президент с политическите партии и едва тогава би взела решение за целесъобразността на ново сближаване със социалдемократите, предаде Дойче веле.\r\n\tПо-рано в понеделник председателят на СДП Мартин Шулц повторно изключи възможността за участие на партията в правителствена коалиция, съобщавайки единодушното решение на ръководството на СДП, което поиска нови избори.\r\n\tПо-рано в понеделник стана ясно, че усилията за формиране на четирипартийна правителствена коалиция в Германия начело с Ангела Меркел се провалиха, което хвърля страната в най-дълбоката политическа криза от десетилетия насам, открива вероятност за нови избори и поставя под съмнение политическото бъдеще на Меркел.\r\n\tМалко преди полунощ в неделя либералната Свободна демократична партия обяви оттеглянето си от продължилите четири седмици преговори с десния блок на Меркел ХДС/ХСС и партията на Зелените. Председателят на свободните демократи Кристиан Линднер обясни решението си с \"отсъствието на доверие\" между партньорите. По думите му, страните не успели да достигнат обща идея за модернизацията на страната. \"По-добре да не управляваме, отколкото да управляваме лошо\", заключи той.\r\n\t\"Това е ден за задълбочен размисъл какво да правим занапред в Германия. Като канцлер ще направя всичко възможно нашата страна да бъде управлявана добре в трудните седмици, които предстоят\", каза по-късно Меркел.\r\n\t\"Такава ситуация в историята на Федералната република, т.е. от близо 70 години, досега не е имало\", каза германският президент Флан-Валтер Щайнмайер по повод невъзможността да се състави правителство и да се провеждат предсрочни избори, които той категорично не желае.\r\n\tПровалът на преговорите е истински шок е за страна, която има десетилетия следвоенна история на политически консенсус и правителствена стабилност.\r\n\tЕдни повтори избори рискуват допълнително да разклатят системата, тъй като дяснопопулиската партия \"Алтернатива за Германия\" може да спечели повече от 13%, които получи на вота през септември.\r\n\tПолитическата несигурност в Германия едва ли можеше да се случи в по-лош за Европа момент, когато лидерството на най-голямата и икономически мощна държава в съюза е по-нужно от всякога, отбелязва Ройтерс. ЕС е изправен пред критично важни преговори за Брекзит и очаква реакцията на Берлин към предложението на френския президент Еманюел Макрон за реформа в ЕС и еврозоната.\r\n\tМеркел, която изглеждаше уморена след изтощителните преговори, заяви, че ще продължи да изпълнява канцлерските си задължения и отиде на консултации с президента Франк-Валтер Щайнмайер.\r\n\tМеркел и лидерите на останалите партии казаха, че коалиционно споразумение е възможно и дадоха да се разбере, че виновни за неуспеха са свободните демократи.\r\n\t\"Опитахме всичко, за да намерим решение\", заяви канцлерът и допълни: \"Мисля, че сме на път, на който можем да постигнем споразумение\".\r\n\tПреговорите за правителство \"Ямайка\" са огромно предизвикателство, тъй като свободните демократи са либерална и бизнес ориентирана партия, а Зелените са с леви убеждения.\r\n\tПри провал на правителство \"Ямайка\" (както е известна коалицията между ХДС/ХСС, свободните демократи и Зелените заради приликата й с флага на карибската държава), един от вариантите беше Меркел да търси коалиция със Социалдемократическата партия, с която управлява последните два мандата. Лидерът на СДП Мартин Шулц обаче в понеделник повтори позицията си, че след като партията му претърпя сериозна загуба на парламентарните избори през септември, отказва да подкрепи водена от Меркел \"голяма коалиция\" между дясонцентристкия и левоценстристкия блок.\r\n\tШулц заяви, че не бяга от избори: \"Ние вярваме, че е важно гражданите на нашата страна...да могат да направят нова оценка на ситуацията\".\r\n\tПрезидентът Франк-Валтер Щайнмайер (социалдемократ и бивш външен министър в правителството на Меркел) призова всички политически партии в страната да преосмислят позициите си и да постигнат компромис, така че да бъде възможно съставяне на ново правителство, без да се стига до предсрочни избори.\r\n\tВсички партии в Германия имат отговорността да се опитат да съставят правителство в близко бъдеще, подчерта Щайнмайер. Той каза, че в името на стабилността на страната засега не се планира да има предсрочни избори.\r\n\tСъседните държави ще са обезпокоени, ако германските полици не се придържат към отговорностите си, отбеляза Щайнмайер.\r\n\tГерманският президент съобщи, че ще проведе разговори с партийните лидери, в това число на формациите, участвали в неуспешните преговори за съставяне на ново правителство. Той определи ситуацията в Германия като безпрецедентна.\r\n\tОттук нататък опциите на Меркел са крайно ограничени. След отказа на СДП за участие в \"голяма коалиция\", остава възможността за управлява с правителство на малцинството, съставено от ХДС/ХСС със Зелените или със свободните демократи. Анализатори окачествиха тази хипотеза като много малко вероятна, а в неделя вечерта самата Меркел я отхвърли.\r\n\tТака че най-вероятната развръзка са нови избори, едва осем седмици след проведените през септември – безпрецедентна ситуация за политическата история на Германия след войната.\r\n\tВ същото време икономическите последствия от кризата не закъсняха. Еврото падна с 0.4% до 1.1746 долара в понеделник сутринта, докато бизнес лидерите не крият тревогите си за страната при един нов период на политическа неизвестност.\r\n\tНякои се надяват, че т.нар. коалиция \"Ямайка\" все още е постижима.\r\n\t\"Ние призоваваме ХДС/ХСС, Свободната демократична партия и Зелените да изпълнят своята политическа отговорност\", заяви Дитер Кемпф, ръководител на бизнес -организацията BDI. \"Всички партии трябва да са готови да направят компромиси в името на растежа, просперитета и заетостта\", каза той.\r\n\tМартин Шулц също е под огромен натиск да прояви гъвкавост и отговорност, но към момента няма изгледи да промени отрицателната си позиция.\r\n\tВ коментарите си след провала на преговорите участващите в тях партии излязоха с взаимни обвинения. Зелените разкритикуваха свободните демократи, обявявайки оттеглянето им като \"безотговорно, несериозно и пресметнато\".\r\n\tСвободните демократи обвиниха десните и в частност Меркел. Волкер Вайсинг от СДП каза, че преговорите били \"хатични\" и че Меркел имала напълно погрешна представа за ситуацията. Той допълни, че след 4 седмици преговори все още имало над 200 точки, по които партньорите не могат да постигнат съгласие.\r\n\tПредставители на Зелените разкритикуваха отказа на либералите да продължат преговорите. Райнхарс Бютикофер написа в Титър: \"Той (Линднер) избра да води популистка агитация, вместо държавническа политическа отговорност\".\r\n\tЮлия Кльокнер, зам.-генерален секретар на Християндемократическия съюз на Меркел, окачестви поведението на Линднер като \"добре подготвена спонтанност\". Порядъчно би било, ако ръководителите и на четирите партии, участващи в преговорите, излязат със заявление пред медиите за прекратяването им, заяви Кльокнер в социалната мрежа.\r\n\t\"Трябва да приемем фактите, а те са, че не успяхме да доведем коалиционните преговори до успешен край. Това означава, че ще информирам германския президент за ситуацията и ще преценим какво следва\", каза Меркел.\r\n\tДжем Йоздемир, съпредседател на Зелените, заяви, че четирите партии са били близо до съгласие дори по най- чувствителните теми като политиките за бежанците и предоставяне на убежище. \"Единствената възможна демократична констелация (за правителство -бел.ред.) беше разбита от Свободната демократична партия\", каза той по повод усилията за създаването на т.нар. коалиция \"Ямайка\".\r\n\tНай-спорните теми при преговорите бяха даването на политическо убежище на бежанците, промените в климата и някои въпроси с фискалната политика на държавата.\r\n\tПо въпроса за бежанците не могат да се разберат най-вече ХСС и Зелените. Баварските консерватори настояваха да се ограничи правото на хората, получили временна закрила в Германия, да прибират тук и семействата си, а \"Зелените\" не са съгласни.\r\n\tПо отношение на климатичните промени, \"Зелените\" вече се отказаха от настояването си за допълнително облагане на дизеловото гориво. Все още обаче много се спори за бъдещето на въгледобива и използването на въглищата като източник на енергия в Германия.\r\n\tСред финансовите теми ключово място заема отмяната на облагането \"Солидарност\", което беше въведено след обединението на Германия, за да се подпомогнат източните провинции.\r\n\tДнес вече няма нужда от него и в годините на претъпкана хазна е разбираемо, че данъкоплатците трябва да бъдат освободени поне от тази тежест. По тази тема преговарящите страни спорят само кога и какви да са стъпките за отмяна на данъка.", "date": "2017.11.20", "title": "Меркел предпочита нови избори след провала на преговорите за правителство"}
