{"url": "http://www.mediapool.bg/traicho-traikov-sdelkata-za-chez-e-kato-da-dadesh-na-petoklasnik-da-upravlyava-samolet-news275970.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Не може да дадеш на петокласник да управлява пътнически самолет\". Така общинският съветник от София и бивш енергиен министър Трайчо Трайков описа преб бТВ сделката на малката пазарджишка фирма \"Инерком\" за българските активи на чешката енергийна компания ЧЕЗ, която бе обавена преди ден, в петък бе подписан предварителния договор по нея, а енергийният министър Теменужка Петкова подаде оставка по искане на премиера Бойко Борисов заради познанството си със собственичката на купувача Гинка Върбакова.\r\n\t\"Нещо не е наред с тази сделка\", смята Трайков, според когото е необяснимо и скандално как фирма с оборот 10-20 хиляди лева и 20 персонал купува толкова  комплексен бизнес със сложни технически, финансови, логистични, регулаторни и свързани с потребителите отношения.\r\n\t\"За първи път чух името на фирмата \"Инерком България\", когато преди няколко дни беше обявено, че е в краткия списък на потенциалните купувачи. Първоначалният фаворит беше обединение от фирми, в основата на което беше стратегически инвеститор. Макар и индийски, той имаше голям опит\", допълни Трайков.\r\n\t\"Оптически това прилича на сделката, в която трима тийнейджъри купиха Дипломатическия клуб в Бояна и после сума по сума се стигна до други зависимости.\r\n\t\"Надали някой си мисли, че както продавачът, така и купувачът не са сондирали мнения на най-високо политическо ниво\", коментира още Трайков. Според него оставката на Теменужка Петкова идва просто, за да се отпуши напрежението.\r\n\t\"Енергийният министър няма формални лостове за влияние върху сделката. Надали Петкова от позицията си и с познанството си с тази жена Гинка е повлияла на ситуацията. Тя просто се е примирила с ролята си да освободи терена и да поеме вината\", смята бившият член на първия кабинет на ГЕРБ..\r\n\t\"Може би чехите имат интерес да продадат на този, който им даде най-много пари, но за интересите на всички останали следят регулаторите\", допълни той.\r\n\tПо повод изявлението на председателя на парламентарната енергийна комисия Делян Добрев, че новината за сделката си Гинка му е прозвучала като фалшива, Трайков каза, че излиза, че единствено Добрев е изненадан.\r\n\tДепутатът от БСП Таско Ерменков също смята, че дотук няма как да се е стигнало без намесата на Борисов.\r\n\t\"Познавам Теменужка Петкова, тя е хрисим човек и няма смелостта да направи нищо без Бойко Борисов\", поясни Ерменков. За него оставката е клапата, от която да излезе напрежението.", "date": "2018.02.23", "title": "Трайчо Трайков: Сделката за ЧЕЗ е като да дадеш на петокласник да управлява самолет"}
{"url": "http://www.mediapool.bg/propast-razdelya-dvata-lagera-sred-privarzhenitsite-na-reformata-na-evrozonata-news275948.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупата, оглавявана от Германия, продължава да се противопоставя на тандема Франция и Италия по въпроса за суверенните дългове.\r\n\tСправянето със спешни ситуации със суверенни дългове се превръща в основна фронтова линия за реформата на еврозоната. Двата лагера са, както изглежда, на диаметрално противоположни позиции. Ако те не постигнат компромис, малко вероятно е дългоочакваната инициатива за укрепване на защитните механизми на блока да отиде достатъчно далеч, за да отпаднат съмненията за неговата уязвимост при бъдещи кризи.\r\n\tВ единия лагер е група държави начело с Германия, която настоява спасителните планове да вървят ръка за ръка с преструктуриране на съответните дългове, което налага загуби на частните притежатели на облигации на въпросните страни. Холандският министър на финансите Вопке Хукстра, защити тази теза в интервю за в. \"Файненшъл таймс\", публикувано в сряда.\r\n\t\"Това е от основно значение, ако нещата се объркат\", каза той.\r\n\tВ другия лагер са, на първа линия, правителствата на Франция и Италия. Те твърдят, че задължителното преструктуриране на дългове ще причини хаос на финансовите пазари, ще предизвика риск от разпадане на еврозоната и ще подхрани политическия екстремизъм срещу ЕС.\n\n\r\n\tПо-рано този месец френският финансов министър Брюно Льо Мер определи предложението за автоматични \"подстригвания\" на частните инвеститори като \"червена линия\" за Париж в преговорите за реформиране на еврозоната.\r\n\tИталия може би е още по-неспокойна от Франция заради вдъхновените от Германия предложения. Това надали е изненадващо предвид факта, че държавният дълг на Италия възлиза на колосалните 2,3 трилиона евро - сума, която се равнява на около 130% от брутния вътрешен продукт.\r\n\tСтатистика на Европейската централна банка показва, че италианските банки все още имат сериозни инвестиции в държавния дълг на страната, въпреки че са намалили от 2014 г. своята експозиция до под 10% от общите си активи.\r\n\tВ очите на Италия всяко предложение, водещо до загуби на частните притежатели на неин суверенен дълг може да причини бъркотия в банковата й система, като извади на показ порочния кръг между свръхзадлъжнялото правителство и свръхизложените банки.\r\n\tДебатите между двата лагера може да изглеждат до известна степен теоретични при сегашната сравнително благоприятна финансова конюнктура в еврозоната. Понастоящем появяването на необходимост която и да било страна от клуба да поиска спасителен план изглежда малко вероятността. Само преди шест години обаче частните инвеститори в гръцки държавни облигации бяха принудени да приемат \"подстрижки\" при онова, което се превърна в първото преструктуриране на дълг в еврозоната.\r\n\tЗа много политически лидери в еврозоната и частни инвеститори това преживяване се оказа неудовлетворително. Спасителният план за Гърция от 2012 г. включваше опит за използване на клаузи за колективно действане от английското общо право за налагане на \"подстрижки\", уговорени със съгласието на квалифицирано мнозинство от кредиторите.\r\n\tОт 35 облигации по общото право обаче бяха преструктурирани само 17. Притежателите на останалите 18 отказаха, настоявайки за по-добри условия. В крайна сметка те са успели да осигурят пълно връщане на парите, според проучване от миналия месец на мозъчния тръст Център за изследване на икономическата политика.\r\n\tГермания, Холандия и други северни страни кредитори са непоколебими, че дори да има нов спасителен план, целият процес трябва да бъде управляван по-добре. Клаус Реглинг, ръководителят на Европейския стабилизационен механизъм, привлече вниманието към това в реч, която произнесе на 2 февруари в Словения.\r\n\tВсяка нова рамка за преструктуриране на дългове не бива да включва автоматично удължаване на техния падеж, предложи Реглинг. Клаузите за колективно действие обаче \"може да бъдат подобрени с цел предотвратяване на дълги битки със (съпротивляващи се кредитори)\", както стана в случая с Гърция, каза той.\r\n\tНеговата реч бе опит да се очертаят някои възможни общи позиции в спора в еврозоната. Интервюто на Хукстра за \"Файненшъл таймс\" обаче загатва, че двата лагера все още са разделени от широка пропаст.", "date": "2018.02.23", "title": "Пропаст разделя двата лагера сред привържениците на реформата на еврозоната"}
{"url": "http://www.mediapool.bg/parkingite-pri-metroto-shte-sa-bezplatni-samo-pri-realno-patuvane-news275947.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община ще се опита да ограничи използването на паркингите към метрото от хора, които не пътуват с подземната железница. Мерки да това са заложени в новата наредба за градския транспорт, публикувана за обществено обсъждане.\r\n\tСпоред текстовете, за да ползват безплатно или по-евтино паркингите към метрото, шофьорите трябва действително да пътуват с него. Преференциите за клиенти на градския транспорт ще се ползват само, ако пътникът е пътувал от дадената станция до друга спирка на подземната железница и се е върнал обратно за не по-малко от 1 час. Само тогава за притежателите на абонаментни карти паркирането ще е безплатно в рамките на работното време на метрото и ще струва по 50 ст. на час извън този интервал. За хората, пътували с еднократен билет, безплатни са два часа след чекирането на билета.\r\n\tТези, които паркират до метрото, но не пътуват с градски транспорт, ще продължат да плащат по 1 лев на час.\r\n\tАвторите на наредбата обясняват, че в момента част от хора използват подземните паркинги като по-евтина алтернатива на частните гаражи, без да се возят с метрото. В този случай си купували абонаментна карта за метрото, която струва 35 лева, и допълнително плащали по 50 ст. на час за времето, в което метрото не работи. Общината и Центърът за градска мобилност ще се опитат да ограничат тази практика, тъй като тя не отговаря на основната цел на преференциалното паркиране в паркингите при метрото - да се ползва градският транспорт, за да не се замърсява допълнително въздухът в София.\r\n\tНовата наредба въвежда и нови начини на таксуване на пътниците в градския транспорт в столицата като банкова карта, съобщение през телефон по подобие на заплащането на платеното паркиране, мобилни електронни разплащания. Билетите и картите, купени през мобилни приложения или бъдещия специален портал на Центъра за градска мобилност, може и да са виртуални и като доказателство за това, че пътникът е платил да се ползва мобилният телефон.\r\n\tВсички тези иновативни за България начини на таксуване ще могат да се прилагат, след като бъде разработена електронната система за билети и отчитането им. Тя се точи от няколко месеца и постоянно е в режим на обжалване като все още не се е стигнало до отваряне на офертите на кандидатите.\r\n\tПреди няколко дни авторите на наредбата съобщиха, че с нея , които откажат да си платят 40 лева наказателен билет в превозното средство. В тези случаи вместо акт за 200 лева ще им се налага глоба за 50 лева. Намалението на санкцията е защото сегашната висока глоба е незаконна от повече от година.\r\n\tОтпада и плащането на билет за големи багажи, превозвани с градския транспорт. Според новата наредба в тролеите, автобусите, трамваите и метрото ще могат да се возят по два ръчни багажа без пари. Няма обаче цена, ако чантите или пакетите са повече от два.", "date": "2018.02.23", "title": "Паркингите при метрото ще са безплатни само при реално пътуване"}
{"url": "http://www.mediapool.bg/blizkite-na-ubita-ot-mazha-si-zhena-sadyat-bulgaria-v-strasburg-news275946.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРоднините на Елена Василева, която през август м.г. беше застреляна с пет изстрела посред бял ден пред свидетели от мъжа ѝ в столичния кв. \"Лагера\", ще съдят България в Европейския съд по правата на човека (ЕСПЧ) в Страсбург.\r\n\tСлучаят стана емблематичен за бездействието на българските институции при сигнали за домашно насилие, след като се оказа, че жертвата многократно е пускала сигнали срещу мъжа си и дори си бе изкара ограничителна заповед.\r\n\tБлизките на Василева ще бъдат представлявани пред ЕСПЧ от Българския хелзинкски комитет (БХК), съобщиха в петък от правозащитната организация. Според адвокат Адела Качаунова държавата носи отговорност за бездействието си, тъй като е била длъжна да предотврати смъртта на Елена.\r\n\t\"Целта ни е да накараме органите да започнат да изпълняват правомощията си по закон по ефективен начин, защото подобни престъпления могат и трябва да бъдат предотвратявани. Бездействието на властите е довело да извършването на убийството, но отговорните лица не са били наказани, а това е важно, защото само така може да се гарантира, че при следващ подобен случай компетентните органи ще действат своевременно. Същевременно е крайно необходимо законодателството да бъде изменено, за да отговори на епидемията от убийства на жени в резултат от домашно насилие\", коментира юристката.\r\n\tОт БХК припомнят, че заплахите към Василева започват още през ноември 2016 г., когато съпругът ѝ Венцелсав Василев категорично отказва да ѝ даде развод с думите: \"Няма да ти дам развод, ще те застрелям!\". Впоследствие ауспухът на колата ѝ е напълнен с полиуретанова пяна, а гумите нарязани. Проверката на полицията по случая обаче така и не дава никакъв реален резултат.\n\n\r\n\tПрез февруари м.г. жената прави пореден опит да се разбере с мъжа си, но той отново отказва да се разведе, заплашва я със саморазправа, а след това дори прави опит да я прегази с колата си, след което я гони пеш, но тя успява да избяга.\r\n\tНяколко дни по-късно Софийският районен съд (СРС) издава ограничителна заповед срещу Василев, която е потвърдена на втора инстанция през юни същата година. Междувременно прокуратурата не образува досъдебни производства по сигналите на Елена.\r\n\t\"Ден преди убийството на 17 август 2017 г., в 18.56 часа Елена подава оплакване в 6 РПУ за това, че Венцеслав Василев е нарушил издадената заповед за защита. Тя пояснява, че съпругът ѝ я е преследвал с колата си по целия път от работата до дома ѝ. Елена се обажда на своя приятелка, с която се срещат и тръгват заедно към полицията, за да подадат оплакване. Василев продължава да ги следва с колата си през цялото това време. По пътя Елена се обажда на телефон 112 и изрично моли да се вземат превантивни мерки, за да не ѝ бъде причинено \"нещо непоправимо\". Диспечерът на спешния номер ѝ отговорил, че не може да съдейства и те двете трябва сами да задържат преследвача\", припомнят трагичната хронология от БХК.\r\n\tВ крайна сметка двете жени успяват да стигнат до полицейското управление в кв. \"Бъкстон\", където подават нова жалба. Още на следващата сутрин двете подават молби с почти идентично съдържание за случилото се предната вечер и до Софийска районна прокуратура (СРП). Елена пише, че се страхува \"за сигурността и живота си и че Венцеслав Василев притежава лично бойно оръжие\". Реакция от компетентните институции обаче така и не последва и няколко часа по-късно на 18 август мъжът ѝ я разстрелва пред множество очевидци.\r\n\tВенцеслав Василев вече е осъден от първа инстанция на 13 години и 4 месеца затвор. Съдът обаче не взима под внимание подбудите, довели до извършване на убийството, нито нарушената от подсъдимния ограничителна заповед, допълват от хелзикския комитет.\r\n\t\"Българската държава е длъжна да защитава жените, жертви на домашно насилие и неуспехът да стори това, независимо дали е неволен, нарушава правото на жените на еднаква защита, наравно с мъжете. Въпреки че Елена Василева получава заповед за незабавна защита, властите не са положили достатъчно усилия да разследват и да предприемат нужните мерки, за да предоставят на Елена реална защита отвъд съдебното\r\n\tрешение\", посочват още от правозащитната организация.\r\n\tЦитират и данни от изследване на БХК върху съдебната практика между 2012 и 2014 г., според които \"91% от убийствата на жени са извършени от мъже, 7% – при съучастие между мъже и жени, и 2% – от жени. В 35% от случаите убийствата и опитите за убийство са извършени от настоящ или бивш интимен партньор на пострадалата, в 25% – от неин брат, син, внук или друг близък роднина, а в 31% – от друг познат мъж. Само 9% от убийствата на жени са извършени от непознат. В 19% от присъдите изрично се споменава, че жертвата е била подложена на системно физическо домашно насилие от страна на извършителя\".\r\n\tКато основен пропуск на институциите по тези случаи от комитета отбелязват липсата на обособена база данни за насилие над жени. Припомнят и, че страната ни все още не е изпълнила препоръките на Комитета на ООН за премахване на дискриминацията срещу жени (CEDAW) от 27 юли 2012 г. за \"инкриминиране на домашното насилие и предвиждане на възможност то да бъде преследвано от държавното обвинение като престъпление от общ характер, както и определяне на крайна дата за ратифициране на Конвенцията на Съвета на Европа за предотвратяване и борба с насилието срещу жени и домашното насилие (Истанбулската конвенция)\".\r\n\tМерките, предприемани на държавно ниво, остават само \"на хартия\" и само формално се гласуват, включително за вече изминали периоди. Така Националната програма за превенция и защита от домашно насилие за 2017-2018 г. е приета от Министерския съвет едва на 17 януари 2018 г., но част от първоначално предвидените в нея превантивни мерки бяха премахнати по настояване на вицепремиера Красимир Каракачанов.", "date": "2018.02.23", "title": "Близките на убита от мъжа си жена съдят България в Страсбург"}
{"url": "http://www.mediapool.bg/spetsialniyat-prokuror-povdigna-novi-obvineniya-sreshtu-hora-ot-shtaba-na-tramp-news275945.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециалният прокурор Робърт Мълър, който води разследването дали е имало руска намеса в изборите в САЩ, предяви нови обвинения срещу Пол Манафорт и Ричард Гейтс от предизборния щаб на президента Доналд Тръмп, съобщиха световните агенции.\r\n\t \r\n\tМанафорт е обвинен в изпирането на над 30 милиона долара, които е укрил от властите с помощта на Гейтс.\r\n\t \r\n\tГейтс се присъедини към предизборния щаб, след като Манафорт за кратко става негов ръководител. \n\n\r\n\t \r\n\tТой е обвинен в подаване на фалшиви данъчни декларации, недеклариране на сметки в чужбина, и банкова измама.\r\n\t \r\n\tПрез октомври Мълър вече предяви срещу двамата обвинения, включително неверни показания, пране на пари и нерегистриране като чужди агенти.\r\n\t \r\n\tОбвиненията са във връзка с лобистка дейност за бившето проруско правителство на Украйна, която са вършили преди да започнат работа в предизборната кампания на Тръмп, припомня ДПА.\r\n\t \r\n\tОбвиненията срещу Манафорт и Гейтс не са свързани с дейността им като част от предизборния щаб на Тръмп, отбелязва Асошиейтед прес.", "date": "2018.02.23", "title": "Специалният прокурор повдигна нови обвинения срещу хора от щаба на Тръмп"}
{"url": "http://www.mediapool.bg/dramata-koi-kupuva-chez-raztrese-vlastta-i-otnese-energiyniya-ministar-news275943.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъмненията около пазарджишката фирма, която е напът , предизвика мощен политически трус, чиято първа жертва е енергийният министър Теменужка Петкова. Тя обяви оставка в петък, след като предишния ден чешката компания одобри сделката за продажбата на българските си активи с неизвестната до скоро фирма \"Инерком\" на Гинка Върбакова. Петкова призна, че познава фамилията на Върбакова от 20 години, макар да не им е кума, каквито слухове има.\r\n\tПо-сериозните подозрения обаче са, че Върбакова е подставено лице на далеч по-корпулентен играч, който по същата схема контролира и други големи икономически активи в България.\r\n\t\r\n\tПремиерът Бойко Борисов, който е в Брюксел, побърза да съобщи от там, че приема оставката на Петкова, въпреки твърденията на заместника му Цветан Цветанов, че въпросът първо трябва да се обсъди от съвета на управляващата коалиция ГЕРБ-\"Обединени патриоти\".\r\n\tВ парламента пък се заформи нещо като общ фронт между БСП и представители на ГЕРБ като Делян Добрев, които възпротивиха на сделката за ЧЕЗ.\n\n\r\n\t\r\n\t, заяви лидерът на БСП Корнелия Нинова.\r\n\t, изтъкна Нинова и призова българският бизнес на ЧЕЗ да бъде одържавен.\r\n\tПредседателят на парламентарната комисия по енергетика  настоя сделката да бъде проверена и от ДАНС, освен от Комисията за защита на конкуренцията и от Комисията за енергийно и водно регулиране. Той добави, че като чул новината за избрания купувач, а помислил за фалшива и изрази притеснения как такава фирма без опит ще управлява толкова сериозен бизнес.\r\n\tВ същото време Борисов, финансовият му министър Владислав Горанов, вицепремиерът Валери Симеонов и др. обясняват, че няма как да се повлияе на пазарно решение, взето от чешката компания собственик.\r\n\t\r\n\tТеменужка Петкова, която е втори мандат енергиен министър, си спечели репутация на независим и професионален ръководител в сложен ресор, подложен на огромен лобистки и политически натиск.\r\n\tВ петък сутринта БСП вдигна скандал в парламента за Гинка от Пазарджик, намесвайки името на Петкова. Тогава министърката каза, че е разговаряла с Борисов относно депозирането на оставката си.\r\n\tказа енергийният министър, допълни тя.\r\n\tБорисов обяви, че приема оставката,\r\n\t, допълни той.\r\n\t\", декларира премиерът., допълни Борисов и обеща, че .\r\n\t\r\n\tФинансовият министър  определи оставката на Петкова за прибързана. , каза той и допълни:.\r\n\t, коментира той.\r\n\tВицепремиерът по икономическата политика  определи сделката като изненадваща.\r\n\t, коментира той по адрес на \"Интерком\". Според него обаче няма основание държавата да се меси. По думите му, ако фирмата има някакви дългове и закононарушения, ДАНС може да се намеси, а сега на ход са регулаторите.\r\n\tРазлична позиция обаче изрази лидерът на \"Атака\" , чиято формация е част от управляващата коалиция. Той поиска Министерският съвет, а може би и прокуратурата да се занимае със сделката., коментира Сидеров и добави, че се надява \". Според него сделката трябва да се провери основно и ако има основания, да се прекрати.\r\n\t\r\n\tЛидерът на БСП Корнелия Нинова прочете декларация от името на партията си, настоявайки държавата да се противопостави на сделката за ЧЕЗ.\r\n\tПо думите й продажбата засяга 1/3 от територията на страната и въпрос на национална сигурност. Лидерът на БСП обяви, че Борисов е лично отговорен и призова всички институции да направят проверки откъде малката фирма на Върбакова \"Инерком груп\" е извадила огромните 320 милиона евро, за да закупи активите на чешкото дружество, което генерира близо 1.8 милиарда лева оборот.\r\n\tНинова каза още, че Борисов трябва да намери време и да дойде в парламента, за да отговори на въпроса има ли правителството информация за тази сделка и какво е отношението на премиера по нея.\r\n\t, посочи лидерът на БСП. Ако обаче министър-председателят не знаел нищо за сделката, значи изобщо нямаме министър-председател, а в добавка това било показателно за отношението на чешкото правителство към българското, посочи още Нинова.\r\n\tСпоред нея в скандала трябва , защото той има отношение към националната сигурност, а енергийната мрежа е част от нея. Нинова настоя и общественият защитник Мая Манолова да вземе отношение, тъй като ЧЕЗ доставя електричество за 2 милиона домакинства.\r\n\tЛидерът на БСП призова парламентарните партии за обединение по темата, настоя отново Нинова държавата да купи енергодружеството. Най-вероятно \"Обединени патриоти\" ще подкрепят подобна стратегия.\r\n\t, обяви в заключение Нинова.\r\n\t\r\n\t, отвърна в реплика към БСП депутатът от ГЕРБ Делян Добрев, който обаче призова да не се омаловажават срещите на Борисов в Брюксел, където той бил на вечеря с 12 лидери на ЕС.\r\n\tДобрев каза, че самият той няма информация за сделката, но дали държавата ще се съгласи, зависи от одобрението на КЗК и КЕВР. Според него е нужна и проверка от ДАНС, \r\n\t, каза по-рано Делян Добрев пред Нова Телевизия. Според него не се вижда какъв опит имат купувачите на активите на ЧЕЗ.\r\n\tТой изтъкна, че е много важно да се обяви произходът на средствата по сделката и се пошегува, че след като Върбакова може лесно да намери толкова пари за такава покупка.\r\n\t\r\n\tСделката с \"Инерком\" предизвика вълнения не само в България, но и в Чехия, където \"Енерго-Про\" повдигна въпроса за прозрачността на процедурата и скрита държавна помощ. Чешката \"Енерго-Про\", която бе кандидат за закупуването на активите на ЧЕЗ у нас, бе единственият претендент с опит в управлението на такъв тип бизнес, тъй като притежава електроразпределителната мрежа и доставя ток в Североизточна България. Нейният собственик – милиардерът Яромир Тесар, коментира пред чешкото издание  че от 20 години работи в Източна Европа, но такова неща досега не е срещал.\r\n\tВ четвъртък надзорният съвет на енергийната група ЧЕЗ обяви, че е одобрил сделката за продажбата на активите си в България на пазарджишката фирма \"Инерком\".\r\n\t\"Инерком България\" ЕАД е регистрирана през септември 2017 г. в София с капитал 50 хил. лв. Собственик е учреденото месеци по-рано дружество \"Инерком Инвестмънтс\" ЕАД, притежание на Гинка Върбакова, която управлява и двете фирми, както и регистрираната в Пазарджик \"Инерком\", имаща три фотоволтаични парка - в Априлци, в панагюрското село Елшица и \"Хаджийски ливади\" около Пазарджик.\r\n\t\"Инерком България\" ще придобие седем дружества с участието на ЧЕЗ – \"ЧЕЗ България\", \"ЧЕЗ Електро\", \"ЧЕЗ Разпределение\", търговеца на ток \"ЧЕЗ Трейд\", ИТ-фирмата \"ЧЕЗ ИКТ\", както и два ВЕИ-парка в Орешец и Бара. Само годишните приходи на \"ЧЕЗ Разпределение\" и \"ЧЕЗ Електро\" надхвърлят 1.7 млрд. лева. Официално цената на сделката не беше съобщена, но според неофициална информация тя е 320 млн. евро.\r\n\t\r\n\tНеофициални източници от управляващата коалиция твърдят, че Петкова ще бъде наследена от Жечо Станков, който е неин зам.-министър още от предишния кабинет на Борисов. Това са спекулации, всичко тепърва ще договаря, това е взривоопасен ресор, предупреждават други източници.\r\n\tВ последните месеци Теменужка Петкова си навлече недоволството на работодателските организации, които я обвиниха, че не може да се справи с енергийните реформи и дори и поискаха оставката, но после се отказаха. Големите частни енергийни компании обаче подкрепяха Петкова в усилията й да сложи ред на пазара, който е в момента на трансформация, засягаща огромни икономически интереси.\r\n\tОсвен това от месеци в бранша се говори, че Гинка Върбакова е нейна близка и затова се ползвала с политическата и държавната подкрепа за закупуването на един от най-големите енергийни бизнеси у нас.", "date": "2018.02.23", "title": "Драмата КОЙ купува ЧЕЗ разтресе властта и отнесе енергийния министър"}
{"url": "http://www.mediapool.bg/ideyata-na-makron-za-debati-za-badeshteto-na-evropa-pecheli-podkrepa-news275949.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон спечели подкрепата на 25 от оставащите в ЕС 27 страни за идеята си да се организират демократични дебати за бъдещето на Европа тази година. Унгария и Холандия трябва да бъдат допълнително убеждавани, заяви френски официален представител.\r\n\tПламенният еврофил Макрон дойде на власт през май м.г. с обещанието да направи европейските институции по-демократични и по-близки до хората, след като засилващият се евроскептицизъм доведе до взетото с референдум решение на Великобритания да напусне ЕС.\r\n\tВ предизборната кампания той каза, че ще прикани страните от ЕС да се консултират с гражданите си в продължение на шест месеца за полагането на основите на Европа за следващите 10-15 години и за да се даде на европейците възможността да обсъдят въпроси по-задълбочено от референдум с отговори \"да/не\".\r\n\tПредложението беше всяка страна да може да реши под каква форма да протекат тези т.нар. \"граждански консултации\" - парламентарни разисквания, онлайн анкети, телевизионни дебати - с цел да се вдъхне нов живот на проекта за европейска интеграция.\r\n\tСлед първоначалната скептичност на много страни, които също бяха заети с национални избори, Макрон сега е получил подкрепата на 25 страни и през април се очаква в редица от тях да започнат дебати, съобщи президентски съветник.\n\n\r\n\tПолското правителство, с което Макрон е разменял остри реплики след избирането си по въпроси като върховенството на закона или имигрантските квоти, неотдавна изпрати писмо, че ще се включи в инициативата, заяви президентският съветник.\r\n\tХоландия, която Париж все още се надява да убеди, продължава да се колебае заради травмата от референдума от 2016 г. за споразумението за асоцииране между ЕС и Украйна, което холандските гласоподаватели масово отхвърлиха, каза съветникът на френския президент.\r\n\tДебатите ще се състоят преди изборите за Европейски парламент през 2019 г., които ще променят позициите по върховете на институциите на ЕС.\r\n\tЦелта на Макрон е да се избегне евроскептичните популистки партии да спечелят повече места в парламента в Страсбург. Той се надява организирането на тези дебати да обезсили аргумента, че ЕС е недемократичен и непрозрачен.\r\n\tПреди днешната неофициална среща в Брюксел, на която правителствата на ЕС ще обсъдят как да запълнят предизвиканата от напускането на Великобритания празнота в следващия седемгодишен бюджет, съветникът заяви, че Макрон ще настоява за амбициозен бюджет.\r\n\t\"Франция ще каже, че е готова да плаща повече за Европа, но при някои условия\", добави източникът.\r\n\tФранция ще поиска отпускане на средства от ЕС за по-бедните източноевропейски членки да се обвърже със спазването на определени правила, включително спазване на върховенството на закона, каза съветникът, видимо имайки предвид Унгария и Полша.\r\n\t\"Бюджетът не е просто чек, който едни от нас пишат на други. Това е споделен политически проект\", каза съветникът.\r\n\tФранция ще настоява и да бъде преразгледана системата на \"отстъпки\" от бюджетните приноси на членките, наследена от призива на Маргарет Тачър Великобритания \"да си получи парите обратно\".\r\n\tВъпреки че Великобритания получава най-голямата отстъпка от сумите, които плаща на ЕС, други страни също получават някои намаления. Франция е най-големият приносител за тях, каза съветникът.", "date": "2018.02.23", "title": "Идеята на Макрон за дебати за бъдещето на Европа печели подкрепа"}
{"url": "http://www.mediapool.bg/blizo-400-kg-kokain-sa-zaloveni-v-posolstvoto-na-rusiya-v-arzhentina-news275941.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в Аржентина заловиха близо 400 кг кокаин в руското посолство в страната, предаде Асошиейтед прес в петък.\r\n\tСпоред първоначалната оценка на разследващите откритият наркотик е на обща стойност за над 50 млн. евро.\r\n\tАржентинският вътрешен министър Патрисия Булрич потвърди за операцията с уточнението, че в заловените 12 куфара е имало 389 кг кокаин, предназначен за трафик в Европа. По думите й наркотикът бил \"много чист\" и е щял да бъде транспортиран в Русия и Германия.\r\n\tБулрич коментира още, каналът е организиран от петима души, сред които двама аржентинци и трима руснаци, един от които е работил в руската дипломатическа мисия. Друг от заподозрените пък се укрива в Германия. В четвъртък източник на ТАСС и РИА \"Новости\" от министерството на външните работи каза, че акцията не е била разгласена, \"за да не се попречи на съвместните оперативни действия\".\r\n\tОперацията е била подготвена и реализирана с участието на руски полицаи, като разследването е продължило успоредно в двете страни повече от една година. Всичко започва със сигнал, подаден от руския посланик в Аржентина през 2016 г., след като открил наркотици в помещение на училището към посолството. Куфарите се появили през юли, донесени от служител на посолството, който през същата година напуснал мисията.\n\n\r\n\tЗа да проследят мрежата, аржентинците подменили кокаина с брашно и монтирали в куфарите устройства за GPS проследяване. Номерът сработил и полицията, съвместно с руската служба ФСБ, проследили пратката до Москва. След това арестували трима аржентински митничари, както и руснаците, които посрещнали куфарите на летището. Задържан е и бивш руски дипломат, чието име не се посочва.", "date": "2018.02.23", "title": "Близо 400 кг кокаин са заловени в посолството на Русия в Аржентина"}
{"url": "http://www.mediapool.bg/dneshniyat-praznik-na-ruskata-armiya-savpada-s-neiniya-stogodishen-yubilei-news275950.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДнес мъжете в Русия ще имат цели два повода да вдигнат чаши. Тази година Денят на защитника на Отечеството съвпада със стогодишнината на Червената, а значи и на съветската, и на Руската армия, пише \"Росийская газета\", цитиран от БТА.\r\n\tМосковският официоз изброява ред \"смайващи промени\" в руските въоръжени сили през последните години. Вместо \"човека с пушка\" от преди сто години там са дошли според него \"добре обучени и въоръжени бойци\", гръбнакът на армията вече се състои от кадрови военни, а \"всеки пети наборник е с висше образование\".\r\n\tЗаедно с офицерите и старшините две трети от хората под пагон в руската армия, наброяваща над един милион души, са професионални военни. Никой обаче няма намерение да ликвидира и наборната система - смесеният принцип осигурява възможно най-боеспособни войски. Същевременно министерството на отбраната залага на професионалистите и всяка година увеличава техния дял за сметка на наборните войници, посочва изданието.\r\n\tОбразовани военни се търсят в Русия по-специално поради въоръжаването на армията с \"умни\" оръжия - бойна техника от пето поколение, посочва \"Росийская газета\".\r\n\tВестникът описва например руската бойна машина \"Терминатор\" - според него засега без аналог в чужбина, плаващите танкове \"Спрут\" с мощно 125-мм оръдие, \"каквито също няма в никоя армия по света\", най-новите труднозабележими атомни подводници \"Ясен\" и уникалния по негови данни самолет Су-34, \"еднакво ефективен като фронтови бомбардировач, щурмови самолет, тежък, но твърде маневрен изтребител и прехващач с далечен обсег\".", "date": "2018.02.23", "title": "Днешният празник на Руската армия съвпада с нейния стогодишен юбилей"}
{"url": "http://www.mediapool.bg/nad-400-mirni-grazhdani-byaha-ubiti-krai-damask-prez-poslednite-pet-dni-news275944.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 400 мирни граждани, включително близо сто деца, са загинали през последните дни в бунтовническия анклав Източна Гута край Дамаск, а Русия забави приемането на резолюция за хуманитарно примирие в ООН, която можеше да бъде гласувана днес, съобщи Франс прес.\r\n\t \r\n\tСилите на режима на Башар Асад подлагат на масиран обстрел за пети пореден ден обсадения район край Дамаск. Смята се, че кампанията е подготовка за превземането на Източна Гута. \r\n\t \r\n\tНеправителствени и международни организации и правителства изразиха възмущение от мащаба на обстрела, който е рядък по интензивността си дори в Сирия, където от 2011 г. се води гражданска война. Разрушенията в бунтовническия анклав са колосални.\n\n\r\n\t \r\n\tПо данни на Сирийския център за наблюдение на човешките права от началото на кампанията са загинали 416 мирни граждани, включително 95 деца. За същия период в Дамаск са загинали 16 души, станали жертва на обстрел с ракети и миномети.\r\n\t \r\n\tРежимът твърди, че иска да завземе Източна Гута, за да прекрати обстрела на столицата си, припомня АФП. \r\n\t \r\n\tВъпреки съпротивата на САЩ, Франция и Швеция, руският постоянен представител в ООН Василий Небензя заяви вчера, че членовете на Съвета за сигурност не са постигнали единно становище за налагането на едномесечно хуманитарно примирие. Той определи предложената резолюция като нереалистична и предложи поправки в последната минута. \r\n\t \r\n\tРуските предложения изключват незабавното прекратяване на огъня и вместо това искат всички страни да прекратят враждебните действия възможно най-скоро, както и да работят за незабавна и безусловна деескалация на насилието и 30-дневна хуманитарна пауза, предаде Асошиейтед прес. \r\n\t \r\n\tОсвен това руският текст включва осъждане на непрестанния обстрел на Дамаск от Източна Гута и изразява съжаление за продължаващите опити на терористични групировки да превземат територии и да нападат мирни граждани и цивилни обекти.\r\n\t \r\n\tНяколко дипломати от Съвета за сигурност, запознати с проекта, го определиха като неприемлив, съобщава АП.", "date": "2018.02.23", "title": "Над 400 мирни граждани бяха убити край Дамаск през последните пет дни"}
{"url": "http://www.mediapool.bg/vtori-ruski-sportist-e-hvanat-s-doping-v-pyonchan-news275953.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВтори руски спортист е заловен с допинг на зимната олимпиада в Пьончан. Това е състезателката по бобслей Надежда Сергеева, съобщиха официално от МОК.\r\n\tНовината идва ден преди Международния олимпийски комитет (МОК) да се събере и да вземе окончателно решение за отпадане на наказанието наложено на Русия. Страната беше изхвърлена от олимпийското движение заради мащабна държавна схема за употреба и прикриване на допинг.\r\n\tРуските спортисти участват на олимпийските игри в Пьончан под неутрален флаг с отбор под името \"Олимпийски спортисти на Русия\". Спечелените медали не се записват в актива на Москва, а при награждаването не се изпълнява руския химн.\r\n\tВъпросът за отпадане на санкциите беше обсъден в сряда между президента на МОК Томас Бах и Игор Левитин, вицепрезидент на Руския олимпийски комитет и близък до Путин. Тази среща беше изтълкувана от някои от наблюдателите като знак, че санкцията срещу руския отбор може да падне преди края на олимпийските игри в Южна Корея.\r\n\tЗа да се издигне руския флаг на закриването на олимпиадата Русия ще трябва да плати и наложената й санкция от 15 млн. долара на МОК.\r\n\tСега обаче допинг провиненията на Сергеева и Крушелницкий нанасят сериозен удар по амбициите на Русия за сваляне на наказанието й.\r\n\tПробата на състезателката по бобслей Надежда Сергеева е дала положителен тест за забранения препарат триметазидин, който стимулира сърдечната дейност.\r\n\tОт руската федерация по бобслей заявиха, че са шокирани от случая. \"Получихме информация, че пробата на Надежда Сергеева от 18 февруари е дала положителен резултат. И федерацията, и спортистката разбират цялата сериозност на ситуацията. Трябва да установим какво се е случило. Това е шок за федерацията\", заяви пресаташето Анна Макарова.\r\n\tТова е била втората допинг проба, взета от Сергеева в Пьончан. Първият тест, който е направен на 13 февруари, е бил с отрицателен резултат. От руската федерация по бобслей са категорични, че 31-годишната състезателка е взела лекарството без знанието на медицинския щаб.\r\n\t\"Никой от лекарите не е предписвал медикамента на състезателката\", се казва в изявлението, публикувано на страницата на федерацията във \"Фейсбук\". В съобщението пише още, че федерацията и Сергеева \"разбират степента на отговорност, която поемат, и осъзнават как това ще се отрази върху целия отбор\".\r\n\tСергеева завърши 12-а при двойките в бобслея заедно с партньорката си Анастасия Кочерзова.\r\n\tПреди нея с допинг беше заловен медалиста в смесените двойки в кърлинга Александър Крушелницкий. Той беше уличен в употреба на мелдоний и беше лишен от бронзовото си отличие, което спечели заедно със съпругата си Анастасия Бризгалова.\r\n\tСлучаят с Крушелницкий беше много странен, защото в този спорт мелдония не помага с нищо на спортиста. Самият спортист отрече да е употребявал препарата.ловенският хокеист Жига Йеглич, който беше хванат с фенотерол по време на състезателен тест. Веществото е предназначено да отвори дихателните пътища и да увеличи притока на кислород към белите дробове.Фенотеролът е от забранените бета 2 адренорецепторни вещества и не изисква отварянето на Б пробата на спортиста. То е от лекарствата, които се приемат при астма, но само с изрично разрешение.\r\n\t29-годишният спортист се оправда пред медиите в родината си, че е взимал лекарството за астма, след като имал проблеми още през 2017 г. Пиел го по препоръка на лекар, но пропуснал да спомена това.", "date": "2018.02.23", "title": "Втори руски спортист е хванат с допинг в Пьончан"}
{"url": "http://www.mediapool.bg/i-topovni-salyuti-okolo-chestvaneto-na-ruskata-armiya-v-sofiya-news275954.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИ тази година десетки граждани се събраха да отбележат пред паметника на Съветската армия в София Денят на защитника на Отечеството, на който се чества и руската армия. \r\n\t \r\n\t\"Този празник е установен през 1920 г., като днес отбелязваме и 100-годишнината от създаването на Руската съветска армия. По онова време тогавашната Червена армия спира настъплението на немските войски в Петроград – столицата на тогавашна Русия. И след тази битка се взима решение да се установи Ден на Съветската армия. A от 90-те години, на този ден се отбелязва празникът на защитника на Отечеството и изобщо на мъжа. Разбира се, че има и в България такъв празник – 6 май при вас е денят на Българската армия\", каза посланикът на Русия в България Анатолий Макаров. \r\n\t \r\n\tВ церемонията се включиха представители на ръководството на БСП – София начело с лидера Калоян Паргов, народни представители от \"БСП за България“, общински съветници, десетки членове и симпатизанти на партията и посланици. \n\n\r\n\t \r\n\tВ близост до паметника бяха разположении  оръдия, които произведоха салюти. Те обаче не бяха в чест на Деня на отечеството, а по повод посещението на сръбския президент Александър Вучич у нас.", "date": "2018.02.23", "title": "И топовни салюти около честването на руската армия в София"}
{"url": "http://www.mediapool.bg/satrudnik-na-navalni-beshe-osaden-na-30-dni-zatvor-v-rusiya-news275952.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачалникът на канцеларията на руския опозиционен лидер Алексей Навални беше осъден на 30 дни затвор по обвинения в нарушаване на обществения ред във връзка с непозволена демонстрация, съобщи Асошиейтед прес.\r\n\tЛеонид Волков беше осъден снощи, няколко часа след като беше арестуван на московското летище \"Шереметиево\".\r\n\tТой беше осъден за споделяне на препратка в Туитър към видеозапис, показващ арестуването на Навални, докато отива на демонстрацията в Москва на 28 януари. Съдът също така заяви, че Волков е публикувал препратки към пряко видеоизлъчване на протеста.\r\n\tНавални, който е борец против корупцията и най-видният критик на руския президент Владимир Путин, призовава за бойкот на президентските избори на 18 март, на които Путин ще се бори за четвърти мандат.", "date": "2018.02.23", "title": "Сътрудник на Навални беше осъден на 30 дни затвор в Русия"}
{"url": "http://www.mediapool.bg/stroitel-na-metroto-shte-remontira-chast-ot-tsentara-na-sofiya-news275955.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФирмата \"Джи Пи Груп\" вероятно ще вземе поръчката за ремонт на част от центъра на София. Това стана ясно след отварянето на ценовите оферти на участниците в търга на Столичната община за ул. \"Граф Игнатиев\", площадите \"Славейков\", \"Гарибалди\", \"Св. Седмочисленици\" и улиците \"Солунска\", \"Шишман\" и \"Шести септември\".\r\n\tОсвен \"Джи Пи Груп\", която според премиера Бойко Борисов се свързва с шефа на \"Лукойл България\" Валентин Златев, до последния етап от процедурата беше допуснат и консорциумът \"Трейс РВП\" около строителната компания \"Трейс\". Обединението предложи по-ниска цена - около 22,26 млн. лева, но вероятно ще остане на второ място заради по-ниската си техническа оценката. \"Джи Пи Груп\" предложи да изпълни проекта за 24.14 млн. лева, но техническото предложение на дружеството е оценено по-високо и това компенсира по-ниската оценка за цената.\r\n\tОфициалният избор на изпълнител предстои да бъде обявен от комисията, работеща по поръчката.\r\n\t\"Джи пи Груп\" изпълнява и е изпълнявала и други големи проекти в София. Фирмата строи част от третия лъч на метрото. Правила е и Западната дъга на Околовръстното шосе. В края на 2015 г.  заедно с обединение около \"ПСТ Груп\" за общо 800 млн. лева. Два месеца по-късно премиерът Борисов , че зад дружествата стоят Валентин Златев и Делян Пеевски.\r\n\tАко се стигне до подписване на договор, дружеството ще трябва да ремонтира настилките на улиците и площадите, както и да подмени трамвайните релси по ул. \"Граф Игнатиев\". Предвижда се също да бъде променен обликът на площад \"Славейков\", но да се запази пазарът за книги там.\r\n\tРемонтът на ул. \"Граф Игнатиев\" и прилежащите пространства ще се финансира с европари. Работата може да започне след подписването на договор с изпълнителя. Преди време кметът Йорданка Фандъкова обясни, че се надява това да се случи още през пролетта. Работата ще продължи повече от година.\r\n\tДокументи за участие в процедурата подадоха общо четири фирми и обединения. До отваряне на ценовите оферти не бяха допуснати обединението \"ПСТ Градска зона 2\" и румънско-френският консорциум \"ИСАФ С.Л. Колас Рай\".\r\n\tПоръчката за ремонт на ул. \"Граф Игнатиев\" и прилежащите улици и площади беше обявена за втори път през август миналата година, след като първият търг беше прекратено. По същия начин се разви и конкурсът за ремонт на друга част от центъра на града - около храма \"Ал. Невски\" и Народното събрание.\r\n\tТя също беше отворена за втори път през август миналата година, но все още не се е стигнало до отваряне на ценовите оферти на кандидатите. Ремонтът на тази част от центъра също ще се прави с европари. Той обаче може да остане за следващата година, тъй като общината няма намерение да го започва преди юни, когато приключва българското председателство на Съвета на ЕС. След това пък вече било късно за първа копка, тъй като строителният сезон ще е преполовен.\r\n\tЗа това в бюджета на столицата за тази година са заложени малко средства за проекта, засягащ пространствата около \"Ал. Невски\", и по-скоро по него ще се работи през 2019 г.\r\n\tРемонтът на тези райони от София е част от амбициите на Столичната община да обнови изцяло централната част на града. За целта преди години бяха направени архитектурни конкурси за новата визия на пространствата. Общината обаче не хареса идеите за Градската градина и пл. \"Ал. Батенберг\". За това през тази година предстои да бъде обявен конкурс за идейни проекти за обновяването на тези части от града, както и на площад \"Св. Неделя\".\r\n\tРазработките ще трябва да предложат начини за увеличаване на пешеходните пространства в тази част на центъра, както и за създаването на галерия в подземията на взривения мавзолей на Георги Димитров.", "date": "2018.02.23", "title": "Строител на метрото ще ремонтира част от центъра на София"}
{"url": "http://www.mediapool.bg/byudzhetat-na-nestihvashtiya-skandal-news275896.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдва заглъхна скандалът с мораториума върху плащането на нови лекарства от здравната каса и ето, че бюджетът й е в епицентъра на нова драма. Този път заради дълговете към чужди здравни каси за лечението на българи в ЕС, които са в размер на 270 млн. лева, от които вече 140 млн. лева просрочени.\r\n\tСпоред здравния министър и ГЕРБ драма няма и един \"обикновен финансов въпрос е бил превърнат в политически\". Управителят на здравната каса пък твърди, че не е знаел какво ще предизвика с действията си и само искал да разреши проблема в интерес на пациентите и доброто ни име пред чуждестранните ни партньори - за две години 600 души са се оплакали от отказано лечение.\r\n\tСкандалът повдигна завесата за съществуващия непреодолим институционален конфликт в управлението на НЗОК. Отново.\r\n\t\r\n\tВъпросът не опира нито до настоящия управител на здравната каса, който с последните си изяви показа, че не е адекватен на заемания пост, нито до конкретния здравен министър, който повече от всеки друг пази финансовата дисциплина с цената на всичко.\n\n\r\n\tТова, че здравната каса е независима институция, от доста години вече не е нищо повече от куха декларация, тъй като решенията в нея се доминират от държавната квота в надзорния й съвет, а опитите за еманципация на управителя, чиито функции са сведени до чисто представителни, водят след себе си до конфликти и оставки. Всичко това с нищо не допринася за по-доброто управление на многомилиардния ресурс от здравни вноски. Нито пък допринася за намирането на решения за вечно недофинансираното здравеопазване, докато вътрешните конфликти в системата я правят лесна мишена за разнообразни лобистки интереси.\r\n\tОчевидно, когато едната страна разбира НЗОК като инструмент за реализиране на държавна политика, а другата се приема за абсолютно независима, скандалът е неизбежен.\r\n\tВъпросът не опира и до този конкретен бюджет на фонда, който още преди да бъде приет, беше ясно, че ще \"гърми\" неведнъж до края на годината.\r\n\t\r\n\tНо защо е така, когато управляващите и особено премиерът Бойко Борисов постоянно повтарят колко много повече пари се наливат в здравеопазването всяка година? И действително, с всяка следваща година постъпленията от здравни вноски в бюджета на фонда нарастват: само тази година са с 400 млн. лева повече и той вече е 3.8 млрд. лева при 1.6 млрд. преди 10 години.\r\n\tМного критици на здравната политика на държавата посочват, че разходите за здравеопазването са се повишили многократно, но то самото не се е променило към по-добро, което далеч не е така. Да, по отношение на организацията му, причини за критика има много.\r\n\tСамо тази година обаче за първи път от над от 10 години е договорено увеличение в цената на половината клинични пътеки, което ще погълне приблизително половината от ръста от 400 млн. лева, ако междувременно не падне жертва на скандала с дълговете към чуждите каси. Преди ден финансовият министър Владислав Горанов се намеси в скандала и настоя за блокиране на подписването на рамковия договор между Лекарския съюз и НЗОК до изясняването на размера на задълженията. \r\n\t\r\n\tВ последните 10 години се промениха много неща - като се започне от това, че след влизането на България в ЕС гражданите й получиха правото на адекватно лечение в други страни членки, когато собствената им страна не може да го предложи или при нужда от спешна помощ зад граница.\r\n\tОчевидно е обаче, че когато дължиш за нещо 270 млн. лева, а бюджетът, с който разполагаш е 70 млн. лева, си изправен пред проблем и е нужно да започнеш да планираш по-висок разход по това перо.\r\n\tПрез последните години България направи и технологичен скок с купуването на модерна медицинска апаратура за лечение и диагностика. Пациентите вече се лекуват с нея във все повече български болници и чакат за това модерно лечение все по-кратко време. И естествено, това също има своята цена. Само допреди няколко години модерните линейни ускорители се брояха на пръстите на едната ръка, разваляха се постоянно, а пациентите трябваше да чакат с месеци за достъп до лъчелечение с тях. Практика беше пациентите да пътуват за лъчелечение в чужбина, като всеки се спасяваше поединично – някои успяваха да се домогнат с много мъки до платено от държавата и НЗОК лечение, други събираха дарения, трети разпродаваха всичко, някои успяваха да осъдят държавата, когато тя отказваше да им плати.\r\n\tОгромна стъпка напред е и това, че пациентите получиха приличен достъп до модерни медикаменти, които увеличават шансовете им за излекуване, удължават и подобряват качеството им на живот. И най-важното – здравната каса плаща за лекарственото лечение на всеки пациент, а той не зависи от \"лотарията\" на централизираните търгове на МЗ, при която лечение получаваха само поместващите се в неясно как направените от неизвестен чиновник разчети.\r\n\tСамо в последните 5 години разходите на НЗОК за лекарственото лечение на пациенти с онкологични заболявания са се повишили от 172 млн. на 364 млн. лева, а средната стойност на лечението на един пациент с онкологично заболяване е нараснала от 5 000 на над 10 000 лева.\r\n\tИ тази година за пореден път в бюджета на НЗОК за лекарства е заложена по-ниска сума от реално платеното през миналата.\r\n\tКато прибавим към това и върху плащането на иновативни лекарства, разходът за които се очаква да е от порядъка на 50 млн. лева и не е планиран в бюджета, ето че след няколко месеца можем отново да очакваме \"един чисто финансов въпрос\" да се превърне в политически. Истинският финансов натиск от навлезлите тази година нови терапии обаче ще се усети много по-силно в следващите няколко години, когато разходите на НЗОК за тях ще нараснат двойно и тройно, както се случи при навлизането на новите молекули в последните години.\r\n\tОпределено има и проблеми с контрола по отпускането и прилагането на скъпите терапии и при осъществяването на болничното лечение като цяло, за които здравните власти постоянно твърдят, че са източник на множество течове, кражби и злоупотреби.\r\n\tНо докато държавата и НЗОК са в перманентно разработване на \"спешни мерки\" срещу злоупотребите, медицината е в състояние на революция и това е сериозно изпитание за здравните бюджети, дори на много по-богати и уредени системи от нашата.\r\n\tИ има нужда от сериозно планиране и целенасочени политики, така че едновременно да се осигури достъп на пациентите до новите модерни терапии, апаратура и медицински методи и същевременно общественият ресурс да не се разхищава с неефективни разходи, а течовете и кражбите да бъдат спрени.\r\n\tТова обаче няма как да се случи със слаби и нерешителни институции, разкъсвани от постоянни скандали, в които многобройни лобита дърпат чергата към собствените си интереси, а министри и директори на здравната каса падат жертва в тях през няколко месеца.\r\n\t\r\n\tТук идва и основният въпрос, отговорът на който панически се отбягва от поредица управления – какво реално можем да си позволим със събирания в момента ресурс от здравни вноски и в крайна сметка какъв пакет от медицински услуги трябва да осигурява общественият фонд и откъде нататък започва личната отговорност на всеки към собственото му здраве?\r\n\tЗащото и в момента пациентът доплаща за медицинска помощ, консумативи и лекарства от джоба си горе-долу колкото покрива и общественият фонд със здравни вноски.\r\n\tВъпросът е как да се управлява този съвсем не малък финансов ресурс и как с него да бъде осигурена повече, по-качествена и по-подредена медицинска помощ.\r\n\tПреди три седмици здравният министър Кирил Ананиев обяви, че настоящият здравноосигурителен модел е изчерпан и  до няколко месеца, като амбицията му е той да заработи от януари или в краен случай от април 2019. Отсега е ясно, че каквото и да предложи, то е предварително обречено на критики и съпротива от многобройните лобита в здравния сектор.\r\n\tТова, по което спор няма е, че нещо трябва да се промени...", "date": "2018.02.23", "title": "Бюджетът на нестихващия скандал"}
{"url": "http://www.mediapool.bg/bryuksel-vavezhda-bezplaten-gradski-transport-i-zabrana-za-dvizhenie-pri-mrasen-vazduh-news275942.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрадската управа на Брюксел реши, че в дни с прекомерно замърсяване на въздуха градският транспорт и велосипедите под наем ще бъдат безплатни, съобщиха местни медии, цитирани от БТА. \r\n\t \r\n\tКогато в два поредни дни са отчетени превишени равнища на мръсния въздух, ще бъде забранено горенето на дърва, ако те не са единствената възможност за отопление на домакинствата. При липса на бързо подобрение на показателите, в столицата ще бъде забранено движението на превозни средства.\r\n\t \r\n\tПраво да се движат ще имат единствено автобусите (от превозните средства с двигатели с вътрешно горене), както и автомобилите на специален режим (полиция, пожарна, спешна помощ) и електромобилите.\n\n\r\n\t \r\n\tБрюксел въвежда и мобилно приложение, от което всеки може постоянно да следи качеството на въздуха. Приложението ще съдържа карта, на която ще бъдат изобразявани местата, засегнати най-много от разпространението на фини прахови частици. /НЖ/", "date": "2018.02.23", "title": "Брюксел въвежда безплатен градски транспорт и забрана за движение  при мръсен въздух"}
{"url": "http://www.mediapool.bg/venetsuelskoto-konsulstvo-v-mayami-mozhe-da-bade-izhvarleno-zaradi-neplateni-naemi-news275951.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзпитващото финансови затруднения венецуелско правителство може да загуби консулството си в Маями, което не е плащало наема си от август, съобщи Асошиейтед прес.\r\n\tИскането Венецуела да опразни сградата е подадено на 15 февруари в съд в Маями-Дейд. Според собственика, който строи и най-високия небостъргач в Маями - Панорама тауър, Каракас дължи 142 119 долара за неплатени наеми.\r\n\tВъзможното изгонване от сградата на консулството е голям удар за венецуелското правителство, което беше собственик на сградата до 2005 г., когато тя беше продадена за 70 милиона. На 14 февруари президентът Николас Мадуро заяви, че консулството, което беше затворено от 2012 г., ще поднови работа, за да улесни гласуването на президентските избори, насрочени за 22 април.\r\n\t\"Фактът, че Венецуела не може да събере дори толкова дребна сума, ви показва в какво тежко състояние е\", заявява Рус Дален, инвеститор от Маями, специализиращ във венецуелски ценни книжа.\r\n\tВ края на миналата година венецуелските дипломатически представителства по света получиха нареждане да затегнат коланите и да предоговорят наемите, показва паметна бележка на външното министерство, до която АП е получила достъп. Дипломати в няколко страни се оплакват, че от месеци не са получавали заплати, съобщава агенцията.", "date": "2018.02.23", "title": "Венецуелското консулство в Маями може да бъде изхвърлено заради неплатени наеми"}
{"url": "http://www.mediapool.bg/ludogorets-priklyuchi-uchastieto-si-v-liga-evropa-news275934.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Лудогорец\" отпадна от турнира Лига Европа след като загуби и срещата реванш от шестнайсетина финалите срещу гранда \"Милан\" - 0:1 на стадион \"Сан Сиро\" в четвъртък вечерта.\r\n\tСедмица по-рано в Разград българският шампион отстъпи пред \"росонерите\" с 0:3.\r\n\tЕдинственото попадение в срещата беше дело на Фабио Борини. В 21-та минута той засече топката след пробив и центриране на Патрик Кутроне отляво.\r\n\tВ реванша тимът на Кирил Домусчиев се представи значително по-добре отколкото у дома. \"Зелените\" бяха равностойни на \"Милан\" през по-голяма част от срещата, особено след почивката и имаха възможност да отбележат гол, но не успяха.\r\n\tНа почти празния си стадион \"Милан\" игра без някои от титулярите си. Треньорът Дженаро Гатузо даде шанс на млади футболисти и резерви.\n\n\r\n\tСлед двата успеха над българския шампион \"Милан\" продължава битката си за спечелване на турнира, тъй като това е по-лесният начин да се добере до Шампионската лига през следващия сезон, отколкото да спечели италианското първенство.\r\n\tВ същото време \"Лудогорец\" вече е на вълна за предстоящата среща от родния шампионат, където го чака тежка битка с ЦСКА-София.\r\n\tКато цяло отборът от Разград заслужава добра оценка за представянето си в Европа, защото  отново прескочи груповата фаза, както направи и през 2016 г., но не успя да надгради постигнатото досега.", "date": "2018.02.23", "title": "\"Лудогорец\" приключи участието си в Лига Европа"}
{"url": "http://www.mediapool.bg/mvf-dve-balgarski-banki-se-nuzhdayat-ot-po-golemi-kapitalovi-buferi-news275935.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската банкова система е устойчива, но лошите кредити остават значително над средното за ЕС, а две от банките, идентифицирани при  прегледа на качеството на активите и стрес тестовете, все още се нуждаят от по-големи капиталови буфери. Това се казва в изявление на Международния валутен фонд (МВФ) след приключване на годишния преглед с българските власти, оповестено в четвъртък.\r\n\tВ него е посочено още, че \"сериозни нови инвестиции трябва бързо да бъдат финализирани за две банки, идентифицирани като нуждаещи се от по-големи капиталови буфери, докато отговарят на регулаторните капиталови изисквания\". Имена на банките не се посочват.\r\n\tПрез 2016 г., след приключването на прегледа на качеството на активите и стрес тестовете на българската банкова система, БНБ обяви, че две от проверените общо 22 банки – Първа инвестиционна банка и \"Инвестбанк\", се нуждаят от допълнителни капиталови буфери.\r\n\tМВФ приветства усилията за засилване на финансовия надзор и насърчава българските власти да обърнат внимание на рисковете, свързани с концентрацията и свързаните с тях лица, както и да въведат цялостна стратегия за намаляване на лошите кредити.\r\n\tПо данни на Европейската комисия 12.1% от всички кредити у нас попадат в графата лоши или необслужвани при средно 4.6 ва сто за ЕС. Това поставя България на предните места по лоши кредитив ЕС. Само необслужваните потребителски заеми са за над 800 млн. лева към края на 2017 г.  Към тази сума трябва да се добавят и 1 млрд. лева необслужвани ипотеки.\n\n\r\n\tПреодоляване на неравенството в доходите, превръщането на икономическото възстановяване в устойчив растеж и демографската криза са предизвикателствата пред България, посочва МВФ.\r\n\tОсновното предизвикателство пред българското правителство е превръщането на икономическото възстановяване в устойчив и приобщаващ растеж и сближаване с други страни от ЕС, отчитат от международната финансова институция.\r\n\tДоходът на глава от населението в България е само половината от средния за ЕС и неравенството в доходите е по-високо от средното за ЕС, посочва още МВФ.\r\n\tИкономиката на България се очаква да нарасне с 3.8% през 2018 г., което се дължи на силния износ, по-лесни финансови условия и нарастващо доверие. В средносрочен план се предвижда растежът да се забави до 2.75%, което отразява ограниченията на капацитета и неблагоприятните демографски показатели, отбелязва фондът.\r\n\t\"Държавният дълг е нисък, но условните пасиви и фискалният натиск, който оказват в дългосрочен план демографските предизвикателства, могат да създадат фискални рискове в дългосрочен план\", се казва в изявлението на МВФ.\r\n\tТова означава, че предвид застаряването и високата смъртност в България пенсионната система - и не само, е застрашена. И сега системните дефицити в НОИ и НЗОК, които общо надминават над 5 милиарда лева годишно, се покриват от бюджета.\r\n\tПродължаването на реформата в управлението и подобряването на ефективността на публичните институции на всички равнища остават ключови за повишаване на потенциала за растеж и за ограничаване на фискалните рискове, смята МВФ.\r\n\tФондът одобрява плана на правителството за балансиран бюджет в средносрочен план, предвид необходимостта от публични инвестиции.", "date": "2018.02.23", "title": "МВФ: Две български банки се нуждаят от по-големи капиталови буфери"}
{"url": "http://www.mediapool.bg/borisov-po-izgodno-e-da-uvelichim-vnoskata-si-v-byudzheta-na-es-news275931.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-изгодното за България е да се увеличи вноската в бюджета на ЕС, каза премиерът Бойко Борисов пред български журналисти в Брюксел, където участва в заседанието на Европейския съвет.\r\n\t \r\n\tБюджетът на общността е една от темите на заседанието. България е сред нетните получатели от бюджета, като средно на едно евро, внесено в бюджета на ЕС, страната ни получава обратно три евро. Тази година София се очаква да внесе в общия бюджет към 1.13 млрд. лв., а ако вноската се покачи от 1% на 1.1% от БВП, в абсолютна сума увеличението ще е под 150 млн. лв. годишно.\r\n\t \r\n\tТемата за преразглеждането на вноските бе поставена от институциите на ЕС покрай напускането на Великобритания и очерталия се годишен недостиг от 10 милиарда евро.\n\n\r\n\t \r\n\tПо-рано този месец финансовото министерство опроверга информацията, че България се е съгласила да увеличи вноската си в многогодишния бюджет на съюза до 1.1% след излизането на Великобритания през 2019 г.\r\n\t \r\n\t\"Мисля, че ако искаме да имаме нови приоритети и след като не можем да намалим правилната стара политика, тогава страните трябва да плащат повече\", каза и председателят на ЕК Жан-Клод Юнкер в петък. \r\n\t \r\n\t\r\n\t \r\n\tСтраните в ЕС към момента остават разделени за увеличението на вноската. \r\n\t \r\n\tХоландия, Дания, Швеция и Австрия, които плащат повече в бюджета на ЕС, отколкото получават, обаче силно се противопоставят на увеличаването на разходите на ЕС.\r\n\t \r\n\t\"Това, което не искаме, е тежестта на постоянното нарастване на разходите, които притискат нетните вносители\", каза австрийският канцлер Себастиан Курц при пристигането си.\r\n\t \r\n\tХоландският премиер Марк Рюте каза, че \"чрез модернизиране на бюджета можем да освободим средства за нови приоритети\", включително отбрана и киберсигурност.\r\n\t \r\n\tБалтийските страни обаче подкрепиха вдигането на вноските. \r\n\t \r\n\t\r\n\t \r\n\tПо повод предложението занапред Европейската комисия и Европейският съвет да имат общ председател, премиерът изрази съмнение, че ще се постигне съгласие. Няма да бъде един ръководител на Съвета и на ЕК. Надали по този въпрос ще се получи консенсус, коментира той, цитиран от БТА. \r\n\t \r\n\tИскането е на председателя на ЕК Жан-Клод Юнкер.\r\n\t \r\n\tТой е на мнение, че така \"Европа ще функционира по-добре\". Аргументите му са, че се избягва дублирането и ще има повече отчетност.\r\n\t \r\n\tПредседателите на ЕК и на Европейския съвет участват в срещите на Европейския\r\n\t \r\n\tсъвет, както и в тези на Г7 и Г20. Ако има един единствен председател, лидерите на европейско и световно ниво биха преговаряли само с един човек, посочва Юнкер.\r\n\t \r\n\tДруги въпроси, които лидерите на ЕС обсъждат в петък, са новите предложения за изборите за Европейски парламент догодина, броят на депутатите в Европейския парламент след Брекзит и напредъкът по преговорите с Великобритания.\r\n\t \r\n\t\r\n\t \r\n\tВ момента Великобритания разполага със 73-ма депутати в 751-членния Европейски парламент. Предложението е 27 от британските места да се разпределят между 14 държави-членки, които в момента са по-слабо представени.\r\n\t \r\n\tБългария не е сред тях. Останалите 46 депутатски места ще бъдат оставени в резерв и ще се използват за бъдещето разширяване на ЕС.\r\n\t \r\n\tТака след \"Брекзит\" и европейските избори догодина новият Европарламент ще има 705 депутати.\r\n\t \r\n\tАко предложението бъде одобрено, България ще запази сегашния си брой евродепутати – 17. Страната ни подкрепя тази позиция.\r\n\t \r\n\t\r\n\t \r\n\tЕК предлага да направи финансирането на европейските партии зависимо от това дали местните и национални партии показват на интернет страницата си политическата програма и логото на европейската партия, с която са асоциирани. Целта е връзката между националните и европейските партии да стане по-ясна за гражданите.\r\n\t \r\n\tЗатова се препоръчва националните политически партии да обявяват публично към семейството на коя европейска партия принадлежат. Освен това националните партии и коалиции трябва да обявяват публично кой кандидат за президент на Еврокомисията подкрепят. Те се задължават да поставят тази информация на видимо място във всички материали, свързани с кампанията, съобщения и политически клипове, като включват и логото на европейската партия към чието семейство принадлежат.\r\n\t \r\n\tИзисква се още кандидатите за членове на Европейския парламент да обявяват към коя европейска партия смятат да се присъединят. Към момента регистрираните европейски партии са 12. Това са Европейска народна партия (в която членува ГЕРБ), Партия на европейските социалисти (БСП), Алианс на либералите и демократите в Европа (ДПС), Европейска демократическа партия, Европейски свободен алианс, Европейска зелена партия, Партия на европейската левица, Алианс на европейските консерватори и реформисти, Европейско християнско демократическо движение, Европа на нациите и свободите, Алианс на европейските национални движения (ВМРО) и Алианс за мир и свобода.\r\n\t \r\n\t\r\n\t \r\n\tПрез септември 2017 г. Юнкер обяви създаването на нов Кодекс за поведение на членовете на Еврокомисията. Една от основните области на реформа беше политическата роля на комисарите. Председателят Юнкер иска те да могат да играят по-голяма роля по време на европейските избори през 2019 г.\r\n\t \r\n\tНовият Кодекс за поведение позволява на комисарите да се кандидатират на изборите за Европейски парламент без да трябва да си взимат отпуск, както беше досега.\r\n\t \r\n\tПозволява се още комисарите да се кандидатират за позицията на председател на ЕК.\r\n\t \r\n\tРазрешено е на комисарите да имат политически, но не и ръководни, функции в политически партии на национално и европейско ниво.\r\n\t \r\n\tДоближава се практиката до тази в страните членки, където напускащите правителства, министър-председатели и министри продължават да заемат длъжностите си, докато не се сформира ново правителство.\r\n\t \r\n\tОстава обаче изискването комисарите да се оттеглят временно от Колежа, ако участват в национална изборна кампания.", "date": "2018.02.23", "title": "Борисов: По-изгодно е да увеличим вноската си в бюджета на ЕС"}
{"url": "http://www.mediapool.bg/novo-zemetresenie-ot-38-po-rihter-krai-asenovgrad-news275936.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНово земетресение край Асеновград е било регистрирано тази нощ около 1:15 часа с магнитуд от 3.8 по скалата на Рихтер. Това съобщи Националният институт по геофизика, геодезия и география към БАН.\r\n\tЕпицентърът на труса е бил на 20 км дълбочина. Не се съобщава за пострадали и разрушения.\r\n\tMестни жители съобщават, че земетресението е продължило няколко секунди и е било усетено и в Пловдив, предаде БНР.\r\n\tМиналата нощ в района, близо до селата Катуница и Крумово, беше регистрирано земетресение с магнитуд от 4.8 по скалата на Рихтер. То бе последвано от множество вторични трусове. Няма данни за сериозни щети и пострадали.", "date": "2018.02.23", "title": "Ново земетресение от 3.8 по Рихтер край Асеновград"}
{"url": "http://www.mediapool.bg/obshtinata-shte-opita-da-namali-reklamata-v-tsentara-na-sofiya-news275927.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община ще се опита да сведе до минимум рекламата в центъра на София, както и да уеднакви външния вид на летните градини и помещенията за пушене на заведенията в пешеходните зони. Това трябва да стане с нова наредба за преместваемите и рекламните елементи, която се разработва в момента.\r\n\tИдеята е с нея да се забрани рекламата по покривите в историческия център на София, обясни общинският съветник от ГЕРБ Зафир Зарков. В момента за нея там ограничение няма, а има такова за билбордовете по улиците. Според Зарков ще се заложат и по-големи разстояния между отделните рекламни елементи, за да не се задръства града с тях.\r\n\tПредвижда се да бъде въведено изискване и за рекламните пана, които се поставят върху сгради в ремонт. На тях ще може да се изобразява вида на фасадата след ремонта и само 30% от площта ще може да се използва за рекламни послания. Сега такова ограничение няма.\r\n\tОбщината ще се опита да уеднакви и външния вид на летните градини по пешеходните улици - основно бул. \"Витоша\". Чадърите и тентите им през лятото ще трябва да са в специално подбрани от общината цветове. Засега идеята е собствениците да могат да избират между няколко цвята. Какви ще са те ще стане ясно след приемането на новата наредба.\r\n\tЩе има и типови проекти и изисквания за това как трябва да изглеждат външните места към заведенията. В момента баровете и ресторантите масово са превърнали т. нар. летни градини в постоянни постройки, защитени с найлони или стъкла. Според общината за защита от студеното, ветровито или дъждовно време ще трябва да се ползват само стъклени прегради. Ще има и изисквания за конструкциите.\r\n\t\"Основната идея е повече ред\", коментира Зарков. Той добави, че със сигурност ще има гратисен период, в който бизнесът да отговори на новите изисквания, след като те бъдат одобрени от общинския съвет.", "date": "2018.02.23", "title": "Общината ще опита да намали рекламата в центъра на София"}
{"url": "http://www.mediapool.bg/vaorazhen-sherif-ne-e-pomognal-pri-strelbata-v-gimnaziya-v-sasht-news275937.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъоръжен шериф не е спрял кървавата баня в гимназия във Флорида, съобщава Нюз.бг, като се позовава на АП.\r\n\tШерифът Скот Питърсън бил в района на гимназия \"Марджъри Стоунман Дъглас\" по време на нападението, но не е влязъл, за да помогне.\r\n\tПреди седмица Никълъс Крус застреля 17 души в гимназията. Той е член на бялата националистическа военизирана групировка \"Република Флорида\", съобщиха американски медии.\r\n\tПрезидентът Доналд Тръмп дори предложи учителите да влизат въоръжени в клас, за да преподават.\r\n\tМеждувременно стана известно, че служители на Федералното бюро на САЩ за разследване (ФБР) не са реагирали правилно на получени сигнали за нападателя Никълъс Круз.\n\n\r\n\tОще на 5 януари лице е предупредило ФБР за странностите на Круз. Стрелецът оставял тревожни записи в социалните мрежи, но никой не обърнал внимание на тях.", "date": "2018.02.23", "title": "Въоръжен шериф не е помогнал при стрелбата в гимназия в САЩ"}
{"url": "http://www.mediapool.bg/zam-direktor-v-unitsef-podade-ostavka-zaradi-neprilichni-zabelezhki-kam-zheni-news275938.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаместник-директорът на УНИЦЕФ Джъстин Форсайт е подал оставка заради обвинения в неподходящо поведение към жени от персонала, предадоха агенциите.\r\n\tТова е станало докато е заемал предишния си пост на шеф на британската благотворителна фондация \"Спасете децата\".\r\n\tТри нейни служителки са се оплакали, че им е изпращал неподходящи текстове и е коментирал коя от младите служителки как е била облечена. Случаите са от 2011 г. и 2015 г.\r\n\tДжъстин Форсайт обяви, че се е извинил за \"неподходящите и лекомислени разговори с колежки\". Те приели извинението и той смятал, че въпросът е приключен преди много години.\r\n\tОт УНИЦЕФ обявиха, че не са знаелиза случая при назначаването на Форсайт и че обвиненията са отправени след като той е заел поста.", "date": "2018.02.23", "title": "Зам.-директор в УНИЦЕФ подаде оставка заради неприлични забележки към жени"}
{"url": "http://www.mediapool.bg/protesti-v-rumaniya-v-zashtita-na-shefkata-na-antikoruptsionniya-organ-news275939.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди протестираха в Букурещ и други румънски градове срещу искането за отстраняване на шефката на антикорупционната агенция Лаура Кодруца Кьовеши в четвъртък вечерта, предадоха агенциите.\r\n\tНовината за започването на процедура за освобождаването й от поста беше съобщена от правосъдния министър Тудорел Тоадер. Мотивите са, че Кьовеши се опитала да се намеси в разследвания, водени от нейни подчинени, критикувала проектозакони за правосъдието в интервюта за международни медии. Това нанесло непоправими щети на образа на Румъния, посочи Тоадер.\r\n\t\"Антикорупционната борба не може да прикрие неконституционното, незаконното, клеветническото поведение по адрес на отговорни лица от публичните институции\", каза Тудорел Тоадер.\r\n\tЛаура Кьовеши, която е една от най-популярните личности в северната ни съседка, критикува спорния законопроект за съдебната реформа в Румъния, който не се одобрява от Европейския съюз и румънския президент.\r\n\tПротестиращите смятат, че не Кьовеши, а правителството вреди на страната.\n\n\r\n\tСпоред румънските закони президентът е този, който ще вземе решението дали да я освободи от поста.\r\n\tКлаус Йоханис, който е десноцентрист и чиито отношения с правителството са обтегнати, винаги е защитавал Кьовеши, която е на поста от 2013 г. В изявление румнският президент припомни, че на няколко пъти е казвал, че е доволен от работата на антикорупционната дирекция и че поддържа все още тази гледна точка.\r\n\tКьовеши каза миналата седмица, че атаката срещу нея е атака срещу съдебната институция, подета от обвинени или осъдени хора. Те искат да дискредитират антикорупционната дирекция, смята Кьовеши, чийто мандат изтича през април 2019 г.", "date": "2018.02.23", "title": "Протести в Румъния в защита на шефката на антикорупционния орган"}
{"url": "http://www.mediapool.bg/ns-izvadi-obshtinskite-savetnitsi-ot-obhvata-na-antikoruptsionniya-zakon-do-kraya-na-2019-g-news275967.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСамо месец след влизането в сила на новия антикорупционен закон управляващото мнозинство в Народното събрание (НС) спешно прокара първата попрвка в него, приемайки гратисен срок за общинските съветници да декларират несъвместимост.\r\n\tПредложението бе направено от председателя на правната комисия Данаил Кирилов (ГЕРБ) и заместника му Християн Митев (\"Обединени патриоти\") и внесено в парламента във вторник. Бързо влезе в дневния ред на народните представители и още на следващия ден – в сряда, бе подкрепено от правната комисия.\r\n\tСпоред пъроначалните разпоредби на новия закон на общинските съветници бе забранено да участват в управата, надзорния или контролния съвет на търговски дружества с общинско участие или да работят като прокурист, синдик, ликвидатор. Забранено им бе и да са еднолични търговци, съдружници, акционери на търговско дружество, което има сключени договори с неговата община, както и с търговски дружества с общинско участие или с общински предприятия.\r\n\tТова обаче предизвика възмущението на Националното сдружение на общините, откъдето прогнозираха, че ако тези изисквания останат в сила, страната щяла да остане без общинари. Официалният мотив на вносителите на спешната поправка обаче бе друг – че настоящите общински съветници, които са избирани през 2014 г., вече са подали декларации по стария антикорупционен закон. Затова новите изисквания трябвало да се отложат до след следващите местни избори на 1 декември 2019 г.\r\n\t\"Вие разбирате ли какво означава твърдението, че ако забраним общинският съветник да е в търговски взаимоотношения с общинския съвет, в който работи, България ще остане без общински съветници? Настояваме сега и в близките дни да бъде предоставена информация за всички общински съветници, които са в търговски или други взаимоотношения с общините, в които работят\", заяви в пленарната зала зам.-председателят на парламентарната група на БСП Крум Зарков.\n\n\r\n\t\"Много хубав е примера, който се дава с лекаря, който ползва кабинет в общината, защото няма къде другаде. Но аз се сещам за други примери – за арендатора, който обработва общински земи и е общински съветник и за охранителя с частна фирма с отношения с общината и общински съветник\", добави социалистът.\r\n\tДанаил Кирилов пък защити промяната, заявявайки, че депутатите от БСП били мълчали, когато се гласували тези текстове от новия антикорупционен закон. От левицата му отговориха, че при двете четения на антикорупционния закон са се \"изприщили\" да говорят, а не са внесли предложения между двете четения, защото не можело да се \"санира съборетина\".\r\n\tВ крайна сметка поправката бе приета на първо четене с 112 гласа \"за\", 30 \"против\" и 7 въздържали се. Веднага след това Кирилов предложи да се премине направо към гласувае и на второ четене, тъй като в петък бе крайният срок, в който общинските съветници можеха да декларират несъвместимост по новите правила. Въпреки недоволството от страна на БСП идеята на шефа на правната комисия бе възприета и поправката мина скоропостижно и на второ четене.", "date": "2018.02.23", "title": "НС извади общинските съветници от обхвата на антикорупционния закон до края на 2019 г."}
{"url": "http://www.mediapool.bg/dvuvlastieto-v-nzok-se-zadalbochava-no-vsichko-e-tochno-news275956.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластовата криза в Националната здравноосигурителна каса (НЗОК) достигна нови висоти в петък, когато първо пресцентърът на институцията разпространи справка за актуалните задължения към чужди здравни фондове, потвърждаващи изнесените преди дни от управителя Камен Плочев данни, а след края на заседанието на надзорния й съвет неговият председател Жени Начева ги опроверга и заяви, че пресцентърът не е бил упълномощаван да изнася информацията.\r\n\tСъщевременно тя успокои, че няма опасност Националният рамков договор между НЗОК и Лекарския съюз да не бъде подписан – нещо, за което преди ден настоя финансовият министър Владислав Горанов до изясняването на точния размер на задълженията към чуждите партньори.\r\n\tПри провал на договора, който трябва да бъде подписан до 28 февруари, би пропаднало увеличението на цените на половината клинични пътеки, по които НЗОК плаща на болниците и това взриви лекарското съсловие, което заплаши с протести. С писмо до премиера Бойко Борисов от Българския лекарски съюз настояха в петък общият интерес на пациентите, лекарите и сестрите да не бъде жертван заради допуснатите грешки. На събор на съсловната организация в събота трябва да бъде даден мандат на ръковоството й за подписването на договора.\r\n\tСамият Горанов в петък заяви, че според него нищо не налага актуализация на бюджета на НЗОК. Той отново настоя да се уточни размерът на дълговете към чуждите каси, тъй като може да се окаже, че сметките по рамковия договор са правени в състояние на заблуждение за техния мащаб.\r\n\tМеждувременно стана ясно, че управителят на НЗОК проф. Камен Плочев е приет в болница заради влошено здравословно състояние.\n\n\r\n\t\r\n\tЗаседанието на Надзорния съвет на НЗОК, което трябваше да изясни разминаването в твърденията на Жени Начева и Камен Плочев за мащаба на проблема с дълговете към чуждите каси, в крайна сметка сгъсти още повече мъглата. В петък сутринта пресцентърът на НЗОК изпрати актуална справка, която потвърждава данните от писмото, с което Плочев иска от депутатите актуализация на бюджета и които в сряда той представи пред депутатите от парламентарната здравна комисия. Според данните .\r\n\t\r\n\tОсвен това писмото на пресцентъра съдържа и признанието, че .\r\n\t, обяви след заседанието на надзора председателят му зам.-министър Жени Начева и допълни, че Надзорният съвет не е упълномощавал пресслужбата да изнася такава информация.\r\n\tПо думите й коректна информация ще бъде предоставена след спешна вътрешна проверка в понеделник. Според нея разминаването в данните се дължи на различен начин на събиране и обработване на информацията в различните звена на касата.\r\n\t, коментира тя.\r\n\t\r\n\tНачева отново увери, че лечението на български граждани в ЕС не е застрашено заради забавеното разплащане от страна на НЗОК. Според нея заложените в бюджета на НЗОК за тази година 73 млн.лв. за разплащане с чуждите фондове ще бъдат достатъчни и няма да има напрежение, тъй като има споразумения за разсрочване на плащанията.\r\n\tСъщевременно Начева опроверга и изнесените в сряда от Плочев данни за постъпили над 600 жалби за две години от пациенти за отказано лечение в чужди клиники заради дълговете на НЗОК.\r\n\t, каза още Начева.\r\n\tТя увери, че в момента НЗОК като администрация работи добре, въпреки че проф. Плочев е в болничен.\r\n\t\r\n\tФинансовият министър Владислав Горанов също коментира, че не трябва да се прави актуализация на бюджета на НЗОК, за каквато настояват и от БСП, които подкрепят Плочев.\r\n\t, заяви Горанов.\r\n\tТой отново разкритикува поведението на управителя на касата проф. Камен Плочев, който вече беше порицан от премиера и парламентарната група на ГЕРБ, а здравният министър Кирил Ананиев директно му поиска оставката.\r\n\t, заяви Горанов.\r\n\tСпоред него разликата в сметките на НЗОК трябва да бъде обяснена. \"Официалната статистика, която в съответствие в Закона за публичните финанси и указанията, които Министерство на финансите дава към първостепенните разпоредители дава други числа. Това е притеснително най-малко по няколко причини. Първо, поставя се под съмнение системата за отчетност и контрол в НЗОК и на второ място качеството на цялата статистика, която изготвяме за нотификацията на дефицита и дълга към Евростат“, заяви той. Той посочи, че затова е поискал и разяснения от здравната каса.\r\n\t, коментира Горанов.\r\n\t\r\n\tПризивът на Горанов отпреди ден, че Националният рамков договор не трябва да се подписва до изясняване на мащаба на дълговете към чуждите каси, обаче навлече гнева на Българския лекарски съюз. Съюзът също се оказа в състояние на разкол, след като в четвъртък призова да се търси сметка само и единствено от управителя на НЗОК проф. Камен Плочев, а в петък изпрати писмо на Борисов, в което искането на Горанов беше определено като \"противоконституционно\".\r\n\t, се казва в писмото на Лекарския съюз до премиера.\r\n\t\r\n\t, заявяват лекарите и предупреждават, че ако Рамковият договор не бъде подписан или бъдат нарушени постигнатите в него договорки, ще бъде предизвикана .\r\n\tОт БЛС призовават българското здравеопазване да не бъде поставяно в риск с фискални цели.\r\n\t, се казва в писмото.", "date": "2018.02.23", "title": "Двувластието в НЗОК се задълбочава, но всичко е точно"}
{"url": "http://www.mediapool.bg/pomiritelno-kafe-tsvetanov-siderov-stabilizira-koalitsiyata-news275940.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧасове след сутрешния намек от страна на ГЕРБ, че \"Атака\" може да бъде заменена от \"Воля\" в управлението, Цветан Цветанов и Волен Сидеров пиха кафе в петък, ръкуваха се дружески пред медиите и заключиха, че коалиция е \"стабилна\".\r\n\tОт страна на ГЕРБ бе поет ангажимент да се водят по-чести разговори, а лидерът на \"Атака\" и председател на парламентарната група на \"Обединени патриоти\" се коригира, че зам.-председателят на ГЕРБ не бил \"бивш комунист\", както го нарече преди ден, а само комсомолец. В умиротворителната среща участва и вицепремиерът Валери Симеонов (НФСБ), който не беше особено словоохотлив пред медиите.\r\n\tДругите обаче увериха, че управлението няма необходимост от преформатиране, а само от повече разговори.\r\n\tНе е ясно какво ще променят разговорите, след като лидерите на трите партии от патриотичното обединение все по-често си изпускат нервите с яростни закани един към друг, но и към ГЕРБ.\r\n\tВицепремиерът Валери Симеонов предупреди в последните дни, че коалицията \"Обединени патриоти\" (ОП)  заради стремежа на ВМРО начело с Карсимир Каракачнов да узурпира медийното пространство за собствени цели, както и заради пасивността на шефа на парламентарната група на ОП Волен Сидеров, който не предприема нищо за изглаждане на напрежението.\n\n\r\n\tПреди ден Сидеров пък не само  за конфликт в ОП, но обвини за него председателя на парламентарната група на ГЕРБ Цветан Цветанов, като едновременно с това нападна Валери Симеонов, че обслужва интересите на Цеко Минев.\r\n\tВ петък сутринта депутатът от ГЕРБ Делян Добрев допусна пред Нова телевизия, че ако напрежението в коалицията е нетърпимо, \"Атака\" може да бъде заменена с \"Воля\". \"Погледнато математически, броят на депутатите на \"Атака\" е приблизително равен на тези на Веселин Марешки, които също подкрепят кабинета\", коментира Добрев и допълни, че подобна \"хипотетична смяна\" е възможна.\r\n\tМалко след това Сидеров, Цветанов и Симеонов се събраха в парламента на \"рутинна\", по думите на Цветанов, среща. След приключването й те отказаха коментари, но малко след това Сидеров прие да се здрависа с Цветанов пред камерите.\r\n\t\"Това достатъчно ли е? Ръкостискане. Всеки е казал нещо. Няма проблеми\", обяви председателят на ПГ на ГЕРБ.\r\n\tСидеров, който в четвъртък нарече Цветанов \"бивш комунист от МВР\", обяви:.\r\n\tЛидерът на \"Атака\" уточни, че ще продължава да изразява лично мнение.\r\n\tСлед множество журналистически въпроси двамата все пак казаха, че са изгладили противоречията и че ще имат повече срещи и комуникация. По време на разговора не била повдигана темата за ратификацията на Истанбулската конвенция, по която е и основният разнобой между ГЕРБ и \"Обединените патриоти\".\r\n\t, обяви Волен Сидеров след журналистически въпроси.\r\n\tА Цветан Цветанов допълни: .\r\n\tКоалиционните партньори са се разбрали още да не се обиждат през медиите.\r\n\tНа въпрос дали Веселин Марешки може да смени Волен Сидеров в коалицията Цветанов обяви: .\r\n\tНа срещата не присъстваше третият лидер на ОП и председател на ВМРО Красимир Каракачанов. Зам.-председателят на ГЕРБ даде да се разбере, че срещата е планирана като пиене на кафе, а уговорката за това е направена снощи с лидера на ″Атака″. Виждането им пък съвпаднало с идването на Валери Симеонов до парламента.", "date": "2018.02.23", "title": "Помирително кафе Цветанов-Сидеров \"стабилизира\" коалицията"}
{"url": "http://www.mediapool.bg/blizak-do-peevski-biznesmen-oglavi-kamarata-na-stroitelite-v-bulgaria-news275957.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИлиян Терзиев е новият председател на Управителния съвет на Камарата на строителите в България (КСБ). Той е избран на общо събрание на организацията, след като досегашният председател Николай Станков е подал оставка, съобщиха от КСБ. Станков е станал съветник на министъра на регионалното развитие Николай Нанков, уточниха от МРРБ. \r\n\tДосега инж. Илиян Терзиев беше заместник-председател на Управителния съвет на КСБ.\r\n\tТой е и председател на Областното представителство на КСБ в София и е управител е на \"АТ Инженеринг 2000\" ООД. Дружеството е собственост на Илиян Терзиев и Георги Пенев. Компанията е от средните в строителния бранш с оборот от около 20 млн. лв. годишно през последните три години.\r\n\tИмето на \"АТ инженеринг 2000\" нашумя през 2012 г. с приватизацията на \"Техноекспортстрой\" за 51 млн. лв. с кредит от фалиралата в последствие Корпоративна търговска банка (КТБ). След това фирмата беше прехвърлена на \"Сиболе сървисес инкорпорейтед България\", която е собственост на панамска офшорка. Именно през \"Сиболе\" беше проведена една от важните атаки на депутата от ДПС Делян Пеевски преди затварянето на КТБ - с иск за несъстоятелност и назначен от съдия Румяна Ченалова временен синдик беше овладяно ключовото дружество на мажоритарния собственик на КТБ Цветан Василев ТЦ-ИМЕ, чрез което се контролираше и през което минаваха голяма част от средствата за мрежите му от фирми, писа преди време \"Капитал\".\r\n\tКамарата ще работи още по-активно за развитието на строителния бранш и за решаването на проблемите, стоящи пред него, е казал Илиян Терзиев новият шеф на КСБ, цитиран в съобщението.\r\n\tДвама нови членове са избрани в Управителния съвет на КСБ. Това са Калин Пешов, управител на \"Главболгарстрой Холдинг\" АД, и Тодор Андонов, управител на \"Термал Инженеринг\" ООД.\r\n\tКалин Пешов и собственикът на \"Хидрострой\" Велико Желев влизат в Изпълнителното бюро на Камарата на строителите, като инж. Пешов заема и позицията зам.-председател на КСБ.\r\n\tОт февруари строителната камара има и нов изпълнителен директор – инж. Мирослав Мазнев. Той има дългогодишен опит в строителния бранш. Беше зам.-министър на регионалното развитие по времето на кабинета на Пламен Орешарски.Камарата на строителите в България е юридическо лице, създадено в края на 2006 г. на основание на Закона за камарата на строителите.\r\n\tСъгласно закона КСБ поддържа Централния професионален регистър на строителя. В него се вписват всички български и чужди физически и юридически лица, които искат да работят у нас легално. Вписването в професионалния регистър е задължително условие за компаниите за да могат да печелят поръчки на общините и държавата, съгласно закона. Към момента в регистъра са вписани около 1700 фирми.\r\n\tРъководството на камарата съдейства за облекчаване на условията и реда за получаване на банкови гаранции и кредити от членовете си за участието им в търговете.\r\n\tОсвен това участва в разработването на стратегии, анализи и програми за развитие на строителството и съдейства за изпълнението им. Дава и становища и участва в изготвянето на нормативни актове в сектора.\r\n\tКамарата на строителите подпомага разработването на браншови стандарти за здравословни и безопасни условия на труд. Ръководството й участва в тристранното сътрудничество на браншово и национално ниво и е страна по отрасловия колективeн трудов договор.\r\n\tКСБ атестира български строителни фирми за работа в Германия.\r\n\tЗа осъществяване на дейността си Камарата на строителите работи активно с представителите на законодателната и изпълнителната власт, с търговските представителства на дипломатическите мисии, със сродни неправителствени сдружения у нас и в чужбина.\r\n\tКСБ е член на Европейската федерация на строителната индустрия (FIEC), Конфедерацията на работодателите и индустриалците в България (КРИБ), Българската стопанска камара (БСК) и Българската търговско-промишлена палата (БТПП).", "date": "2018.02.23", "title": "Близък до Пеевски бизнесмен оглави Камарата на строителите в България"}
{"url": "http://www.mediapool.bg/yunker-za-velikobritaniya-bi-bilo-dobre-az-da-sam-y-premier-news275958.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер иронично коментира неяснотата по британската позиция за бъдещите отношения на Лондон с ЕС с думите, че би било добре за Великобритания той да й е премиер, съобщи Франс прес.\r\n\t \r\n\tЮнкер даде този шеговит отговор на журналисти в Брюксел след вчерашното заседание на правителството на Тереза Мей, на което трябваше да се определи позиция по бъдещите отношения на Великобритания с ЕС.\r\n\t \r\n\t\"Аз не съм британският премиер, щеше да е добре ако бях, но не съм\", каза той с усмивка. \"Ще коментирам резултатите (от заседанието на британското правителство), когато се запозная с точните изводи\", добави той.\n\n\r\n\t \r\n\t\"Що се отнася до британския парламент и правителство, те са тези, които трябва да дадат отговор на появилите се във Великобритания нови въпроси\", отбеляза Юнкер. \r\n\t \r\n\tТой добави, че \"работната му хипотеза е, че Великобритания ще напусне ЕС през март 2019 г., както е предвидено\".\r\n\t \r\n\tБританският премиер Тереза Мей ще уточни представата си за партньорството с ЕС след Брекзит на 2 март, каза говорителят й.\r\n\t \r\n\tВчера Тереза Мей заседава в продължение на осем часа с основните си министри в премиерската резиденция в Чекърс, на 70 км северозападно от Лондон.", "date": "2018.02.23", "title": "Юнкер: За Великобритания би било добре аз да съм й премиер"}
{"url": "http://www.mediapool.bg/volya-pravi-postapki-da-otvori-za-promeni-izborniya-kodeks-news275959.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарната група на \"Воля\", която се изявява като резервен отбор на ГЕРБ в парламента, внесе промени в изборния закон, които претоплят стари идеи на ДПС за видеонаблюдение и целят да извадят представителите на десните от избирателните комисии на всички равнища.\r\n\tВнасянето на проекта в петък съвпадна с публичната закана на ГЕРБ към \"Атака\", че може да замени депутатите й в  заради , предизвикан от Волен Сидеров предния ден.\r\n\tТекстовете се внасят в контекста на  от страна на ЦИК да бъде отменено електронното гласуване, което трябва да бъде въведено на европейските избори идната пролет. Може да се предполага, че хората на Марешки правят постъпления законът да влезе в пленарна зала, за да може по-безшумно ГЕРБ, ОП, БСП и ДПС .\r\n\t\r\n\tТекстовете предвиждат право на членове в районните, общинските и секционните избирателни комисии да имат само представители на парламентарно представени партии. В сега действащия закон право на участие в РИК, ОИК и СИК имат и формации, които не са представени в българския парламент, но имат евродепутати.\n\n\r\n\tАко текстовете на Воля бъдат приети от мнозинството в парламента, това означава че ДСБ например няма да има право на свои представители в местните подразделения на избирателната комисия.\r\n\tЧленовете на РИК, ОИК и СИК са партийна квота, защото именно в тези комисии различните формации наблюдават дали не се манипулира вотът.\r\n\tСпоред друго предложение на Марешки всяка партия трябва да участва в състава на комисиите с толкова членове, колкото отговарят на процента получени гласове на последните парламентарни избори, но не по-малко от един.\r\n\t\r\n\tЗаконопроектът на Воля предвижда още ″всяка избирателна секция се оборудва с видео заснемане, като през целия изборен ден помещението се заснема и излъчва на живо на сайта на районната избирателна комисия″.\r\n\tВъпреки че подобно предложение звучи екзотично, такова вече е правено преди около две години, когато ДПС разписа сходен текст. Тогава от движението искаха да има камери за видеонаблюдение във всяка изборна секция. Предложението им беше камерите да бъдат насочени към членовете на секцията, а не към кабината за гласуване, за да не се разкрива тайната на вота.\r\n\tМотивите на Воля са, че с видеозаснемането всеки гражданин ще може да наблюдава секции и свободно да подава сигнали за злоупотреби, което щяло да намали изборните измами.", "date": "2018.02.23", "title": "\"Воля\" прави постъпки да \"отвори\" за промени Изборния кодекс"}
{"url": "http://www.mediapool.bg/ogromna-nozhitsa-mezhdu-minimalnite-zaplati-v-iztochna-i-zapadna-evropa-news275960.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОгромните разлики в заплащането между страните от Източна и Западна/Северна Европа лъснаха в поредната статистика на Евростат.\r\n\tКато цяло минималната заплата е под 500 евро в страните от източната част на съюза и над 1000 евро в държавите от северозападната му част.\r\n\tПрез януари 2018 г. България е имала най-ниската минимална заплата в Европейския съюз, съответно 261 евро (510 лв.), следвана от Литва с 400 евро и Румъния с 408 евро.\r\n\tНай-високо в класацията на минималните доходи е Люксембург с 1999 евро месечно. Следват Ирландия с 1614 евро, Холандия с 1578 евро, Белгия с 1563 евро и Германия и Франция с 1498 евро.\r\n\tЗа сравнение, федералното минимално заплащане в САЩ през януари 2018 г. е било 1048 евро.\n\n\r\n\t22 държави от ЕС имат минимална заплата, а само шест нямат - Дания, Италия, Кипър, Австрия, Финландия и Швеция.\r\n\tЕвростат уточнява, че най-високата минимална заплата в ЕС е близо осем пъти по-голяма от най-ниската.\r\n\tВ същото време, ножицата в заплащането силно се свива, ако се вземе покупателната способност, тъй като освен разлики в доходите между страните има и сериозни разлики в ценовото равнище.\r\n\tАко минималната заплата в Люксембург е приблизително 8 пъти по-висока от тази в България, то, ако се елиминират ценовите различия, разликата се свива на три пъти – 546 към 1597 в Люксембург, става ясно още от съобщението на европейския статистически офис.", "date": "2018.02.23", "title": "Огромна ножица между минималните заплати в Източна и Западна Европа"}
{"url": "http://www.mediapool.bg/darzhavata-i-obshtinata-pravyat-industrialna-zona-v-stara-zagora-news275961.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата и община Стара Загора ще правят индустриална зона на терен от 100 дка в квартал \"Зора\". За целта беше подписан Меморандум за сътрудничество между Национална компания индустриални зони (НКИЗ) и община Стара Загора.\r\n\tИкономическият министър Емил Караниколов обеща новата индустриална зона в Стара Загора да бъде една от най-модерните у нас. Той съобщи, че след обявяването на днешното подписване на меморандума, инвеститор от автомобилния бранш е изпратил запитване към НКИЗ, заявявайки своя сериозен интерес към бъдещата зона.\r\n\tОбщината участва с апорта на земята от 100 дка с възможност за допълнително още 15 дка, а държавата ще финансира изграждането на техническата инфраструктура в зоната – пътища, вода, ток, газ.\r\n\tДо момента Национална компания \"Индустриални зони\" има подписани меморандуми за сътрудничество с общините Бургас, Божурище, Враца, Сандански, Ловеч, Кюстендил, Варна, Видин, Дупница, както и с областната администрация в Кърджали.", "date": "2018.02.23", "title": "Държавата и общината правят индустриална зона в Стара Загора"}
{"url": "http://www.mediapool.bg/preduchilishtnata---zadalzhitelna-za-4-godishnite-ot-2020-g-news275962.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредучилищното образование да е задължително и за 4-годишните от 2020 г. Тази цел си е поставило Министерството на образованието и науката в план за действие за 2018 - 2020 година по стратегията за намаляване на преждевременно отпадналите ученици. Той е публикуван за обществено обсъждане преди да бъде приет от Министерския съвет.\r\n\tПреди месеци от ведомството обявиха, че имат намерение да предложат задължителна предучилищна и за 4-годишните, а не само за децата на 5 и 6 години, както е по закон в момента. Мотивът е, че децата, които са ходили на детска градина, по-трудно отпадат от училище.\r\n\tПредучилищното обучение се предоставя в детските градини и в училищата. За да може да се въведе задължителна забавачка за 4-годишните, трябва да бъдат осигурени достатъчно места в общинските и държавни институции. Приемането на всички желаещи в градини е проблем от години в големите градове.\r\n\tОпит за въвеждане на задължителна предучилищна за 4-годишните имаше при обсъждането на Закона за училищното и предучилищното образование през 2012 г. и 2013 г. Тогава идеята предизвика обществено недоволство и протести и в крайна сметка не видя бял свят.\r\n\tОсвен предучилищна за 4-годишните, проектът на план за намаляване на отпадналите ученици предвижда още продължаване на обиколките на специалните екипи, които трябва да връщат учениците в клас и да предотвратяват напускането на училище. Механизмът, приет от правителството, действа от есента, а първата стъпка беше да се обиколят адресите на всички деца, които трябва да ходят на училище, но не го правят. Оказа се, че 80% от тях не са в България, а няма информация дали са записани на училище в държавите, в които живеят.\n\n\r\n\tПланът предвижда информация за това дали българчетата в чужбина ходят на училище да се търси през консулските служби на България в отделните страни. Целта е тези, които посещават часовете, да бъдат извадени от списъците с отпадналите ученици. За по-точна информация ще се въведе и нов ред при отписване на дете от училище, когато семейството възнамерява трайно да се премести в чужбина. Не е описано подробно какъв ще е този нов ред.\r\n\tЩе се работи специално с етническите групи, при които рискът от отпадане от училище е най-голям. Ще се правят беседи в училищата за рисковете от ранната бременност и раждане, тъй като това е една от причините деца, основно от ромски произход, да не завършват образованието си. Ще се работи и с родителите, които не смятат образованието за ценност.", "date": "2018.02.23", "title": "Предучилищната - задължителна за 4-годишните от 2020 г."}
{"url": "http://www.mediapool.bg/sotsialnite-mrezhi-goshke-chestit-ti-aets-kozlodui-news275963.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКолажи, коментари и шеги заляха социалната мрежа фейсбук. Причината – оставката на енергийния министър Теменужка Петкова, след като стана ясно, че фирмата на Гинка Върбакова от Пазарджик купува всички активи на ЧЕЗ в България.\r\n\t\"Гинка! Георигиус! ГЕРБ! Видими резултати!\". С такъв кратък коментар, иронизиращ предизборния слоган на формацията на Бойко Борисов обобщи ситуацията Калинка Тодорова.\r\n\tДруг потребител – Валдес Радев, пък прави паралел с репликата \"шоколада само го миришем\" от прочулата се напоследък реклама на \"Националната лотария\" и пише: \"По времето на Костов теменужките само ги миришехме. Сега ги правим министри на енергетиката\".\r\n\tОчаквано се появиха и призиви \"Je suis Гинка\".\r\n\tИван Червенков е изобразил прочутата Гошка, която спечели над 60 млн. евро от лотарията в Испания. Министърката на енергетиката (вече в оставка) Теменужка Петкова ѝ казва:\r\n\t\"Гошке, честит ти АЕЦ \"Козлодуй, душа!\r\n\t \n\n\r\n\t\r\n\tСлед новината за оставката Червенков актуализира колажа си:\r\n\t\r\n\t\"Уважаеми зрители, намираме се в Пазарджик. До мен е късметлийката, която спечели активите на ЧЕЗ от билета на Национална Лотария \"Сбъдни мечтите си\".\r\n\t- Казвам се Гинка Върбакова, пенсионерка. Минах през пощата и си земах три билетчета. Развълнувах се много, като видях, че съм спечелила. Пожелавам на всички да изпитат тази радост и да имат късмет.\r\n\tТози текст е написал Тихомир Чергов към колажа си, който използва снимка от връчване на печалба от \"Национална лотария, но надписът е актуален:\r\n\t\"Гинка Върбакова, гр. Пазарджик\r\n\tБилет \"Сбъдни Мечтите Си\r\n\tПечалба – активите на \"ЧЕЗ.", "date": "2018.02.23", "title": "Социалните мрежи: Гошке, честит ти АЕЦ \"Козлодуй\""}
{"url": "http://www.mediapool.bg/komisiyata-za-konfiskatsiya-e-otblokirala-23-mln-lv-na-podsadima-za-prane-na-16-mlrd-news275964.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившата Комисия за отнемане на незаконно придобито имущество (КОНПИ), която бе преобразувана в новата антикорупционна комисия, е дала възможност на руската мафия да си върне 23 млн. лв., вдигайки обезпеченията върху тях, .\r\n\tТова е станало по време на управленския мандат на Пламен Георгиев, който в момента е предложен от ГЕРБ за ръководител и на новата структура, обединяваща всички досега съществуващи институции за противодействието на корупцията и конликта на интереси.\r\n\tСлучаят е свързан с делото за пране на 1.6 млрд. лв. срещу рускинята Елена фон Месинг, която в момента се издирва, след като изчезна безследно. Дали подсъдимата е успяла освен свободата да си върне и блокираните милиони, засега не е ясно.\r\n\tВ края на 2008 г. след спецоперации на властите в Испания, Русия и България у нас Националната следствена служба и прокуратурата привличат към наказателна отговорност Месинг и бизнеспартньора й Димитър Абрамкин, припомня \"Капитал\".\r\n\tСпоред разследващите от май 2007 г. до май 2008 г. по сметките на фирмата на Елена фон Месинг в София \"Оптима К\" са пристигнали 441 превода от Русия в евро и долари на обща стойност 1.614 млрд. лв. През същия период от тях са направени 3376 превода до сметки в цял свят на същата стойност, обосновани с фактури за фиктивни търговски сделки. Голяма част от парите са теглени в брой в Естония и после внасяни в Русия. Само за два месеца от март до края на май 2007 г. на Московската железопътна гара в Санкт Петербург по указания на Абрамкин най-малко 20 пъти са пристигали куфари с рубли с влака от Москва.\n\n\r\n\tПрокуратурата уведомява Комисията за отнемане на незаконно придобито имущество и в началото на 2009 г. тя на свой ред иска от Софийския градски съд (СГС) да бъдат блокирани дяловете на Месинг във фирмата \"Оптима Ка\", както и сметките ѝ, в които има над 23 млн. лв. Съдът уважава искането.\r\n\tДелото срещу Месинг и Абрамкин започна в СГС през 2011 г., като през септември 2017 г. и двамата са осъдени на 10 години затвор. Елена фон Месинг е задържана под стража в съдебната зала.\r\n\tНа горната инстанция обаче следва обрат, след като Софийският апелативен съд в състав Стефан Илиев, Веселин Пенгезов и Калина Георгиева изненадващо решава, че задържането на Месинг е било неоснователно и я освобождава от ареста срещу гаранция от 5000 лв.\r\n\tПрез януари т.г. Елена фон Месинг пусна молба до СГС да бъде вдигната забраната ѝ да напуска страната, представяйки фалшива медицинска бележка, че се нуждае от спешно лечение в чужбина. Това бе установено от градския съд чрез справка от службата за сътрудничество по наказателни дела в ЕС Евроджъст, откъдето отговарят, че един от лекарите е бил починал година преди издаването на представеното от Месинг удостоверение. Оттогава рускинята е в неизвестност.\r\n\tПаралелно с развитието на наказателното дело през декември 2015 г. КОНПИ решава да прекрати производството срещу Месинг и възлага да бъдат вдигнати всички обезпечения срещу нея. Мотивът на комисията е, че представила документ от следствения комитет на Русия, че било прекратено разследването срещу нея за участие в организирана престъпна група за незаконни финансови операции. Преводът на документа обаче не е заверен.\r\n\tСмутени служители на КОНПИ веднага подават сигнал в ДАНС, оттам през прокуратурата са поискани обезпечения на сметките по реда на Закона за мерките срещу изпиране на пари и го получават от съда, пише още \"Капитал\" с уточнението, че няма яснота дали в дните, през които сметките са отблокирани, парите от тях не са били изтеглени. Към днешна дата антикорупционната комисия категорично отказва да коментира развоя на производството срещу Месинг.", "date": "2018.02.23", "title": "Комисията за конфискация e отблокирала 23 млн. лв. на подсъдима за пране на 1.6 млрд."}
{"url": "http://www.mediapool.bg/nyama-regulatorni-barieri-pred-pokupkata-na-ginka-news275966.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма никакви регулаторни пречки пред сделката за българския бизнес на чешката ЧЕЗ с пазарджишката фирма \"Инерком\", собственост на Гинка Върбакова. Колкото и правителството да се заканва, че че всичко по нея ще бъде проверено, на практика това съвсем не е така, а продажбата лесно ще получи зелена светлина от единствената българска институция с подобни правомощия – Комисията за защита на конкуренцията.\r\n\tТова установи допитване на Mediapool до комисиите за защита на конкуренцията, за енергийно и водно регулиране и за финансов надзор, за които бившият вече енергиен министър Теменужка Петкова обясняваше, че ще проверят сделката.\r\n\t\r\n\tРеално единствено антимонополната комисия има задължение да се произнесе по т.нар. концентрация, но в случая се оценява само пазарното влияние на сделката. Нищо друго. Комисията за защита на конкуренцията (КЗК) ще направи това, което се изисква от нея по закона за защита на конкуренцията – да оцени дали покупката от страна на \"Инерком\" увеличава пазарния й дял и влиянието й, за да не се допуска злоупотреба с положение. КЗК не проверява нито произхода на средствата по сделката, нито дали купувачът разполага с професионален капацитет и финансова възможност да оперира придобивания бизнес, обясниха от антитръстовия орган пред Mediapool.\r\n\tТъй като \"Инерком\" е създадена пред септември 2017 г. и на практика е нов играч на пазара без никакъв бизнес, КЗК много лесно и бързо може да даде картбланш на сделката. Дори и да се включи свързаността на Гинка Върбакова с другите фирми от групата на \"Инерком\", става въпрос за три фотоволтаични парка, чието влияние на пазара е нищожно. Така одобрението на КЗК, което е единственото законово необходимо разрешение за финализиране на сделката и джиросването на акциите на Гинка Върбакова, е 100% сигурно.\n\n\r\n\t\r\n\tЕнергийният регулатор няма никакви законови правомощия да се произнася по сделки с прехвърляне на активи на енергийни дружества, независимо че те се контролират и лицензират от този орган. Веднъж лицензирани с опита на чешката ЧЕЗ, електроразпределителното и електроснабдителното дружество и търговецът на ток за свободния пазар могат да продължат да работят, независимо кой става техен собственик. Причината е, че проверка на активите и финансовото състояние КЕВР прави само преди да лицензира дадено дружество за съответната дейност на енергийния пазар. При прехвърляне на акции не се изисква прелицензиране на новия собственик.\r\n\t\"Ако сделката е само за прехвърлянето на акциите между стария и новия собственик - по начина, по който ЧЕЗ продаде ТЕЦ \"Варна\" на \"Сигда\", Комисията за енергийно и водно регулиране (КЕВР) няма никакво законово отношение към това\", заяви за Mediapool председателят на енергийния регулатор Иван Иванов. При това положение не се налага намесата на комисията, тъй като няма промяна на самото дружество лицензиант, обясни той.  \r\n\tЕдинственият начин Комисията за енергийно и водно регулиране да се произнесе по сделката е, ако новият собственик поиска да ползва активите на \"ЧЕЗ Разпределение\" – тоест мрежата, като особен залог по банкови заеми или някакви сделки, обясниха експерти. Много е вероятно да се наложи такова действие, предвид че \"Инерком\" няма никакви активи освен регистрирания капитал от 50 хил. лв. и вероятно плащането към ЧЕЗ в размер на неофициално коментираните 320 млн. евро ще се извърши с банкови кредити. Засега не е ясно кой ги е предоставил и как са гарантирани. Обикновено в такива случаи се използва залог на бъдещото вземане. Точно такава схема бе използвана при приватизацията на Дипломатическия клуб в Бояна от младежи от Стара Загора, които взеха кредит и после продадоха обекта на фирма, свързана с депутата от ДПС Делян Пеевски.\r\n\tЗапознати твърдят, че заради залагането на електроразпределителната мрежа в Западна България ще се наложи енергийният регулатор да се произнесе по сделката.\r\n\t\r\n\tОт Комисията за финансов надзор (КФН) също не могат да са никаква пречка пред превръщането на \"Инерком\" в мастит енергиен играч. Ведомството заяви пред Mediapool, че сделката за акциите на ЧЕЗ не подлежи на одобрение и разрешение от нейна страна, нищо че две от компаниите сред продаваните активи на ЧЕЗ са публични дружества.\r\n\tПравомощията на КФН са свързани със задължението на новия купувач да отправи търгово предложение за изкупуване на акциите на миноритарните собственици в търгуваните на борсата 33 на сто от \"ЧЕЗ Разпределение“ и \"ЧЕЗ Електро“.\r\n\tВ тях 67 на сто са на ЧЕЗ, а останалите се търгуват на борсата, но основно се държат от фирми, свързани с групата на \"Химимпорт\", и търговията с тях е по-скоро спорадична. Реално в \"ЧЕЗ Електро\" другите двама големи акционери са \"Централна кооперативна банка\" с 9.92 на сто и трите пенсионни фонда на \"Съгласие\" с общо 14.94 на сто. В \"ЧЕЗ Разпределение\" пенсионните фондове на \"Доверие\" притежават близо 12 на сто, а тези на \"ЦКБ-Сила\" – 6 процента.\r\n\tОт КФН обясняват, че по закон четири дни след като купувачът регистрира в Централния депозитар смяната на собствеността върху акциите в двете публични дружества, той ще е длъжен да отправи търгово предложение за изкупуване дяловете на останалите собственици. Ако не стори това, новият мажоритарен акционер ще е длъжен с срок от 40 дни да намали капиталовото си участие под една трета.\r\n\tФинансовият надзор допълни, че до момента в него не е постъпвала официална информация във връзка със сделката за активите на ЧЕЗ.\r\n\tТака излиза, че сделката с \"Инерком\" надали ще срещне административни пречки, освен ако ДАНС не открие проблем с произхода на средствата за реализирането й. Досега не се е чувало за такъв случай. Но дори и тогава не е ясно какви точно са законовите механизми, с които може да се противодейства на сделка между частни фирми, сключвана извън България.", "date": "2018.02.23", "title": "Няма регулаторни бариери пред покупката на Гинка"}
{"url": "http://www.mediapool.bg/varbakova-obyavi-che-shte-razviva-postignatoto-ot-chez-news275968.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПазарджишката фирма \"Инерком\" и собственичката й Гинка Върбакова се афишираха като купувач на активите на чешката енергийна група ЧЕЗ в България и съобщиха, че в петък е бил подписан предварителният договор по сделката, която ще бъде финализирана след одобрението на регулаторните органи.\r\n\tДен по-рано ЧЕЗ обяви, че \"Инерком България\" е определена за купувач на седем нейни дружества в България - \"ЧЕЗ България\", \"ЧЕЗ Електро\", \"ЧЕЗ Разпределение\" АД, \"ЧЕЗ Трейд България\", \"ЧЕЗ информационни и комуникационни технологии Българи\" и двата проекта за възобновяеми енергийни източници \"Фри Енерджи Проджект Орешец\" и \"Бара Груп\".\r\n\tНовият собственик също не посочва цената по сделката, както и начина на финансирането й, който е най-голямата неизвестна, тъй като е новорегистрирана фирма с капитал от едва 50 хил. лв., а неофициално се твърди, че стойността на бизнеса на ЧЕЗ е била 320 млн. евро.\r\n\tВместо отговори по най-дискутираните въпроси за финансовото структуриране на сделката, Гинка Върбакова посочва в съобщението на фирмата си, че \"осъзнаваме обществената значимост на бизнеса, който ще придобием\".\r\n\t\"Гордеем се, че сме сред малкото български компании, които инвестират в толкова мащабен проект в енергетиката\", заявява тя и посочва като първостепенна задача \"да развиваме постигнатото от ЧЕЗ в условия на диалог с всички заинтересовани страни\".\n\n\r\n\t\"Нашите намерения са за отговорно отношение към милионите клиенти на ЧЕЗ, служителите, ръководния екип и партньорите на дружествата. Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея\", казва още Върбакова.\r\n\t\"Вложихме много време, средства и усилия в подготовката на тази сделка. Ние, както и всички останали кандидати, преминахме през много проучвателни етапи и покрихме множество изисквания на продавача ЧЕЗ, а. с. и мажоритарния собственик в лицето на чешката държава\", допълва председателят на съвета на директорите на \"Инерком България\" Милена Стоева. Тя обяснява, че купувачът е предоставил документи, одити, финансова и търговска информация, изискани в процедурата.\r\n\t\"Доказахме, че имаме опит и капацитет да придобием и управляваме дружествата в България в една изключително тежка процедура с множество международни конкуренти. Ще отстояваме принципа на приемственост и ще продължим политиката на социално отговорно отношение, което за нас е част от разбирането ни за етично поведение на българския пазар. В дружествата на ЧЕЗ работят истински експерти и професионалисти, много от които с десетки години опит в енергетиката. За нас хората правят един бизнес успешен\", заявява още Стоева.\r\n\tОт съобщението става ясно, че консултанти по сделката са били адвокатската кантора Allen and Overy, адвокатите на фирмата попо английско право, Адвокатско съдружие \"Спасов и Братанов\", и финансовата Mane Capital.\r\n\tСтоева благодари на партньорите от банковите и финансовите институции, но се посочва кои са те..\r\n\tВ съобщението се допълва, че \"Инерком България\" е учредено специално за сделката с ЧЕЗ и е подкрепено от цялата група компании на \"Инерком\", които работят повече от 10 години в областта на енергетиката, енергийната инфраструктура и строителството. Основната част от дейността на групата е свързана с производство на електроенергия, проектиране, изграждане и оперативно управление на централи за производство на електроенергия от ВЕИ, пише още в информацията.\r\n\tОт нея става ясно, че цялата група развива фотоволтаични проекти с обща инсталирана мощност от 100 МВ. Сред тях са шест действащи централи с капацитет от 23 МВ и проект за 80 МВ централа, която ще функционирала изцяло на пазарен принцип.\r\n\t\"Дружествата от групата на \"Инерком\" имат опит в изграждане на нови присъединявания, кабелни и въздушни трасета средно напрежение и реконструкция на съоръжения от преносната електроенергийна система, свързани с нови присъединявания. Групата има успешно реализирани проекти за изграждане, поддържане и реконструкция на енергийни съоръжения. Част от дружествата развиват дейност и в сферата на строителството. Компаниите членуват в секторните бизнес организации - Българската фотоволтаична асоциация и Камарата на строителите\", пише още в информацията.\r\n\tСпоред данните в Търговския регистър Върбакова притежава еднолично фирмите \"Инерком Груп\" ЕАД, \"Инерком\" ЕООД, \"Си Джи Груп\" и \"Контур 7\". Съдружник е в дружествата \"Сигма Тел\" и \"Дивелъп Консулт\". Освен че ръководи собствените си компании, участва в управата на \"Солар Къмпани\", \"Солар Грийн Енерджи\", \"БГ Енерджи\", \"Стройбилдинг\", \"София Ски\".\r\n\tВ Пазарджик обаче бизнес дамата е най-популярна с участието си във фирмата \"Риал Стейтс\", за която преди четири години тогавашният общински общински съветник Румен Петков обяви, че дължи на общината 1 млн. лв. неустойки заради скандално известния фотоволтаичен парк край пазарджишкото село Априлци. И към момента не е ясно дали неустойката е погасена и какъв е точният ѝ размер, припомня БНР.\r\n\tВ Пазарджик никой не знае коя е Гинка и никой не се е срещал с нея. В града няма неин работещ офис, допълва националното радио. Кметът на града Тодор Попов се въздържа от коментар.", "date": "2018.02.23", "title": "Върбакова обяви, че ще развива постигнатото от ЧЕЗ"}
{"url": "http://www.mediapool.bg/nov-tip-kontrol-varhu-obshtestveno-znachimi-sdelki-news275969.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалният омбудсман Мая Манолова призова управляващите да предприемат законодателни промени, които да гарантират прозрачност, контрол и защита на обществения интерес и правата на гражданите при сделки от мащаба на продажбата на активите на чешката компания ЧЕЗ у нас.\r\n\tПозицията на Манолова дойде часове след  разразилия се скандал в парламента в петък заради сделката на ЧЕЗ със създадената преди месеци пазарджишка фирма \"Инерком\", зад която не е ясно кой стои, но заради познанството си със собственичката й Гинка Върбакова премиерът поиска, получи и прие оставката на енергийния министър Теменужка Петкова.\r\n\tВ Народното събрание лидерът на социалистите Корнелия Нинова прочете декларация, според която държавата трябва да изкупи ЧЕЗ обратно, за да се  гарантира сигурността на потребителите на електроенергия.\r\n\tСпоред Нинова в скандала трябва да се намеси и държавният глава Румен Радев, защото той има отношение към националната сигурност, а енергийната мрежа е част от нея. Соцлидерката призова и обществения защитник Мая Манолова да вземе позиция, тъй като ЧЕЗ доставя електричество за 2 милиона домакинства.\r\n\tВ отговор Манолова повдигна въпроса за въвеждането на допълнителен контрол върху сделки от обществено значение. В момента Комисията за защита на конкуренцията е единствената институционална цедка за разрешенията по сделки за придобивания, сливания и концентрация. Тя обаче оценява само влиянието на сделката върху съответния пазар, без да се интересува за цена, финансова стабилност на новия собственик и опит в съответната сфера. Така станаха възможни редица възприемани като скандални от общественото мнение сделки, значителна част от тях свързани с депутата от ДПС Делян Пеевски.\r\n\tСпоред омбудсмана трябва да се предвиди законов механизъм, който да защитава правата на потребителите при сделки, които ги засягат.\r\n\t\"В момента от ключово значение е контролът, който държавните органи следва да осъществят върху сделката. Очакването на гражданите е да се подходи отговорно, да се направят всички необходими проверки, за да се гарантира прозрачност и контрол. По този начин могат да се изяснят всички обстоятелства около икономическите субекти, прехвърлянето на собствеността и финансирането на сделката\", заявява националният омбудсман в съобщение до медиите.\r\n\tМанолова допълва, че ще не наблюдава с повишено внимание развитието на сделката на ЧЕЗ с \"Инерком\". \"Моят ангажимент е да защитавам потребителите и техните интереси да не бъдат неглижирани от институциите\", заявява още тя..\r\n\t\"Безспорно в случая става въпрос за търговски отношения, но доставката на електроенергия засяга не само националната сигурност, но и пряко правата на българските потребители\", коментира Манолова и припомня, че една четвърт от жалбите до омбудсмана са от потребители, а от тях 25 на сто са оплаквания от доставчиците на ток.\r\n\t\"За мен и за всички граждани е важно сделката да бъде осъществена напълно прозрачно и с ясни гаранции, че няма да постави потребителите в по-неизгодна позиция. Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги. Важно е също така продажбата да не доведе до ограничение или нарушение на конкуренцията в страната и да не засегне интересите на два милиона български граждани, които са клиенти на ЧЕЗ\", допълва омбудсманът.", "date": "2018.02.23", "title": "Нов тип контрол върху обществено значими сделки"}
{"url": "http://www.mediapool.bg/tramp-shte-obyavi-nai-golemiya-paket-ot-sanktsii-nalagan-nyakoga-na-severna-koreya-news275965.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп ще обяви днес \"най-големия\", по думите му, пакет санкции, налаган някога на Северна Корея, съобщиха световните агенции. \r\n\t \r\n\tПредвидените от него мерки ще вземат под прицел 56 кораба, търговски и транспортни компании, които помагат на Пхенян \"да избягва санкциите\", наложени му в отговор на ядрените опити и програма за разработване на балистични ракети.\r\n\t \r\n\t\"Днес обявявам, че налагаме най-големия набор от нови санкции, налаган някога на севернокорейския режим\", ще заяви днес Тръмп в реч, извадки от която бяха разпространени предварително от Белия дом.\n\n\r\n\t \r\n\tЦелта на тези санкции, които ще бъдат изброени подробно от финансовото министерство, е ограничаване \"на източниците на приходи и на петрол, които режимът използва, за да финансира ядрената си програма и армията си\".\r\n\t \r\n\tСъветът за сигурност на ООН наложи през последните години редица мерки, за да принуди Пхенян да се откаже от ядрената и балистичната си програма. Затягането на санкциите от страна на САЩ може да провали очертаващото се напоследък разведряване в отношенията между двете Кореи, илюстрирано от участието на Северна Корея в Зимните олимпийски игри в Южна Корея и опипването на почвата за евентуална среща на върха между лидерите на двете страни, отбелязва Ройтерс.", "date": "2018.02.23", "title": "Тръмп ще обяви \"най-големия\" пакет от санкции, налаган някога на Северна Корея"}
