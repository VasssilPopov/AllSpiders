{"url": "http://www.mediapool.bg/poskapvaneto-na-gaza-do-26-zaradi-nadvzeti-5-mln-lv-ot-bulgargaz-news277238.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕнергийният регулатор не приема поисканото от държавния газов доставчик \"Булгаргаз\" поскъпване на природния газ от април с 4.82 процента и смята, че увеличението трябва да е 2.6 на сто. Причината е в надвзет от дружеството приход през цените на синьото гориво през 2017 г., стана ясно по време на общественото обсъждане на тарифите в понеделник.\r\n\tРаботната група на Комисията за енергийно и водно регулиране (КЕВР) установила, че през 2017 г. \"Булгаргаз\" е реализирало с 5 284 583 лв. повече приходи през миналата година от това, че в цената на газа са били вкарани повече от реално направените разходи. В резултат на това регулаторът е направил отрицателна корекция за въпросната разлика, която е отчетена между прогнозните и отчетни разходи на доставчика при доставката на природен газ на входа на газопреносната мрежа на България през миналата година.\r\n\tТака регулатора смята, че цената на газа за крайните снабдители през второто тримесечие на годината трябва да е 361,82 лв. за 1000 куб м. или 34.04 лв за мегаватчаса без акциз и ДДС.\r\n\tТарифата включва компонента за услугата \"обществена доставка“ в размер на 5.42 лв./1000 куб. м., както и компонента \"задължение към обществото\" за 1.37 лв./1000 куб. м., която покрива разходите на \"Булгаргаз\" ЕАД за съхранение на количества в газохранилището \"Чирен\". В цената не са включени цени за достъп и пренос през газопреносната мрежа и се плащат допълнително от клиентите.\r\n\tПредставителите на обществения доставчик изразиха несъгласие с предложената от КЕВР цена. Според тях това ще доведе до загуби на дружеството. \"Булгаргаз\" и останалите заинтересовани страни имат един ден да изпращат възражения и становища по  определената от регулатора цена.\r\n\tОкончателното решение ще бъде взето на 30 март. \r\n\tПредседателят на енергийната комисия Иван Иванов коментира, че поскъпването на природния газ няма да се отрази върху цената топлинната енергия и на тока от когенерации, тъй като е под 5 процента, каквото е нормативното изискване.", "date": "2018.03.26", "title": "Поскъпването на газа до 2.6% заради надвзети 5 млн. лв. от \"Булгаргаз\""}
{"url": "http://www.mediapool.bg/shte-ekstradira-li-germaniya-puchdemon-news277222.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдва ли тази седмица ще бъде взето решение по въпроса за екстрадирането на бившия каталунски лидер Карлес Пучдемон в Испания, заяви говорителка на германската прокуратура, цитирана от ДПА в понеделник.\r\n\t \r\n\tКато се има предвид, че петък е почивен ден в Германия и че в голяма част от страната се готвят за празнуването на Великден в неделя, е малко вероятно тази седмица да бъде взето окончателно решение, каза говорителката.\r\n\t \r\n\tПо думите й има 60-дневен срок, в който да се вземе решение за екстрадиция, но това е по-скоро насока, отколкото изискване. Според нея едва ли Пучдемон ще трябва да чака толкова дълго.\r\n\t \r\n\tСъщевременно стана ясно, че адвокатите на Пучдемон подготвят удължено задържане за него в Германия след арестуването му през уикенда по силата на европейска заповед за арест, издадена за обвинения в бунт срещу него в Испания. \"Обмисляме всички възможности, не можем да изключим нищо\", каза адвокатът му Жауме Алонсо-Куевиляс.\r\n\t \r\n\tГерманските власти казаха, че не знаят защо органите на реда в други страни от Европейския съюз, в частност Финландия и Дания, не са задържали Пучдемон въпреки издадената от Испания заповед за арестуването му. \"Не мога да кажа нищо по този повод, не знам това\", каза представител на германското министерство на правосъдието.\r\n\t \n\n\r\n\tПодобно изказване направи и представител на германското външно министерство, като добави, че основанието за задържането на Пучдемон е била международна заповед за арест.\r\n\tЕвропейските правила призовават до 60 дни след арестуването на даден заподозрян да се вземе решение за екстрадиция, но е възможно 30-дневно удължаване на срока, каза говорителка на германското правосъдно министерство.\r\n\t \r\n\tОчаква се властите на германската провинция Шлезвиг-Холщайн да обявят в понеделник дали Пучдемон ще бъде преместен в ареста за лица, подлежащи на екстрадиция, съобщава британският в. \"Гардиън\", цитирайки Ралф Дьопер, заместник-прокурор на провинцията.\r\n\t \r\n\tАко бъде признат за виновен по обвиненията за бунт и подстрекаване към размирици, повдигнати от испанския съд, сепаратисткият лидер може да получи присъда до 25 години затвор.\r\n\t \r\n\tИспания отмени първоначалната международна заповед за арест, издадена през ноември миналата година, поради опасения, че Белгия няма да екстрадира Пучдемон, за да бъде съден по обвиненията в бунт и подстрекаване към размирици, които не са част от белгийското право, припомня британското издание. Ако Брюксел го екстрадираше само по обвинението в злоупотреба с обществени фондове, Испания нямаше да може да му предяви по-сериозните обвинения.\r\n\t \r\n\tВ петък Испания поднови заповедта за арест срещу Пучдемон и петима други сепаратистки лидери. Последва ареста на сепаратиста в Германия, който според германски медии е бил резултат от схемата за споделяне на информация между испанското разузнаване и германската федерална полиция.\r\n\t \r\n\tГермания обаче може да екстрадира заподозрени само ако престъплението е наказауемо според германския закон, който не включва престъпление като бунт или подстрекаване към размирици. В германското право съществува престъплението държавна измяна, но то е дефинирано като използването на сила или заплаха със сила за подкопаване на конституционния ред.\r\n\t \r\n\tЕдностранното обявяване на независимост в Каталуния беше напълно мирно, макар и забранено според испанските закони. Испанските власти биха могли да претендират, че е имало мълчалива заплаха със сила.\r\n\t \r\n\tАрестът на Пучдемон в Германия въвлича голямата европейска страна в испанския вътрешен спор, отбелязва в. \"Ню Йорк таймс\". Каталуния е обхваната от политически размирици след обявяването на независимостта през октомври, последвано от свалянето на регионалното правителство от централната власт. Заплахата от съдебно преследване на Пучдемон и неговите съюзници ги принуди да избягат в европейски страни и сега Европа е на път да се замеси още повече в конфликта.\r\n\t \r\n\tПредстои да видим дали новата агресивна позиция на Испания ще отслаби или засили сепаратисткото движение, но в Каталуния ефектът от ареста незабавно стана ясен след сблъсъците по улиците на Барселона вчера. Подкрепящият сепаратистите председател на каталунския парламент Роже Торен призова за \"широк фронт\" в защита на индивидуалните и колективни права в Каталуния.\r\n\t \r\n\tСлед като не можа да попречи на сепаратистките каталунски партии да запазят мнозинството си на изборите за регионален парламент, испанското правителство насочи вниманието си към съдилищата. Пучдемон обяви в началото на този месец, че се отказва от усилията си да бъде преизбран за президент на Каталуния. Той обаче продължи с усилията си за привличане на международна подкрепа за каузата на каталунските сепаратисти, посещавайки Финландия и Швейцария, за да присъства на конференции, отбелязва в. \"Ню Йорк таймс\", посочвайки, че Пучдемон получи подкрепа от сепаратистки политици в Европа, но не успя да се срещне с лидера на нито едно европейско правителство.\r\n\t \r\n\tВъпреки това германският журналист и писател Томас Урбан написа във в. \"Зюддойче цайтунг\", че Пучдемон е успял да превърне каталунския конфликт в международен, което не е в интерес на Мадрид. Освен това твърдата линия на централното испанско правителство рискува да обедини сепаратисткото движение, което преди броени дни не можеше да избере нов лидер, посочва той.\r\n\t \r\n\tАрестуването на Пучдемон в Германия може да създаде политически проблеми и за германската канцлерка Ангела Меркел, която встъпи в длъжност този месец, отбелязва в. \"Ню Йорк таймс\".", "date": "2018.03.26", "title": "Ще екстрадира ли Германия Пучдемон?"}
{"url": "http://www.mediapool.bg/unitsef-preduprezhdava-za-opasnost-ot-nova-epidemiya-ot-holera-v-yemen-news277215.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДетският фонд на ООН (УНИЦЕФ) предупреди, че в Йемен отново ще пламне епидемия от холера, ако на хуманитарните организации не бъде даден безусловен достъп, за да я предотвратят, предаде ДПА\r\n\t \r\n\tРегионалният директор на агенцията за Близкия изток и Северна Африка Герт Капелаере заяви, че за трите години от началото на гражданската война през 2015 г., когато тежко недохранените деца в Йемен са били 200 000, броят им се е удвоил, а още половин милион деца вече не могат да ходят на училище, посочва Асошиейтед прес.\r\n\t \r\n\tМакар предполагаемите случаи в последните месеци да са намалели, от миналата година епидемията от холера и остра водна диария в Йемен се е разраснала и обхваща над един милион души.\r\n\t \r\n\tДа не се заблуждаваме. Холерата ще се върне. До седмици започва дъждовният сезон и без огромна инвестиция тя ще атакува йеменското население и децата отново, каза Капелаере на пресконференция в йорданската столица Аман.\r\n\t \r\n\tРегионалният директор каза, че и двете воюващи страни - правителствените сили, подкрепяни от Саудитска Арабия, и подкрепяните от Иран бунтовници хуси - блокират или бавят доставките на хуманитарна помощ, включително оборудване за слънчева енергия и гориво, необходими за подобряване на достъпа до чиста вода. Капелаере подчерта, че се пилеят време, енергия и пари в преговори за хуманитарни доставки, каквито изобщо не би трябвало да се водят.", "date": "2018.03.26", "title": "УНИЦЕФ предупреждава за опасност от нова епидемия от холера в Йемен"}
{"url": "http://www.mediapool.bg/dzheims-pardyu-bulgaria-naistina-mozhe-da-bade-dobar-posrednik-news277221.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВ момента Турция е в трудно положение и не съм сигурен, че България, или който и да било друг, може да направи много в това отношение, доколкото г-н Ердоган продължава да следва своя конфронтационен курс. Той работи срещу демокрацията и върна страната си назад в това отношение. Надявам се, че от тази среща ще излезе нещо, но много ще се изненадам, ако наистина бъде постигнат някакъв напредък. Защото Ердоган не се интересува от сътрудничество, освен ако то не е по неговите правила. Още от времето, когато бях посланик в София, България се опитва да развива сътрудничеството с Турция – и определено има успехи в това отношение. Но Ердоган е политик, с когото много трудно се работи, и това САЩ го знаят добре. Ще видим, но пак казвам: ще бъда изненадан, ако има някакъв видим успех.\r\n\t\r\n\tГоляма арогантност е била необходима на Владимир Путин, за да реши да се намесва в демократичните избори в САЩ. Според мен режимът на Путин определено е решил да използва инструмента на дезинформацията, за да подкопае демокрацията, да я дискредитира и да всее раздор между САЩ и техните трансатлантически партньори. Мисля, че тъкмо това е целта в случая. Но планът му лъсна. Вече е ясно, че  и че проявява голяма активност в Европа. За Бога, те извършват атентати срещу бивши агенти във Великобритания, използвайки химическо оръжие, а преди това и ядрен материал! Това е невероятна арогантност и посегателство срещу суверенитета! Според мен обаче Путин сериозно надценява възможностите си. Той не е градител, той е разрушител. Та какво ли положително е направила Русия за регионите и за Европа в последно време? Те са много добри в разпространяването на заговорнически теории, но изобщо не ги бива нито в политическо отношение, нито в икономическото развитие, нито пък в това да подобрят живота на хората. Ако изследваме дълбоките причини, ще установим, че в дъното е слабостта на Русия.\r\n\t\n\n\r\n\tПардю: Знаете ли, аз открай време се шегувам, че Балканите са изконната родина на заговорническите теории. Русия има сериозно влияние в региона – и го използва. Не смятам обаче, че има някаква военна или друга заплаха, най-малкото пък за държави-членки на НАТО. Русия ще продължи да се опитва да играе деструктивна роля на Балканите, но и Европа, и САЩ добре разбират това и го имат предвид.\r\n\t\r\n\tМного съм горд, че България в момента е председател на ЕС. Когато си тръгвах от България, страната тъкмо се готвеше да влезе в ЕС. А сега е председател - това е забележително постижение, с което и аз се гордея. В политическо отношение: според мен Борисов и ГЕРБ държат всичко изцяло под свой контрол, не виждам да има сериозна организирана опозиция.\r\n\t\r\n\tВ определен смисъл това дава положителен пример за целия регион. . Решението на правителството да подпише двустранния договор с Македония е нещо много благоприятно за целия регион. Сега се надявам, че Гърция и Македония ще постигнат съгласие по въпроса за името – още по време на българското европредседателство. Смятам, че това ще бъде грандиозен успех. Надявам се, че г-н Борисов усилено работи по въпроса, докато е начело на ЕС. България наистина може да бъде добър посредник. Страната извървя дълъг път, пък има и авторитет в региона. На Балканите трябва да има повече сътрудничество, повече интеграция, трябва да се отстранят бариерите и преградите, да има свободно движение и културен обмен. Тоест, има много работа за вършене и не виждам страна в по-добра позиция за това от България.\r\n\t\r\n\tНай-напред трябва да кажа, че ние двамата със съпругата ми Кейти се наслаждавахме на всяка минута от престоя си в България. Обичаме тази страна, обичаме И ние продължаваме да държим на тази страна, посещаваме я всяка година, понякога дори два пъти в годината, следим отблизо какво се случва там, следим културните събития… Имаме и много приятели в България, с които се виждаме по време на посещенията си. Отрицателните публикации в медиите никога не са ме тревожили особено. Защото съм убеден, че ако не предизвикваш и такива публикации, навярно не си вършиш добре работата. По онова време медиите в България бяха по-свободни, отколкото са сега. Не знам в подробности защо това е така, но медийната свобода видимо намалява. Дано с течение на времето тя да бъде възстановена.", "date": "2018.03.26", "title": "Джеймс Пардю: България наистина може да бъде добър посредник"}
{"url": "http://www.mediapool.bg/danachnite-i-institutat-po-metrologiya-zapochnaha-proverki-po-benzinostantsiite-news277216.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнспектори на Националната агенция за приходите (НАП) и Българският институт по метрология проверяват бензиностанции за съответствие на представената от търговците блок схема на електронната система с фискална памет (ЕСФП) с действителното състояние на място. Изискването за подаване на блок схемите в НАП бе въведено с промени в законодателството през миналата година.\r\n\tПроверяват се обекти, при които има риск от укриване на оборотите или от манипулиране на данните, получени от електронната система. Двете агенции ще подложат на проверка и обекти, за които не са отстранени нередностите в блок схемата, както и такива, за които е наложително извършването на метрологична проверка от БИМ.\r\n\tПри установени несъответствия на блок схемите с организацията на електронните системи с фискална памет на търговците ще бъде дадено предписание за корекция, а ако такава не бъде направена, ще бъдат налагани административни санкции, допълват от двете ведомства.\r\n\tОт приходната агенция напомнят, че блок схемата, подписана с електронен подпис, се подава единствено чрез електронно съобщение, подписано също с електронен подпис на е-адрес на териториалната дирекция на НАП по местонахождение на обекта. \r\n\tДопълнителна информация за изискванията към обявяването на блок схеми на бензиностанциите може да се получи на телефона за информация на НАП 0700 18 700.", "date": "2018.03.26", "title": "Данъчните и институтът по метрология започнаха проверки по бензиностанциите"}
{"url": "http://www.mediapool.bg/pravitelstvoto-na-malaiziya-predlaga-10-g-zatvor-za-razprostranenie-na-falshivi-novini-news277223.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът на Малайзия Наджиб Разак внесе в парламента законопроект за обявяване на \"фалшивите новини\" за незаконни, предаде Ройтерс в понеделник.\r\n\t \r\n\tТекстът предвижда солени глоби и до 10 години затвор за разпространяване на неверни информации, което предизвика безпокойство за медийната свобода в азиатската държава преди тазгодишните парламентарни избори.\r\n\t \r\n\tПремиерът Наджиб Разак е замесен в корупционен скандал за милиарди долари.\r\n\t \r\n\tПравозащитници се опасяват, че целта на новата законодателна инициатива е да криминализира новинарски материали за евентуални провинения на хора от правителството и критичните мнения, отбеляза Асошиейтед прес.\r\n\t \n\n\r\n\tТекстът определя като фалшиви новини всички \"новини, информации, данни и съобщения, които са напълно или частично неверни, независимо дали са поднесени под формата на статии, видеоматериали и аудиозаписи\". Това ще се наказва с 10 години затвор, глоба от до 500 000 рингита (128 000 долара) или и двете.\r\n\t \r\n\tСпоред представители на правителството опозицията използва фалшиви новини като оръжие за печелене на гласове. Те предупреждават, че всякакви новини за затъналия в дългове малайзийски държавен фонд 1 Ем Ди Би (1MDB), които не са потвърдени от правителството, са фалшиви.\r\n\t \r\n\tСАЩ и още няколко страни разследват твърдения за трансгранична схема за източване на средства и пране на пари чрез този фонд за икономическо развитие, който бе създаден и преди време ръководен от Наджиб Разак, но натрупа дългове за милиарди долари. Според американското правосъдно министерство поне 4,5 милиарда долара са били откраднати от хора, близки до Наджиб.\r\n\t \r\n\tДруги южноазиатски страни, включително Филипините и Сингапур също предложиха законопроекти за борба с фалшивите новини.", "date": "2018.03.26", "title": "Правителството на Малайзия предлага 10 г. затвор за разпространение на фалшиви новини"}
{"url": "http://www.mediapool.bg/sedem-raketi-izstrelyani-ot-yemenski-buntovnitsi-prehvanati-nad-sauditska-arabiya-news277217.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем балистични ракети, изстреляни от йеменски шиитски бунтовници, бяха прехванати тази нощ над Саудитска Арабия. Един човек загина и двама бяха ранени от отломки от ракетите, предаде Ройтерс.\r\n\t \r\n\tТри от ракетите са били изстреляни срещу столицата Рияд, една срещу гарнизонния град Хамис Мешейт и три срещу градове в южната част на кралството, съобщи говорител на военната коалиция от сунитски държави начело със Саудитска Арабия.\r\n\t \r\n\tУбитият е египтянин, живеещ Рияд, а двамата ранени също са египтяни.\r\n\t \n\n\r\n\tВсичките седем ракети, изстреляни от бунтовниците хуси, са прехванати и унищожени, добави говорителят, цитиран от ДПА.\r\n\t \r\n\tРакетното нападение съвпадна с третата годишнина от интервенцията на коалицията срещу бунтовниците хуси в Йемен, подкрепяни от шиитски Иран. Бунтовници хуси превзеха йеменската столица Сана през 2014 г. и конфликтът се разрасна с напредването на хусите към южния град Аден, контролиран от правителството. През март 2015 г. Саудитска Арабия и съюзените с нея сунитски държави предприеха военна намеса срещу бунтовниците шиити.", "date": "2018.03.26", "title": "Седем ракети, изстреляни от йеменски бунтовници, прехванати над Саудитска Арабия"}
{"url": "http://www.mediapool.bg/zapochna-glasuvaneto-na-prezidentskite-izbori-v-egipet-news277225.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Египет започна гласуването на президентските избори, в които се очаква лесна победа на сегашния държавен глава Абдел Фатах ас Сиси. Гласуването ще продължи до сряда.\r\n\t \r\n\tЕдинственият друг кандидат е слабоизвестният политик Муса Мустафа Муса, който се включи в надпреварата в последния момент, за да спести на управляващите конфуза от избори с един кандидат, отбелязва АП.\r\n\t \r\n\tМуса не е критикувал Сиси, който пък никога не е споменавал името му публично.\r\n\t \r\n\tВластите се надяват, че достатъчно голяма част от имащите право на глас близо 60 милиона души ще отидат до урните, за да се придаде легитимност на вота.\r\n\t \r\n\tВ последните месеци и други хора обявиха намерението си да се кандидатират на тези избори, включително такива, които можеха да привлекат значителен протестен вот. Всички те обаче бяха арестувани или сплашени да се откажат, отбелязва АП.\n\n\r\n\t\r\n\tЕгипетският президент Абдел Фатах ас Сиси, който е на път да спечели втори мандат на изборите тази седмица, е описван едновременно като спасител и авторитарен лидер, отбелязва в своя анализ германската агенция ДПА.\r\n\t \r\n\tПоддръжниците на бившия генерал от египетската армия казват, че той е спасил страната от гражданска война, като е организирал свалянето през 2013 година на първия цивилен, демократично избран, но създаващ разделение сред египтяните президент Мохамед Морси. Противниците на Морси и протестиращите възприеха свалянето на президента ислямист от Ас Сиси като революция, но неговите симпатизанти нарекоха събитията \"държавен преврат\".\r\n\t \r\n\tВерните на Ас Сиси египтяни приветстваха неговите изявления, че движението Мюсюлмански братя няма място в Египет. Ислямистката групировка на Морси сега е обявена в страната за терористична организация.\r\n\t \r\n\tЗа разлика от Морси, когато Ас Сиси започна своя първи президентски мандат през 2014 година, той се ползваше от огромната подкрепа на държавните институции, бизнеса и медиите. Много египтяни продължават да не виждат алтернатива на Ас Сиси и приветстват твърдите му действия в управлението на държавата, след години на социални бунтове, разтърсили икономиката.\r\n\t \r\n\tЗа да съживи икономиката, правителството на Ас Сиси предприе поредица от строги икономически мерки, включващи орязване на държавните субсидии за гориво, въвеждането на плаващ курс на валутата и увеличаване на размера на данъците. Всички тези мерки са част от сделката, сключена с Международния валутен фонд, по силата на която Египет е получил заем от 12 милиарда долара, които трябва да върне за три години. Те доведоха до силно покачване на цените, принуждавайки много египтяни да се борят за оцеляването си.\r\n\t \r\n\tАс Сиси защитава \"икономическата реформа\" и големите проекти - повечето от които се контролират от армията - като единственото лекарство за боледуващата икономика. Тези мерки обаче доведоха до спад в популярността му. Шестдесет и три годишният президент много пъти е хвалил египтяните, че се справят с тежкото въздействие на тези мерки и обвинява предишните правителства, че са се въздържали да ги приложат по-рано.\r\n\t \r\n\t\"Всички трудни решения, които мнозина през годините се бояха да вземат - аз няма да се поколебая и за секунда да взема\", каза той в своя реч от 2016 година.\r\n\t \r\n\tОт политическа гледна точка, Ас Сиси си спечели повече врагове у дома за последните четири години. Правителството му държи в желязна хватка обществения живот в страната, а местни и международни организации за защита на човешките права го обвиняват за произволни масови арести и за смазване на опозицията.\r\n\t \r\n\tАс Сиси неколкократно защити политиката на правителството си в областта на човешките права, изтъквайки, че страната е в състояние на война с тероризма.\r\n\tПо време на управлението на Ас Сиси Египет блокира стотици уебсайтове, включително независими новинарски и правозащитнически платформи.\r\n\t \r\n\tЕдно от най-спорните решения на Ас Сиси беше това за предаване на контрола на два острова в Червено море - Тиран и Санафир - на Саудитска Арабия. Оповестената през 2016 година сделка предизвика улични протести и продължителни правни битки, преди парламентът да я одобри миналата година.\r\n\t \r\n\tНа международно равнище Ас Сиси понастоящем се радва на подкрепата на големите сили. Американският президент Доналд Тръмп вярва, че Ас Сиси върши \"чудесна работа\", а френският президент Макрон отказа да му дава уроци по спазване на човешките права.\r\n\t \r\n\tАс Сиси беше слабо известен на обществеността преди Морси да го назначи за министър на отбраната през август 2012 година.\r\n\t \r\n\tТой започна своето управление по средата на 2014 година, очаровайки публиката, говорейки на египетски диалект на офицални събития, а не на класическия арабски език.\r\n\t \r\n\tВпоследствие той си изгради образ на дисциплиниран военен, който не се колебае да защитава желязната хватка, в която държи политическия живот в страната. Роден през ноември 1954 година, Ас Сиси завършва Египетската военна академия през 1977 година. Учи и се обучава във Великобритания и в САЩ. По времето на Хосни Мубарак е военен аташе в Саудитска Арабия. След свалянето на Мубарак през 2011 г. Ас Сиси е назначен за началник на военното разузнаване.", "date": "2018.03.26", "title": "Започна гласуването на президентските избори в Египет"}
{"url": "http://www.mediapool.bg/germanskata-ministarka-na-otbranata-poiska-poveche-pari-za-bundesvera-news277224.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската министърка на отбраната Урсула фон дер Лайен заяви, че в бюджета на новото правителство са отделени недостатъчни средства за Бундесвера, предаде ДПА.\r\n\t \r\n\tПланът за отбранителните разходи е недостатъчен за модернизиране на германската армия и за запълване на празнините, заяви тя по време на посещение в базата на Бундесвера в северния афганистански град Мазар-и-Шариф.\r\n\t \r\n\tНовото правителство на Ангела Меркел планира да увеличи военните разходи от 2018 г. до 2021 г. с около 10 милиарда евро. Освен това цялото останало в бюджета поле за маневриране ще бъде предназначено за армията.\r\n\t \r\n\tВ продължение на повече от четвърт век германската отбранителна политика беше белязана от съкращаване на разходите, отбелязва агенцията. Министърката на отбраната обеща край на икономиите.\r\n\t \r\n\tПубликуван миналия месец парламентарен доклад показа, че обещаните през последните години реформи не са оказали сериозно влияние върху нестабилното състояние на германската армия. Бойната готовност на Бундесвера е драматично ниска, отчасти поради недостига на хора и оборудване, посочи докладът, в който се уточнява, че 21 хиляди позиции за офицери и сержанти остават незапълнени.", "date": "2018.03.26", "title": "Германската министърка на отбраната поиска повече пари за Бундесвера"}
{"url": "http://www.mediapool.bg/pornozvezdata-stormi-danials-zayavi-che-bila-zaplashena-da-malchi-za-vrazkata-si-s-tramp-news277220.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАктрисата и режисьорка на филми за възрастни Сторми Даниълс, която твърди, че имала сексуална връзка с Доналд Тръмп преди той да стане президент, каза в голямо телевизионно интервю, че през 2011 г. била заплашена, докато била на паркинг с детето си и предупредена да мълчи, предаде Ройтерс.\r\n\t \r\n\tСторми Даниълс, чието истинско име е Стефани Клифърд, каза пред телевизия Си Би Ес, че отивала на фитнес с детето си в Лас Вегас, когато я приближил непознат мъж.\r\n\t \r\n\t\"Той дойде до мен и ми каза: \"Остави Тръмп на мира. Забрави тази история\". След това се навел, погледнал дъщеря й и казал: \"Какво хубаво момиченце. Ще е много неприятно, ако се случи нещо на майка й\", след което си тръгнал, разказва актрисата. Това се случило, след като Даниълс разказала пред списание \"In Touch\" за връзката си с Тръмп.\r\n\t \r\n\tДаниълс казва, че имала само веднъж интимна среща с Тръмп през юли 2006 г., но двамата останали във връзка около година.\r\n\t \n\n\r\n\tАдвокат на президента платил на порнозвездата 130 000 долара няколко дни преди президентските избори през 2016 г., за да мълчи, отбелязва Асошиейтед прес.\r\n\t \r\n\tТя заведе дело срещу президента на 6 март, тъй като заяви, че никога не е подписвала споразумение да мълчи за интимна връзка между тях. Но бившият й адвокат и бившият й бизнес агент й оказали натиск да подпише декларации, с които да отрече, че е имала връзка с Тръмп, посочва ДПА.\r\n\t \r\n\tТези декларации бяха публикувани от адвокат на Тръмп като доказателство, че такава връзка не е съществувала, отбелязва ДПА.\r\n\t \r\n\tБелият дом не отговори на исканията на журналисти за коментар след излъчването на интервюто.\r\n\t \r\n\tАдвокатът на порнозвездата каза, че президентът Тръмп досега не е коментирал нищо в Туитър за Сторми Даниълс, защото независимо от опроверженията, направени от негово име, президентът знае, че обвиненията са истински. \r\n\tМайкъл Авенати, адвокат на Даниълс, обърна внимание на това, че Тръмп се изказва в Туитър по всевъзможни въпроси, но отбягва да коментира каквото и да е за връзката си с Даниълс, за споразумението или за платените 130 000 долара. Той не иска да пише за това в Туитър, защото \"това е истина, 100 процента истина\", каза Авенати.\r\n\tПредишната вечер Даниълс разкри подробности за връзката си с Тръмп, която е започнала в Рино, Невада, през 2006 г. с един сексуален контакт. Двамата продължили да си говорят и да се срещат, разказа Даниълс. Тя допълни, че Тръмп й обещал, но в крайна сметка не й осигурил роля на актриса във филми за възрастни в телевизионното си реалити шоу по Ен Би Си \"Стажантът\".", "date": "2018.03.26", "title": "Порнозвездата Сторми Даниълс заяви, че била заплашена да мълчи за връзката си с Тръмп"}
{"url": "http://www.mediapool.bg/blizo-70-ot-firmite-ne-znayat-za-zaplahite-v-internet-news277227.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 70% от фирмите нямат елементарни познания за киберриска, на който са изложени, а над половината от хората не са запознати със заплахите в интернет. Това каза председателят на Държавна агенция \"Електронно управление\" Атанас Темелков на международната конференция \"Предизвикателства в киберсигурността\".\r\n\tТой добави, че все повече хора ползват интернет през все повече устройства. През 2017 г. интернет потребителите са над 50 процента от населението на света, а устройствата, които са свързани в интернет, са над 8 милиарда. \"При тези темпове на нарастване на обектите на атака, киберпрестъпността се превръща в най-голямата заплаха, която може да причини сериозни икономически щети\", посочи Темелков, цитиран от БТА. Това е причината киберсигурността да става все по-голям не само икономически, но и политически и геоикономически въпрос.\r\n\tЕврокомисарят по цифровата икономика Мария Габриел припомни, че глобалните кибератаки могат да струват стотици милиарди долари. Тя даде за пример последствията от атаката Wanna cry, която коства повече от 120 млрд. долара на бизнеса. Толкова са икономически загуби от големи природни бедствия като ураганите \"Катрин\" и \"Санди\", даде за пример Габриел.\r\n\tАтаките чрез софтуер за изнудване са нараснали с 300 процента от 2015 г. досега. От 2013 до 2017 г. икономическото въздействие на киберпрестъпността се е увеличило петкратно. Затова обществеността в Европа възприема липсата на киберсигурност като сериозна заплаха, каза зам.-министърът на транспорта Димитър Геновски.\r\n\tЕврокомисарят Габриел смята, че Европа предлага много законодателни инициативи, които помагат за повишаване на киберсигурността, и посочи, че Директивата за сигурността на мрежите и информацията вече е факт. Крайният срок за транспонирането ѝ от всички държави-членки е май 2018 г.\r\n\tАтанас Темелков заяви, че двете най-важни законодателни инициативи, предложени от Брюксел, са създаването на Агенцията на Европейския съюз за мрежова и информационна сигурност и въвеждането на нова европейска рамка за сертифициране в областта на информационните и комуникационни технологии. Втората мярка трябва да гарантира, че продуктите и услугите в сферата на информационните технологии са сигурни.\r\n\tКолкото по-голяма част от информацията се прехвърля в електронен и дигитален вид, това води до оптимизиране на ресурсите, увеличаване на темпото на работа, повече конкурентоспособност, по-ефективни администрации, но в същото време прави хората все по-зависими и генерира нови рискове, коментира вицепремиерът Томислав Дончев.\r\n\tСпоред него трябва да се намерят най-правилните политики за по-добра информационна сигурност в сферата на защитата на личното пространство, защитата на държавната информацията и тази, която е важна за нормалния стокооборот. Според него проблемът е как да се намери правилният баланс. \"Аз мога да ескалирам до безкрай мерките за информационна сигурност, но това в един момент ще забави и ще затрудни нормалния търговски оборот\", добави Дончев.", "date": "2018.03.26", "title": "Близо 70% от фирмите не знаят за заплахите в интернет"}
{"url": "http://www.mediapool.bg/bulgaria-se-vizhda-kato-regionalen-tsentar-za-tsifrova-ikonomika-news277228.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария смята, че до 2030 г. може да се превърне с регионален център за цифрова икономика, отделно страната ни работи за превръщането на Балканите в IT хъб на Европа. Високите цели бяха представени от министрите на икономиката и на европейското председателство Емил Караниколов и Лиляна Павлова в понеделник по време на започналата в \"София тех парк\" двудневна международна конференция IT Hub Connect 2018.\r\n\tНейни организатори са Американската търговска камара в България и Индийско-българската бизнес камара. На форума, който е под егидата на българското европредседателство, се дискутират възможностите за инвестиции и иновации в България и Европейски съюз с акцент върху разпознаване на България като врата за Индия към Общия дигитален европейски пазар.\r\n\tНужни са обединени усилия, с които можем да гарантираме, че всеки ще може да се възползва от цифровата трансформация, че никой няма да остане изключен, заяви пред участниците в проявата еврокомисарят Мария Габриел\r\n\tПо думите й Брюксел работи по амбициозна програма за разширяване на инвестициите в цифровата трансформация за всички европейски граждани и бизнеса - от цифровизацията на индустрията до публичните услуги. Очаква се тя да бъде готова през май.\r\n\tГабриел допълни, че тя и екипът й предлагат в следващият европейски бюджет след 2020 г. да има отделно перо за дигитализацията и цифровото бъдеще.\n\n\r\n\tИска ми се в следващия бюджет на ЕС да видя подкрепа за вече стартирали инициативи, допълни тя и посочи, че частният сектор също трябва да е активен, тъй като само усилията на институциите не са достатъчни.\r\n\tЕврокомисарят допълни, че са необходими инвестиции и в цифровата квалификация на служителите на предприятията и администрацията, за да може ползите от всички европейски и световни инвестиции могат да се материализират. Според нея има нужда от много по-широко разпространение на технологии в някои и сектори от голям обществен интерес като здравеопазване, образование, култура, правосъдие и публична администрация. Важно е да запазим човека в центъра на цифровизацията, той е този, който трябва да създава и управлява технологиите, коментира Габриел.\r\n\tЕдинният цифров пазар, достъпът до иновации , връзката между образование и пазара на труда са в основата на технологичното развитие и неслучайно те са приоритет на българското председателство, смята и министърът на икономиката Емил Караниколов. Цифровата трансформация има голям потенциал за създаване на работни места и повишаване на производителността и конкурентоспособността на предприятията в ЕС, посочи той. По думите му връзките между предприятията, научно-изследователската дейност и иновациите са от важно значение за пазарната реализация.\r\n\tДанните за развитието на българската икономика през последното десетилетие показват, че тя следва световната тенденции на дигитализация, коментира още министърът. Според тях\r\n\tБългария е на четвърта позиция по иновационна динамика през последните пет години, според иновационната класация на ЕС. Това показва наличието на интензивни процеси при реализирането на иновационната политика, посочи той.\r\n\tКараниколов цитира данни, че почти една трета от предприятията в страната се оценяват като иновативни, а 17% от тях са реализирали технологични иновации.\r\n\t\"Целта ни да развием иновационния си потенциал с цел създаване и развитие на нови технологии, водещи към конкурентни предимства и повишаване на добавена стойност на националните продукти и услуги“, допълни той. По думите му Единният цифров пазар, достъпът до иновации, връзката между образованието и изискванията на бъдещия пазар на труда са в основата на технологичното развитие.\r\n\tИкономическият министър изтъкна, че данните за развитието на българската икономика през последното десетилетие показват ясно, че тя следва световната тенденция на дигитализация на бизнес отношенията, като даде пример с оборота на услугите в сектора на информационните и комуникационни технологии в България, който се е увеличил с 300% за последните 7 години и достига 2,5 млрд. евро.\r\n\tКараниколов допълни, че разработената от неговото ведомство Концепция за цифрова трансформация на българската индустрия предвижда към 2030 г. България да се разпознава като регионален център на цифровата икономика чрез внедряване на продукти, технологии, бизнес модели и процеси от Индустрия 4.0.\r\n\tВъв видеообръщение към делегатите министърът на българското европредседателство Лиляна Павлова заяви, че с днешните технологии физическите граници нямат значение.\r\n\t\"Дигитална Европа\" е един от основните приоритети на българското председателство, припомни тя и посочи, че като председател на Съвета на ЕС България работи по три основни приоритета - за завършване на единния цифров пазар, за киберсигурност, за защита на личните данни. Цифровизацията и развитието на IT индустрията за нас са също така национален и регионален приоритет, България пое водеща роля и работи усърдно Балканите да станат IT хъб на Европа, каза още тя.\r\n\tВъв втория ден на форума ще обсъжда киберсигурността и регулациите, а директорът на Дирекция \"Дигитално общество, доверие и киберсигурност\" към Европейската комисия Деспина Спану ще представи стратегията на еврообщността за киберсигурността и проблемите, които Европейската комисия вижда пред развитието на сектора.", "date": "2018.03.26", "title": "България се вижда като регионален център за цифрова икономика"}
{"url": "http://www.mediapool.bg/osnovatelyat-na-finansovata-piramida-mmm-sergei-mavrodi-pochina-v-moskva-news277226.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tОснователят на финансовата пирамида \"МММ\" Сергей Мавроди почина в Москва на 63-годишна възраст. В нощта срещу понеделник той е бил откаран в болница, след като се почувствал зле на автобусна спирка и случаен минувач е повикал спешна помощ. Информацията за смъртта му е потвърдена от руското вътрешно министерство пред РБК.\r\n\t\r\n\tСергей Мавроди е основател на скандално известната пирамида МММ, която е най-мащабната в историята на Русия по брой измамени хора и нанесени щети.\r\n\tФирма \"МММ\" е създадена още 1989 г. като кооператив и преобразувана в акционерно дружество през октомври 1992 г.\r\n\tСтаналото впоследствие знаменито название на фирмата първоначално е било просто абревиатура на началните букви на фамилиите на учредителите – братята Сергей и Вячеслав Мавроди и Олга Мелникова.\n\n\r\n\tЕдноличен собственик и организатор на бизнеса, превърнал се в една от най-грандиозните финансови афери на всички времена, от началото до края е инженерът програмист Сергей Мавроди.\r\n\tПо различни данни, ужилените от МММ в началото на 1990-те години, са от 10 до 15 милиона вложители. През 2007 г. Сергей Мавроди бе осъден на четири и половина година затвор, които той почти изцяло вече бе излежал в затвора \"Матроска тишина\". След освобождаването му бизнесменът съобщи, че пуска нови проекти, но всички те се оказаха неудачни.\r\n\tВ първите години след основаването й МММ е търгувала с вносна техника, а от 1 февруари 1994 г. в фирмата пуска акции на свободна продажба. Номиналната стойност на акциите е около хиляда рубли (около 65 цента по тогавашния курс).\r\n\tОфициално МММ се води обикновено акционерно дружество, което обещава след година да изплати дивиденти.\r\n\tМавроди обещава на притежателите на акции да им ги изкупува по цена, която определя сам. Цената непрекъснато нараства и към юли 1994 г. достига 125 хил. рубли за една акция.\r\n\tКурсът на акциите на МММ и прогнозите за близките две седмици започват да се публикуват всекидневно в медиите и скоро интересът на вложителите към тях е не по-малък от този към курса на долара.\r\n\tМММ никога не се е занимавала нито с производство, нито с продажба на каквото и да е, а винаги е била класическа финансова пирамида. Мавроди е разчитал на това, че при постоянен ръст на курса на акциите, притежателите им няма да бързат да ги продават.\r\n\tНа фона на небивалия успех на начинанието му, руската антимонополна комисия нарежда на телевизиите да прекратят рекламите на МММ. Малко по-късно данъчните органи предявяват на една от дъщерните фирми на Мавроди искане за незабавно погасяване на 49.9 млрд. рубли. Тогавашният руски вицепремиер Сергей Шахрай заявява, че МММ има проблеми с държавата и предупреждава за вероятния й скорошен крах.\r\n\tНа 28 юли рано сутринта вложители нахълтват в главния офис на МММ, но изплащането на пари практически веднага е прекратено. Малко по-късно Мавроди обявява, че курсът на акциите се понижава до първоначалните хиляда рубли, но обещава, че скоро ще се възстанови на предишните си равнища.\r\n\tМавроди бе арестуван за укриване на доходи през 1994 г., но бе избран в долната камара на руския парламент - Държавната дума - същата година. През следващата година парламентът му отне имунитета, а кандидатурата му за президентския пост през 1996 година бе отхвърлена от Централната избирателна комисия.\r\n\tСлед това Сергей Мавроди бе арестуван за измами през 2003 г. и осъден на затвор до 2007 г.\r\n\tМавроди прави няколко опита да влезе в България, но без особен успех. За пръв път той стъпва в страната през 1995 година, когато открива офис в Пловдив. За целта в града бе регистрирано дъщерно дружество на МММ - МПМ, което от края на май 1995 година започна търговия с лилавите билети, носещи лика на Сергей Мавроди. Само четири месеца по-късно обаче МММ затвори врати.\r\n\tВторият опит е от 2012 година, когато Мавроди направи сайт на български, чрез който търсеше кандидати да вложат парите си при него. Обещаваните лихви бяха от 30% до 70% на месец. По-късно пирамидата за кратко откри офис в Несебър, насочен към руските туристи в града и близкия курорт Слънчев бряг.", "date": "2018.03.26", "title": "Основателят на финансовата пирамида МММ Сергей Мавроди почина в Москва"}
{"url": "http://www.mediapool.bg/futbolniyat-tim-na-bdzh-oshte-igrae-vazmozhni-sa-i-drugi-otbori-news277219.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФутболният отбор на БДЖ не само не е закрит, както нареди транспортният министър Ивайло Московски, но с новия колективен трудов договор се дава възможност на железниците да имат отбори в различни видове спорт,  \"Витоша Нюз\".\r\n\tСлед разследване на Нова телевизия за условията на труд в държавните железници стана ясно, че на заплата в БДЖ се водят футболисти, които не ходят на работа. По този повод транспортният министър Ивайло Московски обяви на извънредна пресконференция в края на януари, че е наредил закриването на футболния отбор.\r\n\tБлизо два месеца по-късно - на 21 март 2018 г. Синдикатът на железничарите в България и ръководството на БДЖ \"Пътнически превози\" подписват колективен трудов договор за 2018 г. В него се урежда не само съществуването на футболния тим, но и сформирането и на още отбори. , пише в чл. 79 на колективния трудов договор в БДЖ, публикуван на сайта на \r\n\tМинистърът на транспорта Ивайло Московски е поискал обяснения от ръководството на БДЖ относно спорните текстове в Колективния трудов договор, казаха от пресцентъра на ведомството пред Mediapool.\r\n\tПриемането на този текст дава възможност футболен клуб \"Локомотив БДЖ\" да продължи участието си в аматьорската столична група АОГ – Север, която би останала с отбор по-малко, ако железничарският тим бе разформирован. В групата играят общо 12 отбора от селата край София и столични райони.\r\n\t\"Продължаваме участие! Нямаме никакво намерение да се предаваме. Ще доиграем сезона, пък ще му мислим по-нататък. Лично аз по едно време се бях обезверил леко след тези скандали. За щастие разумът надделя. На мен не са ми повлияли негативните публикации и коментари за Локо-БДЖ. В живота си съм видял какво ли не\", коментира треньорът на отбора Юли Петков пред \"Витоша Нюз\".\r\n\tПролетният дял от първенството беше подновен на 11 март. Тогава \"Локомотив БДЖ\" губи срещата от \"Надежда\" (Доброславци) с 0:4. В следващия кръг - на 18 март, железничарският тим играе със \"Сокол\" (Негован) и печели двубоя с 2:1. Голяма част от срещите на 25 март от 15-ия кръг са отложени, заради лошото време. Тогава \"Локомотив БДЖ\" е трябвало да играе с аутсайдера \"Банкя\", който е последен в групата.\r\n\tТака след 14-ия кръг на първенството в АОГ – Север отборът на БДЖ заема трето място във временното класиране с 30 точки. На първо място е \"Левски\" (Чепинци) с 39 точки, следван от \"Надежда\" (Доброславци) с 36 точки.\r\n\t\r\n\tЦентрален нападател на отбора на БДЖ е изпълнителният директор на \"Холдинг БДЖ\" Владимир Владимиров. Скандалът обаче се разрази заради тримата играчи Христо Стамболийски, Александър Христов и Красимир Узунов.\r\n\tСпоред разследването на Нова телевизия, те се водят на работа в БДЖ, без да ходят. Това става на фона на липсата на средства за увеличаване на заплатите на машинистите и подобряването на условията им на труд.\r\n\tОт Колективния трудов договор на БДЖ става ясно, че има голяма разлика между заплащането на началниците и локомотивните машинисти, които са отговорни за живота на десетки пътници.\r\n\tБазовата заплата на директора на \"БДЖ Пътнически превози\" е 2544 лв., а останалите директори се разписват срещу над 2000 лв. месечно. В същото време заплатата на локомотивния машинист е 900 лв., а на помощника му – 698 лв. Лекарят, който преглежда машинистите и персонала в БДЖ, се разписва срещу 703 лв. месечно.\r\n\tИма и странни длъжности, за които се иска висше образование, а заплащането е близко до минималното. Например \"възпитател\" за 668 лв. Не е ясно, какви са функциите на тази длъжност и колко възпитатели има в БДЖ.\r\n\tДруги длъжности са \"организатор музейна и железопътна сбирка\" с базова заплата от 681 лв. месечно и \"екскурзовод музей\" за 653 лв.\r\n\tИнтересен факт е, че позицията \"Организатор почистване и екипиране на вагони\" е по-висок клас от специалността \"Дефектоскопист\". От работата на тези специалисти пряко зависят сигурността на превозите и респективно живота и здравето на пътниците.", "date": "2018.03.26", "title": "Футболният тим на БДЖ още играе, възможни са и други отбори"}
{"url": "http://www.mediapool.bg/prokurorska-proverka-za-izostaveni-i-umreli-kone-v-osogovskata-planina-news277218.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРайонната прокуратура в Кюстендил започна проверка за изоставено от собственика стадо коне в местността Бек Бунар, в Осоговската планина, което е довело до смъртта на около 70 животни. Държавното обвинение е възложило спешна проверка на полицията и Българската агенция по безопасност на храните за евентуална проявена жестокост към конете, което е престъпление.\r\n\tПредмет на проверка е и публикуваната информация в медиите, че стадото е било отглеждано със средства, отпуснати по програми на ЕС. Прокуратурата ще провери колко пари са получени, как са изхарчени и как са отчетени.\r\n\tПрез уикенда доброволци се натъкнаха на покъртителна гледка в планината. Те откриха около 70 трупа на коне от стадо с големина стотина животни. Останалите живи коне са били твърде слаби, за да могат да бъдат свалени от планината. Предупреждения за бедстващите животни е имало в социалните мрежи от няколко седмици, твърди Дарик радио.\r\n\tСъс съдействието на Планинската спасителна служба в Кюстендил доброволци са занесли храна на конете - бали със слама и овес. Групата се е качила до местността Бек Бунар с 5 моторни шейни, където снегът е с дебелина около 1.5 метра.\r\n\tПланира се и нова акция, за да се закара с моторни шейни храна на конете. Надеждата на спасителните екипи е снегът да се стопи по- бързо, за да могат животните да пасат и трева, а като добият сили да бъдат свалени на безопасно място.\r\n\tОт земеделското министерство обявиха, че екип от ветеринарни лекари ще окаже помощ на бедстващите коне. Те обаче не са успели да стигнат до мястото, където са животните, заради гъстата мъгла и снеговалежа. Когато се подобрят метеорологичните условия, ветеринарният екип отново ще се опита да стигне до конете, съобщиха от Българската агенция по храните. Областната й дирекция в Кюстендил обаче вече е започнала проверка на животновъдните обекти на собственика на стадото Петър Пищалов.\r\n\tПричината за трагедията с животните е неговото крайно безотговорно отношение към животните. Бизнесменът от Кюстендил, който е развъждал коне в планината, е получавал и евросубсидии за това,, съобщи началникът на областната дирекция по контрол на храните в Кюстендил Стоян Саев. По думите му, Пищалов е бил предупреждаван да се грижи по-добре за животните, но не го е правел.\r\n\tПред бТВ собственикът на конете заяви, че е търсил животните, но не ги е намерил.\r\n\t\"За последно път ги видях преди Нова година. Търсихме тези коне повече от месец и половина. Докато не падна снегът, съм продължавал да ги търся. Качват се хора нагоре, постоянно разпитвам дали са ги виждали\", казва Пищалов.\r\n\tТой обяснява, че не може да стои безучастен, защото това били неговите коне и е благодарен на хората, които са открили и нахранили животните.\r\n\t\"В този снежен капан реално (конете) не са имали много шанс\", казва той и допълва, че става дума за каракачански коне, които живеят в планината от хилядолетия и са \"доста подготвени за зимата.\" Собственикът допълва, че това стадо е изкарвало и по-тежки зими. Той призна, че е получавал по 140 евро на кон европейска субсидия на година, но парите не били достатъчни.\r\n\t\"Ако човек разчита на тези пари, които трябва да вземе, той е обречен. Тази година заради тези субсидии ме скъсаха от проверки. Аз не мога да съм на 100 места едновременно\", допълни още Пищалов.", "date": "2018.03.26", "title": "Прокурорска проверка за изоставени и умрели коне в Осоговската планина"}
{"url": "http://www.mediapool.bg/za-kakvi-narusheniya-na-patya-shte-se-otnemat-tochki-news277229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт понеделник пътната полиция има право да отнема контролни точки за общо 18 шофьорски нарушения. Има и утежняване на някои от санкциите, припомня Съюзът на българските автомобилисти.\r\n\tВече за неправилно изпреварване, ако е създадена непосредствена опасност за движението, ще се отнемат 10 точки от контролния талон. Досега се отнемаха по 8 точки.\r\n\tЗанапред ще се отнемат по 10 точки и при шофиране в платното за насрещно движение на магистрала или скоростен път. При повторно такова провинение пък ще се взимат по 12 точки. Досега за това нарушение не се взимаха контролни точки. Законът предвижда за това нарушение отнемане на книжката за три месеца и 1000 лв. глоба. При повторно нарушение от този тип глобата е 4000 лева.\r\n\tМаксималният размер на контролните точки за отчет на извършваните нарушения на Закона за движението по пътищата (ЗДвП) остава 39. При първоначално издаване на свидетелството за управление притежателят му получава 26 точки. Пълният размер на точките се получава след две години шофьорски опит. Стажът започва да тече от датата на връчване на книжката.", "date": "2018.03.26", "title": "За какви нарушения на пътя ще се отнемат точки"}
{"url": "http://www.mediapool.bg/grigor-dimitrov-otpadna-ot-mastars-a-v-mayami-news277202.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров загуби от Жереми Шарди в два сета в двубой от третия кръг на \"Мастърс\"-а в Маями. Срещата приключи само след час и 24 минути при резултат 4-6, 4-6 за Шарди.\r\n\t31-годишният французин направи по един пробив в двата сета, след като стигна до общо седем възможности за пробив в мача.\r\n\tДимитров само веднъж застраши подаването на съперника си, без да успее да реализира пробив.\r\n\tТова е четвърта загуба за българина в последните пет срещи. Григор Димитров трябва да се върне на корта в средата на април, когато стартира турнирът на клей в Монте Карло.", "date": "2018.03.26", "title": "Григор Димитров отпадна от \"Мастърс\"-а в Маями"}
{"url": "http://www.mediapool.bg/nad-50-raneni-pri-nedelniya-protest-v-barselona-news277205.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tПовече от 50 души, включително осем полицаи, са били ранени в неделя вечерта по време на протестите заради ареста на бившия каталунски лидер Карлес Пучдемон в Германия. Четирима души са арестувани. На демонстрациите са присъствали около 50 000 души.\r\n\tЧаст от демонстрантите започнаха да замерват полицията с бутилки, яйца, метални предмети и отпадъци. Полицията отвърна с предупредителни изстрели във въздуха. На места избухнаха мелета между полицията и протестиращите.\r\n\tПротестното шествие премина от представителството на Европейската комисия до германското консулство в Барселона.\r\n\tВ понеделник Пучдемон ще бъде изправен пред германски съд по делото за исканата от Испания негова екстрадиция.", "date": "2018.03.26", "title": "Над 50 ранени при неделния протест в Барселона"}
{"url": "http://www.mediapool.bg/afganistanskata-stolitsa-ostana-bez-elektrichestvo-news277207.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоляма част от афганистанската столица Кабул остана без електричество, след като рано сутринта в северната провинция Баглан беше взривен електрически стълб, прекъсвайки доставките на електроенергия от Узбекистан, съобщи ДПА.\r\n\t \r\n\tЕлектрическата компания \"Брешна\" съобщи, че стълбът е бил взривен на около 22 км от нейната подстанция Каркар, около 2 часа сутринта (19:30 ч. снощи по Гринуич). Говорител на компанията заяви, че технически екип е започнал ремонтни работи. Очаква се доставките на електроенергия да бъдат възстановени тази вечер или утре.\r\n\t \r\n\tГоворител на губернатора на Баглан обвини талибаните за взривяването на стълба. Талибаните не са коментирали.\n\n\r\n\t \r\n\tЕлектрически стълбове и далекопроводи често биват взривявани или прекъсвани при боеве между силите за сигурност и бунтовниците, отбелязва агенцията.", "date": "2018.03.26", "title": "Афганистанската  столица остана  без електричество"}
{"url": "http://www.mediapool.bg/okolo-500-detsa-sa-bez-zadalzhitelni-vaksini-zaradi-otkaz-na-roditelite-im-news277208.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДецата, необхванати от задължителни имунизации и реимунизации поради отказ на родител, са между 0.07 и 0.74%, или между 46 и 449 деца за различните видове ваксини или реимунизации, съобщи в понеделник главният държавен здравен инспектор д-р Ангел Кунчев. По нареждане на здравната инспекция спешно се издирват децата без ваксини\r\n\tГрупата на антиваксинално настроените е много активна и много гласовита, но реално около 500 са децата, чиито родители с подпис са се отказали от ваксини, каза Кунчев пред бТВ. Той съобщи, че от задължителните имунизации са обхванати между 93-95% от децата до 1 година, когато се поставят основните задължителни ваксини.\r\n\tНе е ясно обаче какъв е броят на децата без имунизации, чиито родители не са отказали официално поставяне на ваксините, а ги отлагат по различни причини или имат договорка с личен лекар ваксините да бъдат отчетени само по документи.\r\n\tВ анкета на бТВ по темата 57% са отговорили, че не поставят задължителните ваксини, а 43%, че ги поставят. Тези данни не изненадаха д-р Кунчев, който посочи, че социологически проучвания на здравното министерство са потвърдили подобни нагласи.\r\n\tМиналата седмица . Евродепутатите са обезпокоени, че намаляващото обществено доверие във ваксинирането представлява голямо предизвикателство и е довело до последици за здравето като например огнищата от морбили в редица държави, чието предотвратяване е било възможно.\n\n\r\n\tКунчев коментира, че има условия за епидемия от морбили у нас. Той заяви, че в Европа има нарастване на случаите в последните години – за 2015 гоина са 4000, 2016 - 5000, 2017 – 15 000 случая. Най-много бяха в Румъния и Италия - по 5000 случая.\r\n\tИма реална заплаха непрекъснато, добави Кунчев и уточни, че случаят, довел до епидемията в Столипиново миналата година също е бил внесен. Последният случай миналата седмица е от Италия – майка и дете - и двамата са болни. Майката е в тежко състояние и се лекуват в Инфекциозната болница, уточни инспекторът.\r\n\tЗдравният инспектор заяви, че в голямата епидемия от морбили миналата година 91% от всички разболели се са неимунизирани, а другите са с недовършени имунизации.\r\n\tПри ваксинираните деца има 99% гаранция, че няма да се разболее имунизирано дете, обясни Кунчев.\r\n\tТой посочи, че здравните власти никога не са разчитали на глоби и санкции срещу родителите, които не ваксинират децата си, а са се станали да дават информация и разяснения, за да ги убедят в ползата от ваксините.\r\n\t\r\n\t“Тези родители, които казват, че никога повече няма да ваксинират децата си и после те отидат да учат в чужбина, правят по 15 имунизации за година да вземат зелена карта или разрешителното”, коментира Кунчев.", "date": "2018.03.26", "title": "Около 500 деца са без задължителни ваксини заради отказ на родителите им"}
{"url": "http://www.mediapool.bg/feisbuk-skladira-danni-za-razgovori-i-saobshteniya-na-potrebiteli-news277209.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалната мрежа Фейсбук събира данни за обажданията и мобилните съобщения на потребителите си, които ползва приложението на системата Андроид, както и приложението Messenger за същата операционна система. Тази информация се пази и след като хората решат да деактивират профилите си в социалната мрежа.\r\n\tПотребители разбрали за събираните данни, след като се опитали да с откажат от Фейсбук, провокирани от  през британската консултантска компания \"Кембридж Аналитика\", съобщава \"Гардиън\". От Фейсбук обясниха, че това е практика от две години, а данните се събират само след изричното съгласие на потребителите. това става, когато те дадат възможност на приложението за съобщения на социалната мрежа да се ползва и за пращане на текстови съобщения през телефона.\r\n\tДанните били използвани, за да се свързват потребителите на мрежата. Те се пазели на сигурен сървър и никога не са предоставяни на трети лица. Информацията била свързана с часа на изпращане на съобщенията, времето и продължителността на разговорите, както и контактите в телефона на дадения потребител. Не се събирали данни за съдържанието на разговорите и текстовите съобщения.\r\n\t\"Потребителите могат да спрат непрестанното качване на контакти и да изтрият събраната преди това информация като изключат тази опция на приложението Messenger. Това може да стане и чрез изтриване изцяло на профила във Фейсбук, а не просто деактивирането му\", пише на сайта на компанията.\r\n\tМеждувременно Фейсбук пусна рекламна кампания в британски и американски издания, в която компанията се извинява на потребителите за злоупотребата с доверие.\r\n\tВъпреки кампанията проучване, поръчано от \"Ройтерс\", показва спад в доверието на потребителите в САЩ към социалната мрежа. Едва 41% от американците вярват, че Фейсбук спазва американските закони за защита на личните данни, показва допитването на компанията \"Ипсос\" (Ipsos). В същото време доверието към други технологични гиганти като Амазон, Гугъл, и Майкрософт е над 60 на сто. В неделя беше публикувано подобно проучване, поръчано от \"Билд\" в Германия, което показва, че само 33% от запитаните смятат, че социалните медии имат позитивен ефект върху демокрацията.\r\n\tСпоред анализатори е твърде рано да се каже дали недоверието във Фейсбук ще доведе на отлив на потребители от мрежата. Причината е, че хората трудно биха се отказали от тази платформа, която им дава възможност да следят живота на другите. Според данни, цитирани от \"Ройтерс\", посещенията на социалната мрежа след избухването на скандала с \"Кембридж Аналитика\" не са намалели.", "date": "2018.03.26", "title": "Фейсбук складира данни за разговори и съобщения на потребители"}
{"url": "http://www.mediapool.bg/dps-podava-signal-sreshtu-prokurorkata-obyavila-islyama-za-zaplaha-sreshtu-stranata-news277210.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДПС ще подаде сигнал до прокуратурата срещу обвинителката Недялка Попова, наблюдаваща делото за проповядване на религиозна омраза срещу Ахмед Муса и 12 имами, съобщиха в понеделник от партията, цитирайки председателя ѝ Мустафа Карадайъ.\r\n\tПрокурор Попова даде в петък  пред пловдивски сайт, в което буквално обяви мюсюлманите в България за заплаха за националната сигурност и допусна, че Турция може да застраши териториалната цялост на страната ни.\r\n\tПовод за изявлението ѝ станаха пледоариите по делото срещу Муса и имамите пред Пловдивския апелативен съд. Както е известно, делото е на втора инстанция, след като бе върнато от Върховния касационен съд (ВКС) през 2016 г. заради редица нарушения, включително липса на яснота в какво се изразява недемократичността на идеологията салафизъм, изповядвана от обвиняемите.\r\n\t\"В момента по статистика мюсюлманите са 10 -12 % в България. И нямаме основание да мислим, че те ще станат по-малко. Точно обратното. И с пристигането в България на мюсюлмани от чужбина, и със завръщането на част от изселилите се в Турция, с поощряването на раждаемостта процентът ще се увеличава. Когато стане 30%, държавата ни вече е застрашена\", заяви Попова пред сайта \"Трафик Нюз\", от чийто думи стана още ясно, че държавността е заплашена и заради тенденцията мюсюлмани да заемат публични постове.\r\n\t\"Думите на прокурора потвърждават нашата оценка, направена още преди 8 години, че делото е политически процес на натиск и преса върху нас... Ако е нужно, знаем как и можем да направим още, но нека видим действията на прокуратурата\", коментира лидерът на ДПС на партиен митинг в село Корница.\n\n\r\n\tКарадайъ припомни, че прокуратурата така и не предприе действия срещу съпредседателя на \"Обединени патриоти\" Валери Симеонов, който си позволи да дърпа възрастни жени на българо-турската граница в опит да ги спре да гласуват на парламентарния вот преди година. Впоследствие прокуратурата образува проверка, която приключи с отказ за образуване на дело заради липса на доказателства.\r\n\t\"Единият, който му виждаме действията през медиите и другото, което се случва 8 години с нашите имами. Това е разликата\", добави по този повод лидеът на ДПС, според когото в тези случаи държавното обвинение е демонстрирало двоен аршин.\r\n\tМеждувременно от \"Да, България\" също изразиха възмущението си от поведението на прокурор Попова, призовавайки прокуратурата да провери дали интервюто ѝ е автентично и ако това е така, на обвинителката да бъде потърсена отговорност.\r\n\t\"Призоваваме Комисията по професионална етика на Прокурорската колегия на ВСС, незабавно да извърши проверка за съответствие на поведението на магистрата с изискванията на Кодекса за етично поведение на българските магистрати и да предприеме всички необходими действия за налагане на предвидените за това санкции. Недопустимо е в 21 век, в европейска България, представители на държавната власт да разделят българските граждани по религиозен признак\", се казва в позиция на регионалната структура на \"Да, България\" в Рибново по случая.", "date": "2018.03.26", "title": "ДПС подава сигнал срещу прокурорката, обявила исляма за заплаха срещу страната"}
{"url": "http://www.mediapool.bg/blizo-25-ot-detsata-v-gradinite-v-sofiya-sa-hronichno-bolni-news277211.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо една четвърт от децата, записани в софийските ясли и детски градини, са с хронични заболявания. Това показва проучване на неправителствената организация Национален комитет за качествена и иновативна образователна система. То е направено на базата на информацията в системата за кандидатстване и прием в общинските детски градини.\r\n\tСпоред представители на същата тази организация приемът с протокол от комисия, че детето е с хронично заболяване, е възможност за влизане в градина или ясла по \"втория начин\". За това от комитета искаха промяна на правилата за прием в градините. В крайна сметка общинският съвет реши да ограничи местата за деца с хронични заболявания и те да бъдат приемани през електронната система като останалите, а не на място в детските градини.\r\n\tОт Националния комитет за качествена и иновативна образователна система са изпратили писмо до Министерството на здравеопазването с искане да се направи работна група, която да анализира от какво страдат децата в София и да се търсят причини и решения за подобряване на здравния им статус. Според организацията данните за толкова много болни деца са тревожни. Писмо с подобно съдържание е изпратено и до Световната здравна организация.", "date": "2018.03.26", "title": "Близо 25% от децата в градините в София са хронично болни"}
{"url": "http://www.mediapool.bg/zlatko-baretata-e-okonchatelno-nevinen-po-deloto-mu-kato-lider-na-narkobanda-news277212.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗлатомир Иванов-Баретата окончателно бе оправдан от Върховния касационен съд (ВКС) по обвинението му, че е ръководел организирана престъпна група за разпространение на наркотици.\r\n\tОневинен бе и приближеният му Ивайло Борисов-Ториното, който наскоро за кратко бе задържан по подозрения, че е съдействал за отвличането на Адриан Златков.\r\n\tШестима други подсъдими по делото обаче влизат в затвор с различни присъди – част от тях за пет години, други за три, а има и такива с условни наказния.\r\n\tЕдна от основните причини за оправдателните присъди на Баретата и Ториното е, че срещу тях има само показания на таен свидетел, в които се преразказват уличаващи обстоятелства, а не такива, които свидетелят е научил от първа ръка.\r\n\t\"Трайната съдебна практика напълно отхвърля възможността подобни обстоятелства да са в основата на изводи за виновността на един или друг подсъдим, като няма никаква причина подобен подход при оценката на такива дочути твърдения да бъде изоставен\", пишат върховните съдии.\n\n\r\n\tПо този повод ВКС отбелязва, че втората инстанция е приела като достоверни само онези части от въпросните показания, които са представялвали лични възприятия, а не преразказани.\r\n\t\"Вътрешното убеждение на въззивната инстанция не е опорочено, а е изградено на солидно аргументирана доказателствена основа, в съответствие с правните принципи, които изискват сигурни и безспорни доказателства за определяне на виновността на едно лице\", категорични са съдиите от ВКС.\r\n\tОт решението става ясно още, че прокуратурата не е представила достатъчно уличаващи доказателства в подкрепа на тезата си. От своя страна съдът, \"въпреки положените усилия, не е успял да допълни тези съществени пропуски, поради което логично и обосновано е взел решение да потвърди оправдаването им\".", "date": "2018.03.26", "title": "Златко Баретата е окончателно невинен по делото му като лидер на наркобанда"}
{"url": "http://www.mediapool.bg/yugoiztochna-bulgaria-spesti-54-megavatchasa-v-chasat-na-zemyata-news277213.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщо 54 мегаватчаса електроенергия по-малко са консумирали клиентите на \"ЕВН България\"  в Югоизточна България  по време на инициативата \"Часът на Земята” на 24 март между 20:30 и 21:30 ч., съобщиха от електроснабдителното дружество.\r\n\tСпоред неговите данни на дружеството в посочения час потреблението е било 1357 мегаватчаса за цялата му лицензионна територия. Ден по-рано в същия период консумацията е била 1411 мегаватчаса.\r\n\tПосочената разлика от 54 мегаватчаса е сравнимa приблизително със средното потребление за 1 час на област Сливен, посочиха от ЕВН.", "date": "2018.03.26", "title": "Югоизточна България спести 54 мегаватчаса в Часът на Земята"}
{"url": "http://www.mediapool.bg/rodilka-s-tezhko-uslozhnenie-i-bebeto-y-byaha-spaseni-v-bolnitsa-tokuda-news277214.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкип от акушер-гинеколози, съдови хирурзи, анестезиолози и неонатолози извърши уникална за страната мултидисциплинарна процедура, при която е спасен животът на жена с високорискова бременност и недоносеното й бебе, съобщиха от болница \"Токуда“. Става дума за жена в 30-та седмица от бременността, с две предходни раждания чрез цезарово сечение, при която се е развила т.нар. плацента превия перкрета. Това е състояние, при което плацентата е разположена пред бебето, преминала е през цялата маточна стена, като е достигнала и сраснала с пикочния мехур.\r\n\tПри подобни усложнения бебето се ражда по оперативен път, а матката се отстранява веднага след това, тъй като плацентата не може да бъде отделена от нея. Животът на майката обаче е в риск, тъй като операцията е свързана с висока кръвозагуба – средно от 2 до 5 литра кръв се губят при такива случаи, според съвременната статистика.\r\n\t“Това, което беше направено в случая е, че в началото на операцията за раждане на бебето, чрез специални катетри, съдовите хирурзи спряха кръвотока по основните артерии, които кръвоснабдяват матката, като по този начин значително се намали кръвозагубата. Важно е при такава процедура бебето да се извади веднага след спирането на кръвотока към матката, тъй като в противен случай то не може да оцелее“, обясни началникът на отделението по Акушерство и високорискова бременност доц. Петър Марков.\r\n\tТова е един от двата случая от началото на годината, при които акушер-гинеколозите и съдовите хирурзи работят в екип за спасяването на живота на родилка. Другият казус е на жена след трето цезарово сечение, която на 20-ия ден след раждането вдига висока температура и постъпва за лечение на тромбофлебит.\r\n\tВъпреки предприетото антибиотично лечение с последна генерация широкоспектърни антибиотици, състоянието й остава усложнено, което налага да се вземе тежкото решение за отстраняване на матката в късните часове на неделния следобед.\n\n\r\n\tОперацията е извършена отново в екип със съдовите хирурзи, които поставят във вена кава (голямата вена, която отвежда кръвта от тялото към сърцето) специален стент, чрез който се предотвратява рискът от белодробна емболия. Белодробната емболия означава попадане на тромб в съдовото русло на белия дроб и е водеща причина за майчина смъртност в развитите страни, като честотата й е около 5-12/10 000.\r\n\tПо думите на доц. Петър Марков позитивното решаване на подобни сложни казуси дава повод за удовлетворение на всички включени специалисти. “Медицинската помощ у нас е организирана по такъв начин, че на практика няма друга болница, в която да са събрани под един покрив всички необходими условия, за да се предложи на жената най-адекватната съвременна медицинска грижа. Тя включва не само акушеро-гинекологична, съдова, анестезиологична и неонатологична експертиза на най-високо ниво, но и организация, която дава възможност тези специалисти да се съберат по всяко време на денонощието, да имат цялата необходима медицинска инфраструктура, оборудване и консумативи, за да могат да свършат работата си по най-добрия за пациента начин.“, допълни доц. Марков.", "date": "2018.03.26", "title": "Родилка с тежко усложнение и бебето й бяха спасени в болница “Токуда“"}
{"url": "http://www.mediapool.bg/sasht-i-14-strani-ot-es-bez-bulgaria-ekspulsirat-ruski-diplomati-zaradi-sluchaya-skripal-news277206.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ, Канада, Украйна, Албания и 14 страни членки на Европейския съюз ще експулсират руски дипломати заради покушението срещу двойния агент Сергей Скрипал и дъщеря му Юлия във Великобритания. Вашингтон ще изгони 60 руснаци, а Германия и Франция - по четирима. \r\n\t \r\n\t\r\n\t\tПрезидентът на Европейския съвет Доналд Туск съобщи от Варна, където ще се проведе срещата между ЕС и Турция, че 14 държави от ЕС ще изгонят руски дипломати. Туск написа в Туитър, че през следващите дни не са изключени допълнителни мерки. \r\n\t\r\n\t\t \r\n\t\r\n\t\t\r\n\t\t\t\r\n\t\t\r\n\t\t\t \r\n\t\t\r\n\t\t\t\r\n\t\t\t\r\n\t\t\t\r\n\t\t\t\r\n\t\t\t\r\n\t\t\r\n\t\t\r\n\t\t\tВ петък лидерите на страните от ЕС възприеха оценката на Лондон, че най-вероятно отговорна за отравянето е Москва и че няма друго правдободобно обяснение за него. Те отзоваха за консултации посланика на ЕС в руската столица, а някои страни обявиха, че обмислят да последват Лондон, който вече експулсира 23-ма руски дипломати.\r\n\t\r\n\r\n\t \r\n\tПрез уикенда западни издания съобщиха, че и България планира да гони руски дипломати, но българското външно министерство отрече.\r\n\t \r\n\tMиналата седмица премиерът Бойко Борисов коментира предпазливо темата. \r\n\t \r\n\t\r\n\t\t, посочи Борисов. \r\n\t\r\n\t\t \r\n\t\r\n\t\t\r\n\r\n\t \r\n\tПрезидентът на САЩ Доналд Тръмп даде разрешение в понеделник за експулсирането на 60 руски дипломати. 48 oт тях са от руското посолство във Вашингтон, а останалите работят в мисията на Русия в ООН. \r\n\t \r\n\t\r\n\t \r\n\tToва са най-тежките санкции, които администрацията на Тръмп налага на Русия. \r\n\t \r\n\t\r\n\t\tВисши американски правителствени служители казаха, че всички 60 руснаци са шпиони, работещи в САЩ под дипломатическо прикритие.\r\n\t\r\n\t\t \r\n\t\r\n\t\tСлужителите, пожелали анонимност, заявиха, че американското правителство предприема тези действия, за да изпрати послание до руските лидери за \"неприемливо големия\" брой руски разузнавачи в САЩ. По думите им мерките отразяват тревогата, че руската разузнавателна дейност става все по-агресивна. Руснаците, за които се отнася заповедта за изгонване, ще имат седем дни, за да напуснат САЩ, заявиха цитираните служители. Те казаха, че консулството в Сиатъл буди тревога за контраразузнаването, защото се намира близо до американска военноморска база.\r\n\t\r\n\t\t \r\n\t\r\n\t\tСлед експулсирането на 60 руски дипломати и затварянето на руското консулство в Сиатъл Съединените щати ще станат по-сигурно място, заяви говорителката на Белия дом Сара Хъкаби, цитирана от Асошиейтед прес.\r\n\t\r\n\t\t \r\n\t\r\n\t\tТя подчерта, че решението на президента Доналд Тръмп да изгони руски дипломати и да затвори консулството е в отговор на \" използването от Русия на бойно химическо вещество на територията на Обединеното кралство\". По думите на Хъкаби мярката ще намали \"възможностите на Русия да шпионира американци и да извършва тайни операции, заплашващи националната сигурност на Америка\". САЩ и съюзниците им искат да изпратят послание към Русия, че \"действията имат последици\".\r\n\t\r\n\t\t \r\n\r\n\t\r\n\t\tобяви, че ще прогони четирима руски дипломати, които са ползвали дипломатическия си статут, за да подкопаят сигурността на страната и да се намесят в демокрацията ѝ.\r\n\t\r\n\t\t \r\n\t\r\n\t\tОсвен това Отава отхвърля молбата на руското правителство за назначаването на трима допълнителни дипломатически служители.\r\n\t\r\n\t\t \r\n\r\n\t\r\n\t \r\n\tВ понеделник броят на страните членки на ЕС, които изгониха руски дипломати, достигна 14. \r\n\t \r\n\t\r\n\t\tще изгони четирима руски дипломати в отговор на отравянето на Скрипал. \r\n\t\r\n\t\t \r\n\t\r\n\t\t, предаде ДПА.\r\n\t\r\n\t\t \r\n\t\r\n\t\tще изгони четирима руски дипломати в отговор на отравянето на Скрипал, каза френски дипломатически източник. По думите му те ще имат една седмица, за да напуснат Франция, посочва Ройтерс.\r\n\t\r\n\t\t \r\n\t\r\n\t\tзаяви, че Полша гони също четирима руски дипломати в знак на солидарност с Великобритания. Те трябва да напуснат Полша до 3 април включително, каза той.\r\n\t\r\n\t\t \r\n\t\r\n\t\tзаяви, че гони трима руски дипломати. Според чешкото външно министерство те трябва да напуснат до 1 април.\r\n\t\r\n\t\t \r\n\t\r\n\t\tказа, че гони трима руски дипломати и забранява на 44 души да влизат на нейна територия във връзка с нападението с нервнопаралитично вещество във Великобритания.\r\n\t\r\n\t\t \r\n\t\r\n\t\tзаявиха, че гонят по двама руски дипломати заради отравянето на Скрипал.\r\n\t\r\n\t\t \r\n\t\r\n\t\tказа, че гони един руски дипломат във връзка с нападението във Великобритания. Финландия също обяви, че гони един руски дипломат. Естония заяви, че гони руски аташе по отбраната заради отравянето на Скрипал. По един дипломат гонят и страните членки на ЕС Румъния и Хърватия, предадоха световните агенции. Според дипломатически източници Швеция също се е присъединила към мярката за изгонване на дипломати, но точна бройка засега не се споменава, предаде Франс прес.\r\n\t\r\n\t\t \r\n\t\r\n\t\tказа, че ще обмисля какви мерки да предприеме.\r\n\t\r\n\t\t \r\n\t\r\n\t\tказа, че Украйна ще изгони 13 руски дипломати в отговор на нападението във Великобритания. По думите му решението е взето \"в духа на солидарност с нашите британски партньори и трансатлантически съюзници и в координация със страните от ЕС\".\r\n\r\n\t \r\n\t\r\n\t \r\n\tВ понеделник говорител на Европейската комисия каза, че посланикът на ЕС в Москва, който бе върнат за консултации, ще остане в Брюксел, докогато е необходимо.\r\n\t \r\n\tГоворителят отбеляза, че посланик Маркус Едерер е разговарял вчера с върховния представител на ЕС по външната политика и сигурността Федерика Могерини.\r\n\t \r\n\tДо края на седмицата той ще продължи срещите си с останалите институции на ЕС. Не се знае докога той ще остане тук, допълни говорителят.\r\n\t \r\n\tТой отбеляза, че мерките на национално равнище срещу Москва по случая с отровения във Великобритания шпионин Сергей Скрипал се взимат от столиците и ЕС няма да се меси.\r\n\t \r\n\tДържавите съгласуват действията си, но взимат самостоятелни решения, добави говорителят.\r\n\t \r\n\t\r\n\t \r\n\t\r\n\t\tВъншното министерство в Москва обяви, че ще реагира на прогонването на голям брой руски дипломати от редица западни страни. В изявлението си ведомството обвини западните правителства, че сляпо следват Великобритания в конфронтацията й с Русия заради покушението срещу Сергей Скрипал и дъщеря му в английския град Солсбъри. \r\n\t\r\n\t\t \r\n\t\r\n\t\tОбявяването на руски дипломати за персона нон грата в страни от ЕС и САЩ е неприятелски акт и провокация, се казва още в изявлението. \r\n\t\r\n\t\t \r\n\t\r\n\t\tВисокопоставен член на горната камара на руския парламент каза, че Москва ще изгони най-малко 60 човека от дипломатическата мисия на САЩ в Русия, съобщи още РИА \"Новости\", цитирана от Ройтерс. \r\n\t\r\n\t\t \r\n\t\r\n\t\tРуската агенция не пояснява въз основа на какво Владимир Джабаров, който е заместник-председател на комисията по външна политика към Съвета на федерацията, прави това изявление. Засега няма коментар от правителството в Москва, подчерта Ройтерс.", "date": "2018.03.26", "title": "САЩ и 14 страни от ЕС (без България) експулсират руски дипломати заради случая \"Скрипал\""}
{"url": "http://www.mediapool.bg/london-shte-zaporira-imushtestvo-s-neyasen-proizhod-na-ruski-grazhdani-news277231.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания е издала заповед за запор на имуществото на руски граждани, произходът на което е неизвестен, съобщи на пресконференция в Талин британският военен министър Гавин Уилямсън, цитиран от осведомителните агенции\r\n\t \r\n\t\"В най-близките седмици и месеци правителството ще работи усилено и в детайли за решаването на проблема. Вече са издадени заповеди за запор на имуществото от неизвестен произход. Съответният закон вече влезе в сила неотдавна. Нашата задача е да вземем на отчет цялото придобито по неясен начин имущество и за целта вече са предприети необходимите мерки\", каза министърът.\r\n\t \r\n\tОт 31 януари британските съдилища имат възможност да изискват от чужденци, притежаващи активи на територията на Великобритания, да отговарят на въпроси за състоянието на това имущество. Този административен инструмент е предвиден във встъпилия в сила т.г. закон \"За криминалните финанси\" и позволява на британските държавни органи да искат обяснения от собствениците на недвижимо имущество и на компании на стойност над 50 000 паунда, както и на съответните банкови сметки, ако възникне въпрос за произхода на тези средства.\r\n\t \r\n\tАко собственикът не успее да даде адекватни обяснения, то върху неговата собственост ще бъде наложен запор. При това новите правила се разпространяват и върху \"политически значими лица\".", "date": "2018.03.26", "title": "Лондон ще запорира имущество с неясен произход на руски граждани"}
{"url": "http://www.mediapool.bg/poveche-ot-polovinata-balgari-smyatat-che-bezhantsite-ne-mogat-da-se-integrirat-news277232.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от половината българи (54.6%) смятат, че мигрантите не могат да се интегрират заради културните и религиозни различия между тях и местните общности в страната. В същото време през 2017 г. са намалели преките контакти на населението с бежанци или хора, търсещи закриласпрямо 2013 г., когато темата беще една от обществено значимите. Това сочи , извършено по поръчка на  Представителството на Върховния комисариат на ООН за бежанците (ВКБООН) в България през декември 2017 г сред 1000 души от София, Пловдив, Хасково и Видин.\r\n\tОт онези анкетирани, които са на мнение, че бежанците могат да се интегрират успешно в обществото ни (45.4%), по-голямата част смятат, че това е възможно само с помощта на местните хора. Според 9% мигрантите могат да се интегрират сами, без ничия помощ.\r\n\t88 на сто от участниците в проучването очакват бежанците да се самоиздържат, 85 процента очакват те да приемат местния начин на живот (85%), а 74% смятат, че мигрантите трябва да имат професионални умения. На мнение, че бежанците трябва да говорят български език, са 59%, а според 50% е необходимо те да имат и добро образование.\r\n\tБългарите са готови да подкрепят интеграцията на бежанците, като им помагат да се запознаят с местния начин на живот, съдействат им в общуването и изучаването на български език. 55.2% от респондентите биха се ангажирали с дейности за интегрирането на бежанците в местната общност. 30.6% биха им помогнали да научат български език, а 24.6% биха им съдействали да намерят работа.\r\n\tКогато стане въпрос обаче за това дали са съгласни мигрант да им стане шеф или да сключи брак с член на семейството, негативното отношение надхвърля 60 процента.\r\n\tМалък обаче е делът на местните, които биха предприели действия против заселването на бежанци в мястото, където живеят. 16.4% от респондентите биха организирали протест срещу бежанците, в случай че се заселят в мястото, където живеят, а 10.4% биха ги изгонили.\r\n\tНамаляват и преките контакти на местното население с бежанци. Ако през 2013 г. 81 на сто от хората са казали, че никога не са общували с мигрант, сега процентът е по-голям – 93.2 на сто. Днес 54 процента от запитаните са попадали на новини или истории за бежанци, докато през 2013 г. делят им е бил 84%.\r\n\tПроучването на ВКБООН сочи още, че липсва разбиране за това кои лица се нуждаят от закрила. Като цяло българите възприемат всеки, който идва в страната извън Европейския съюз, като нелегален мигрант, без ясно да осъзнават разликата между мигрантите и хората, търсещи закрила.\r\n\tПроучването потвърждава няколко общи стереотипа към бежанците, наблюдавани в последно време, които могат да бъдат разпределени в следните групи:\r\n\tПотвърждават се и стереотипи относно страховете на местното население от различията в културните обичаи и религиозните вярвания. Основните опасения на хората у нас са, че бежанците биха могли да извършат престъпления (60%), да разпространят своите културни обичаи и религиозни вярвания (48%) и да разпространят болести (39%). Опасения по отношение на личната сигурност, загубата на работни места и заразяване с болести са били най-разпространени през 2013 г. в началото на засиления мигрантски поток. През 2017 г. водещите са опасенията за сигурността, различията в културата и религията.\r\n\tПо-голямата част от населението (55,5%) смята, че по време на процеса на предоставяне на закрила държавата трябва да осигури само подслон и храна на хората, търсещи закрила, докато 46,5% са на мнение, че те не трябва да получават повече права и финансова подкрепа. В сравнение с 2013-та година налице е значително увеличение на дела на хората, които смятат, че хората, търсещи закрила трябва да бъдат задържани по време на процеса на предоставяне на закрила – от 59% през 2013 г. на 76,8% през 2017 г. Забелязва се и намаляване на дела на хората, които смятат, че трябва да се предоставя финансова подкрепа от правителството и възможност да работят – от 77% през 2013 г. на 62,5% през 2017 г.", "date": "2018.03.26", "title": "Повече от половината българи смятат, че бежанците не могат да се интегрират"}
{"url": "http://www.mediapool.bg/mvf-predlaga-na-evrozonata-da-si-napravi-fond-za-cherni-dni-news277233.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващият директор на Международния валутен фонд (МВФ)  страните от еврозоната да отделят 0.35% от брутния си вътрешен продукт (БВП) във фонд \"пари за черни дни\", чиято цел ще бъде стабилизиране на икономиката на валутния съюз в извънредни ситуации, информираха Ройтерс и ДПА.\r\n\tСтава дума за създаването на нещо като общ фискален резерв, който да подкрепи дадена държава, която е в състояние на сериозен бюджетен дефицит и е изправена пред опасността от дългова криза.\r\n\tИдеята за общ фискален буфер не е нова, но се обсъжда предимно на експертно, а не на политическо ниво, защото по нея няма съгласие сред държавите в еврозоната.\r\n\t\"Ще бъде малка инвестиция, но ще намали с 50% риска от неконтролируеми турболенции, които биха се отразили отрицателно на икономиката\", каза директорката на МВФ в Берлин. По думите й това ще означава годишна инвестиция от 11.4 милиарда евро (14.1 милиарда долара) за Германия, която е най-голямата икономика във валутния съюз.\r\n\tСпоред директорката на МВФ предпазната мярка е необходима, въпреки че икономиката на еврозоната се радва на растеж пета поредна година. Ако нейното предложение бъде прието, това ще означава, че всяка страна членка ще трябва да прави през \"добрите времена\" годишна вноска във \"фонда за черни дни\". Идеята за стабилизационен фонд не е нова, но за първи път се определя конкретна сума за редовните вноски, отбелязва ДПА.\r\n\tЛагард обясни, че разбира аргументите против предложението си.\r\n\t\"Някои страни разбираемо са притеснени, че чрез обещанието за подкрепа в лоши времена част от държавите членки ще бъдат демотивирани в следването на изрядна фискална политика. Легитимни са и страховете, че подобен централизиран фискален инструмент може да генерира непрекъснати трансфери от една група държави към друга. Затова нашето предложение включва два иновативни подхода, които адресират тези притеснения\", заяви Лагард.\r\n\tСпоред МВФ трансферите от фонда трябва да са под условие, че съответната държава спазва фискалните правила на ЕС. Освен това вноските, които държавите отделят в добри времена, трябва да са съобразени с това доколко ползват общите ресурси при криза. \"Става дума за нещо като покачването на цената на застраховката, ако шофьорът причини катастрофа. Това ще предотврати проблема с постоянните трансфери към определени страни\", посочи Лагард.\r\n\tВ момента държавите членки на ЕС не могат да се споразумеят да отделят далеч по-ниска сума в сравнение с предлаганите от Лагард 0.35%, макар и за друга цел – бюджета на съюза. Част от страните са против предложението на председателя на Европейската комисия Жан-Клод Юнкер годишната вноска в съюза да се повиши от 1% на 1.1% от БВП.\r\n\tВ речта си Лагард похвали \"трайния и широко споделен растеж\" в глобалната икономика. \"Има обаче и други силни и опасни насрещни ветрове\", добави директорката на МВФ. \"Помислете за нарастващия популизъм и недалновидните сирени, призоваващи към протекционизъм\", каза тя.\r\n\tЗа да се подготви еврозоната за следващия икономически спад, Лагард призовава членките й да развият модернизирани капиталови пазари и банков съюз, който напредва, както и да се насочат към по-голяма фискална интеграция. Началото може да се постави с подобен фискален инструмент, който би успокоил инвеститорите, твърди Лагард.\r\n\tМеждувременно, ЕС се готви да усъвършенства и други инструменти за финансова подкрепа при кризи.\r\n\tВ края на 2017 г. Юнкер предложи създаването на Европейски валутен фонд, който да замени сегашния Европейски стабилизационен механизъм, но базирайки се на изградената архитектура на институцията. Идеята се подкрепя от Франция и Германия.\r\n\tПредложението на Юнкер е Европейският валутен фонд да оказва подкрепа на държавите от еврозоната, които са изпаднали в кризисна ситуация и да действа като \"кредитор от последна инстанция\". През февруари директорката на МВФ подрепи и този вариант, като заяви, че няма нищо против превръщането на Европейския стабилизационен механизъм в Европейски валутен фонд.", "date": "2018.03.26", "title": "МВФ предлага на еврозоната да си направи фонд за \"черни дни\""}
{"url": "http://www.mediapool.bg/vsichki-bez-vodomer-shte-badat-izklyucheni-ot-vik-mrezhata-news277234.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТези, които не плащат за вода или откажат да им бъде монтиран водомер, ще бъдат изключвани от водопреносната мрежа. Те ще могат да ползват вода от обществени водоизточници. Това е предвидено в бъдещия Закон за ВиК, съобщи министърът на регионалното развитие и благоустройството Николай Нанков пред телевизия \"Европа\".\r\n\tОсигуряването на вода за социално уязвимите потребители може да бъде обвързано и с посещаването на образователни институции от техните деца, съгласи се Нанков с предложението на водещия на предаването. Тази идея обаче ще бъде подложена на обществена дискусия.\r\n\tЗа Закон за водоснабдяването и канализацията (ВиК) се говори от години, но едва в началото на тази започнаха .  По думите на Нанков той трябва да бъде готов до два месеца.\r\n\tБез нарочен Закон за ВиК трудно бихме могли да решим съществените проблеми в отрасъла, каза Нанков. Той посочи, че достъпът до вода е обявен за изконно човешко право. Отговорност на ВиК операторите е да гарантират услугата по предоставяне на качествена вода с гарантирано количество денонощно, след което потребената вода да бъде пречистена и отведена обратно в природата. Абонатът на услугата пък е длъжен да заплати за доставената вода, напомни Нанков.\r\n\tВ момента на места част от потребителите са се присъединили към мрежата незаконно или не плащат за получаваната услуга, обърна внимание регионалният министър. Затова се предлага петкратно увеличаване на санкциите за некоректните потребители, съобщи регионалният министър.\r\n\tЗа тези, които не плащат и откажат да бъде монтиран водомер, ще се предвиди възможността услугата да не бъде предоставяна и те да бъдат изключвани от водопреносната мрежа, каза още Нанков. По думите му за да се обезпечи достъпът им до вода, ще бъдат осигурени алтернативни възможности – чрез обществени водоизточници.\r\n\tСоциално най-уязвимите групи ще имат право на безплатна вода от 50 литра дневно (1.5 куб.м на месец), предвижда законопроектът. Безплатната вода за бедните ще се плаща от останалите абонати, през държавния бюджет на водните оператори. Всичко над 50 литра ще се заплаща и от бедните.\r\n\tНанков посочи, че е определен праг на социална поносимост цената на услугата по водоснабдяване от 2.5% от средните доходи на потребителите.\r\n\tЦената на ВиК услугата се определя от КЕВР по предложение на водните оператори. В момента тя е различна за всичките 51 ВиК дружества в страната, които трябва да станат 28 в бъдеще. Засега обаче само 16 области до този момент са предприели окрупняване на сектора.\n\n\r\n\t\r\n\tЗаконопроектът разглежда четири групи социално уязвими потребители, които ще ползват различни привилегии.\r\n\tВ едната група попадат тези, които взимат социални помощи по Закона за социално подпомагане. В другата хората без доходи или с доходи до размера на линията на бедност, на които са им отказани социални помощи. В третата група са тези, които получават помощи за отопление през последната зима. В четвъртата група са хората без доходи или с доходи до размера на линията на бедност, но с отказана помощ за отопление.\r\n\tЧаст от тях ще имат право на безплатна вода от 50 литра дневно. Освен това те ще имат право и на безплатен монтаж на водомер от ВиК оператора, както и на безплатен периодичен метрологичен контрол на измервателните уреди.\r\n\tЗаложено е да има и плавна скала с конкретни стимули и бонуси за социално уязвими групи, които плащат задълженията си към ВиК операторите, каза Нанков, без да посочва подробности.", "date": "2018.03.26", "title": "Всички без водомер ще бъдат изключени от ВиК мрежата"}
{"url": "http://www.mediapool.bg/spas-ot-kocherinovo-otiva-na-sad-za-izmami-sas-samoletni-bileti-news277235.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтаналият национално известен Спас Василев от Кочериново е предаден на съд за измами при продажба на самолетни билети. Спас бе арестуван по подозрение, че чрез фалшивата си самоличност във Фейсбук е успял да измами десетки свои \"приятели\" в социалната межа.\r\n\t \r\n\tСхемата излезе наяве през миналата есен, когато се разбра, че множество граждани са подали сигнал, че са измамени от човек, представящ себе си за Александър Николов. Легендата на фалшивата самоличност на Спас включва това, че той работи за френските авиолинии и живее във Франция.\r\n\t \r\n\tСофийската районна прокуратурата съобщи, че предава Василев на съд за два случая на измама при продажба на самолетни билети. Първият е за това, че Спас е измамил бившата си учителка по френски и служителя на \"Първа инвестиционна банка\" Иван Ралчев.\n\n\r\n\t \r\n\tБившата учителка живеела през 2011 г. в Гренобъл, Франция, но поддържала контакти с бивши ученици, включително и с Василев. Той ѝ разказвал, че изкарал шестмесечен стаж на летището в Женева и работел на Аерогара София. На 20 ноември 2011 г. се свързал по \"Скайп\" с учителката и ѝ казал, че има оферта на \"Air France\" за самолетни билети на атрактивни цени по направление Лион-София–Лион без предварително фиксирани дати и на стойност 129 евро за билет.\r\n\t \r\n\tЖената била заинтригувана и решила да се възползва от предложението на Спас. Тя си поръчала пет билета за 765 евро. Той изпратил по електронната поща номерата на билети, които действително били издадени от \"Air France\", но били вече използвани от други пътници през 2010 г.\r\n\t \r\n\tВ началото на 2012 г. Спас Василев измамил и служителя на „Първа инвестиционна банка“ Иван Ралчев с 490 лева. Двамата се познавали и пострадалият споделил на Василев, че си търси самолетни билети. Спас от Кочериново обяснил, че може да му осигури пакет от десет билета до дестинации в Европа по избор срещу 500 лева. Ралчев превел предварително 90 лева на Василев, а след това още 100 лева, като сумите били за предварителни резервации.\r\n\t \r\n\tПрез есента Ралчев решил да пътува за Дюселдорф и се свързал с Василев, като поискал четири самолетни билета за тази дестинация. Обвиняемият му обяснил, че за да може да се възползва от пакета билети, следвало да преведе останалите 300 лева и Ралчев му ги превел, но така и не получил потвърждение за резервацията, а опитите да се свърже с Василев вече били неуспешни.\r\n\t \r\n\tПрокуратурата съобщава, че срещу Спас се водят още две дела за измами, а той остава в ареста.", "date": "2018.03.26", "title": "Спас от Кочериново отива на съд за измами със самолетни билети"}
{"url": "http://www.mediapool.bg/pone-64-zhertvi-pri-pozhar-v-ruski-mol-news277203.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 64 са жертвите на пожар, избухнал на 25 март в търговско-развлекателен център в сибирския град Кемерово, съобщи ТАСС, цитирайки министъра на извънредните ситуации Владимир Пучков. Поне девет от загиналите са деца. Свидетели твърдят, че системата за оповестяване е била изключена, а пожарни изходи са били блокирани.\r\n\tПо данни към понеделник вечерта са разпознати телата на 17 от жертвите, но за други може да е необходима генетическа експертиза. 59 човека (от които 41 деца) се смятат за безследно изчезнали, съобщи онлайн изданието на \"Комерсант\". Най-вероятно огънят е пламнал в киносалон или в игралната зала, след което е обхванал 1.5 хил. кв. м. Потушаването му отне 19 часа. Причината за пожара, при който рухна и почти целият покрив на търговския център, все още е неизвестна.\r\n\tСпасителните дейности продължават и броят на жертвите може да нарасне. Общо пострадалите са 52-ма човека, 12 които са настанени в болница.\r\n\tОгнената стихия е бушувала на последния четвърти етаж. Стотина души са били евакуирани. Някои са скачали от прозорците на мола с надеждата да се спасят от пламъците.\r\n\tПо първоначални данни пожарът е започнал на четвъртия етаж, където се намират киносалоните, след което бързо се е разпространил.\n\n\r\n\tВоди се дело за причиняване на смърт по невнимание, нарушаване на правилата на противопожарната безопасност, довели до неволната смърт на две и повече лица и оказване на услуги, неотговарящи на правилата за безопасност.\r\n\t\r\n\tРуският Следствен комитет съобщи, че за разпит са задържани четирима души, сред които един от наемателите на мола, от чието помещение се смята, че е тръгнал пожарът и ръководителят на фирмата, стопанисваща търговския център. Следователите проучват също така и каква е отговорността на пети човек, член на частна фирма, отговаряща за охраната на търговския център. Този служител е заподозрян, че е изключил алармата за пожар.\r\n\tМинистърката на здравеопазването Вероника Скворцова ги посети и след това съобщи, че в най-тежко състояние е 11-годишно момче, което скочило от прозорец на четвъртия етаж. Родителите и малкото му братче са загинали.\r\n\tСвидетели заявиха, че пожарната аларма не се е задействала и че персоналът на мола не е помогнал на хората да се евакуират. \r\n\t\r\n\tПожарът извади наяве сериозни пропуски и нарушения на нормите за сигурност, отбелязва Франс прес.\r\n\tРуският следствен комитет каза, че са открити крещящи нарушения както в конструкцията, така и във въвеждането в експлоатация на търговския център.\r\n\tСледователи и свидетели говорят за заключени аварийни изходи и за тотална липса на предупреждение на клиентите на мола за избухналия пожар. Свидетели разказват, че аларма не се е чула, хората просто са започнали да бягат към изхода, после са доловила миризма на изгоряло и накрая всички разбрали, че не става дума за учение за действие при пожар.\r\n\tСвидетел разказва през радио БФМ, че цели класове са дошли от съседните села, за да гледат филми в мола и че киносалоните са били заключени от придружителите на учениците.\r\n\tВ търговския център \"Зимна вишна\" е имало сауна, няколко киносалона, ресторанти, зала за боулинг. Центърът е бил много посещаван в неделя.\r\n\tАнна Заречнева съобщи, че била на последния етаж на сградата, когато избухнал пожарът. Тя гледала филм в киносалона с мъжа си и сина си. Те разбрали, че има пожар чак когато някакъв мъж се втурнал с викове в залата.\r\n\t\"Не чухме пожарната аларма, даже не запалиха светлините в залата. Чак сега осъзнавам, че това можеше да ни е последният филм\", каза тя.\r\n\tЗаречнева добави, че мъжът й останал на последния етаж да помогне за евакуирането на хората, защото охраната и персоналът на мола ги нямало никакви.\r\n\tПо повод на твърденията, че вратите на киносалона в горящия мол са били заключени, членът на Сдружението на собственици на киносалони Олег Берьозин коментира:\r\n\t.\r\n\tСледствието проверява информацията от свидетели, че никой служител от мола не се е опитал да ги евакуира, както и свидетелствата за заключените врати на единия киносалон, и че в друг киносалон е бил заключен аварийният изход, при който са намерени телата на 15 души.\r\n\tПроверява се и дали е проработила системата за сигнализация при пожар. Допуска се възможността тя да е била превключена на ръчен режим, за да се избегне лъжливо задействане.\r\n\tМолът съществува от 2013 г. Преди това в сградата се е помещавал завод за сладкарски изделия.\r\n\t\r\n\tСемействата на загиналите ще получат от руското правителство по 1 милион рубли, съобщи руският премиер Дмитрий Медведев, който нарече случилото се \"ужасна трагедия\".\r\n\tЖители на Кемерово носят цветя на мястото на трагедията, дават кръв за пострадалите и подпомагат близките на загиналите и ранените.\r\n\tВ Кемеровска област е обявен тридневен траур от 27 до 29 март.\r\n\tРуският съюз на застрахователите оценява щетите от пожара на 4 милиарда рубли (около 57 милиона евро). От тях щетите по самата сграда са 3 милиарда рубли, а на имущество на наемателите - 1 милиард.\r\n\t\r\n\tСмята се, че в пожара са загинали и около 200 животни от зоокъта, помещаващ се в мола, допълва Асошиейтед прес. Сред тях имало костенурки, кози, зайци, прасета и разнородни гризачи.\r\n\t\r\n\tПожарът в търговския център в Кемерово е един от най-смъртоносните в Русия след разпадането на СССР, отбелязва Ройтерс.\r\n\tВсяка година много хора загиват в пожари в Русия. През август 2016 г. най-малко 16 работници имигранти от Централна Азия загинаха в пожар в печатарски склад северно от Москва. През декември 2015 г. 23 пациенти на психиатрична клиника в Югозападната част на Русия загинаха в пожар. През 2013 г. два пожара в психиатрични болници причиниха смъртта съответно на 37 и на 38 души.", "date": "2018.03.26", "title": "Поне 64 жертви при пожар в руски мол"}
{"url": "http://www.mediapool.bg/zapochna-sreshtata-es-erdogan-vav-varna-ochakvaniyata-za-probiv-sa-skromni-news277204.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСрещата на турския президент Реджеп Ердоган с лидерите на Европейския съюз започна във Варна и се очаква да продължи до късно вечерта в понеделник. Очакват се много трудни разговори по конфликтните теми, като надеждите за пробив по тях са малко.\r\n\t \r\n\tОсновният инициатор и мотор на срещата бе българският премиер Бойко Борисов, който мотивира провеждането й с необходимостта да се запази споразумението за мигрантите, което по думите му пази българските граници. Свен него в срещата ще участват председателите на Европейския съвет и на Европейската комисия Доналд Туск и Жан-Клод Юнкер.\r\n\t \r\n\tНяколко часа преди срещата Борисов заяви на среща с Туск, че България е заинтересована от нормализирането на диалога между Анкара и Брюксел и ще се опита да допринесе за \"постигане на разбирателство, което разрешава, а не създава проблеми\".\n\n\r\n\t \r\n\t\"Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години\", посочил българският министър-председател, цитиран от пресслужбата на Министерския съвет. \r\n\t \r\n\tДневният ред на разговорите ще се допълни от проблемите в двустранните отношения  на Турция с Гърция и Кипър, спазването на човешките права и операцията на Анкара в Сирия. Освен това се очаква турската страна да повдигне за пореден път искането си за по-бърз напредък в преговорите й за членство в ЕС и отпадане на визите за турски граждани.\r\n\t \r\n\tЕрдоган каза в навечерието на срещата, че не е готов на компромиси, а на тръгване за България допълни, че във Варна смята да обсъди \"провала на европейските лидери да удържат обещанията си относно сделката за сирийските бежанци\". \r\n\t \r\n\tНа летището в Истанбул той посочи, че присъединяването към ЕС остава стратегическа цел за Анкара и очаква от съюза \"безрезервна подкрепа за борбата на Турция с тероризма\". \r\n\t \r\n\tПо всичко изглежда, че нагласа за компромиси няма и сред европейските лидери. Нещо повече, преди срещата австрийският канцлер Себастиан Курц призова за спиране на всякакви преговори за присъединяването на Турция към ЕС\r\n\t \r\n\t\r\n\t \r\n\t\"Европа казва много пъти на Турция, че трябва да се спазват международните договори и стандартите на ЕС, ако Турция иска да продължи по пътя си за европейска интеграция. Tова ще се случи и във Варна. Не мисля, че Европа ще промени посланието си към Турция”, каза външният министър Екатерина Захариева в понеделник.\r\n\t \r\n\tТова ще е четвъртата среща на високо равнище между Европейския съюз и Турция от 2015 година насам. Досегашните разговори бяха посветени на постигането на споразумение за ограничаване на бежанския поток от Близкия изток към Европа.\r\n\t \r\n\tНа днешната среща ЕС-Турция във Варна ще бъдат обсъдени въпросите за миграцията, борбата с тероризма, енергетиката, визите и вътрешната обстановка в Турция, съобщи Европейската комисия.\r\n\t \r\n\tКомисията отбелязва, че вътрешнополитическите събития и състоянието на въпроса със сигурността в Турция имат пряка връзка с отпадането на визите за турските граждани.\r\n\t \r\n\tЕК добавя, че миналата седмица Европейският съвет е осъдил Турция за незаконните действия в Средиземно и в Егейско море, с които Анкара подкопава регионалната стабилност и сигурност.\r\n\t \r\n\tДопълва се, че представителите на ЕС ще подчертаят отново нуждата от добросъседски отношения с всички държави от Общността за подобряването на енергийната сигурност.\r\n\t \r\n\tПредседателят на ЕК Жан-Клод Юнкер коментира в навечерието на срещата, че различията във възгледите между ЕС и Турция са много. Той изразява очакването за откровен и открит разговор, в който различията да не бъдат заобикаляни, а да се потърси път към подобряването на сътрудничеството.\r\n\t \r\n\tКомисията припомня, че преди седмица ЕК е предложила споразумението за миграцията с турската страна да се запази и за него да бъдат осигурени още три милиарда евро, предвидени в помощ за подслоняването на 1,2 милиона сирийски бежанци.\r\n\t \r\n\t\r\n\t \r\n\tБългарският премиер Бойко Борисов е изправен пред вътрешнополитически натиск, включително от коалиционните партньори \"Обединени патриоти\" и президента Румен Радев, да постави пред Ердоган въпроса за ненамеса на Турция във вътрешните дела на България и да поиска обезщетения за имотите на тракийските бежанци.\r\n\t \r\n\tБорисов периодично защитава протурски позиции на европейско ниво, като аргументира това поведение с опасността мигрантската вълна да достигне България. За разлика от Гърция, България предаде безпроблемно на Турция издирвани нейни граждани по обвинения, че са участвали в опита за преврата.\r\n\t \r\n\tБългария се въздържа да повдига пред Анкара и въпроси за спазването на човешките права там, които са честа тема на обсъждане в ЕС. За организирането на срещата във Варна Ердоган изказа благодарност на България, която нарече \"приятелска\".\r\n\t \r\n\tВъншният министър Екатерина Захариева обясни в понеделник, че Борисов иска да постигне твърд ангажимент от страна на ЕС, че споразумението с Турция ще продължи да се спазва, за да може Турция да спира натиска на мигранти по българската граница.\r\n\t \r\n\t\"3.8 милиона официално са бежанците в Турция. Представете си с призоваването едва ли не ЕС да скъса всякакви отношения с Турция, какво ще се случи първо на България”, каза тя.\r\n\t \r\n\tВ понеделник президентът Румен Радев каза в София, че се надява „премиерът да постави въпроса за ненамеса на Турция в нашите вътрешни работи, в изборния процес, в религиозните дела и също така за обезщетението на тракийските бежанци“.\r\n\t \r\n\tВажно е също така европейските лидери да разберат, че проблемите на България са и европейски проблеми и е нормално ние да очакваме от тях да отстояват българския интерес, допълни държавният глава, който участва е поклонението по повод Деня на Тракия и отбелязването на 105 години от Одринската епопея в столицата.\r\n\t \r\n\tОт БСП също поискаха Борисов да повдигне подобни въпроси пред Ердоган. Това стана причина в понеделник външният министър да припомни, че срещата е между ЕС и Турция, а не двустранна.\r\n\t \r\n\t\r\n\t \r\n\tНяколко протестни акции в понеделник посрещнаха Ердоган във Варна. Градът осъмна с надписи срещу турския президент, сред които \"Ердоган, не си желан!\"\r\n\t \r\n\tПо-късно десетки граждани, организирани от партия \"Възраждане\", се събраха \"срещу Ердоган и безпринципната политика на Брюксел\".\r\n\t \r\n\t\"Причината за нашия протест е, че ние смятаме присъствието на Ердоган на територията на България и на територията на ЕС като цяло за абсолютно недопустимо и нежелателно”, заявиха протестиращите.\r\n\t \r\n\tТе носеха плакати с надписи: \"Stop Erdogan”, \"Затваряме Варна заради диктатора”, \"Не на диктатурата”, \"Източна Тракия говори на български. Тя е част от нашите духовни граници”и други.\r\n\t \r\n\tПозиция срещу визитата на Ердоган обявиха и от \"Да, България\".\r\n\t \r\n\t\r\n\t \r\n\tНачалникът на политическия кабинет на премиера Румяна Бъчварова коментира преди срещата, че не трябва да се очакват конкретни споразумения. Тя обясни обаче, че самото провеждане на срещата е голям успех за българските власти.\r\n\t \r\n\t“Важно е да се запази добрият тон и да се постигне взаимно разбиране, което към момента не съществува. Работим за тази среща отдавна. В момента виждам добра организация. Спокойни и доволни сме, че успяхме да свършим огромна работа преди самото събитие”, каза Бъчварова пред Нова телевизия.\r\n\t \r\n\tПо думите й инициативата на българското Европредседателство да потърси диалог и да подобри взаимоотношенията между Европа и Турция е изключително важна.\r\n\t \r\n\t“От Брюксел ни увериха, че самото провеждане на тази среща е голям успех за ЕС. Ако довечера диалогът протече по един конструктивен начин, това ще бъде голяма стъпка напред”, коментира Бъчварова.\r\n\t \r\n\t\r\n\t \r\n\tПод заглавие \"Най-решаваща среща с ЕС\", в.\"Хюриет\" съобщава за предстоящата среща във Варна, домакин на която е ротационният председател на евросъюза - българският премиер Бойко Борисов.\r\n\t \r\n\tСрещата на турския президент Реджеп Тайип Ердоган с председателя на Европейския съвет Доналд Туск и с председателя на Европейската комисия Жан-Клод Юнкер се преценява като важна най-вече от гледна точка на това да се поддържа жив диалогът и да се изгради отново доверие между страните, пише вестникът в анализа си. И добавя, че множеството проблеми и разногласия между ЕС и Турция са причина да не са големи очакванията за конкретен резултат по отношение на срещата.\r\n\t \r\n\tАвторът пише, че и от страна на Анкара, и от страна на Брюксел ясно се заявява, че срещата няма да е лесна. Причината за това е, че очакванията на страните една към друга са доста различни, но същевременно и у двете страни има надежда, че срещата във Варна може да донесе нови добри възможности.\r\n\t \r\n\tСтратегията на Турция на срещата е съсредоточена около споразумението между ЕС и Анкара от 18 март миналата година, постигнато по време на бежанската криза. Според изданието президентът Ердоган ще направи преглед на всички елементи от споразумението и ще постави на обсъждане онези елементи, които ЕС е трябвало да изпълни, но не е изпълнил. Сред елементите, за които ще бъдат отправени критики, са липсата на напредък по въпроса за визовата либерализация, както и създаването пречки от Германия и от някои други страни за актуализацията на митническия съюз с Турция.\r\n\t \r\n\tБлокирането в процеса на преговорите на Турция за присъединяване към ЕС също ще бъде в дневния ред на Ердоган. Той ще поиска също ясно потвърждение от ЕС за продължаването на процеса на присъединяване на Анкара с перспективата за членство.\r\n\t \r\n\tТурският президент ще поиска и по-бързо задействане на втория транш от 3 милиарда евро на помощта за бежанците и се очаква Ердоган ясно да отправи критики, че ЕС прилага тази част от споразумението от 18 март, която му е изгодна, а по останалата не прави стъпки.\r\n\t \r\n\tПредвижда се, че по въпросите, свързани със споразумението от 18 март, ЕС ще остане в отбранителна позиция, пише турското издание. Като същевременно се очаква Брюксел да постави на дневен ред отрицателните моменти в последно време в Турция в областта на върховенството на закона, човешките права и демокрацията, както и напреженията в Източното Средиземноморие и Егейско море, свързани с Кипър и Гърция.\r\n\t \r\n\tПриоритет на ЕС ще бъде изграждане на сътрудничество в сферите от взаимен интерес. Според анализатора и на срещата във Варна ЕС ще отстоява подхода, че докато няма налице стъпки от Турция, няма да има стъпки в процеса на преговори за присъединяване.\r\n\t \r\n\tАвторът отбелязва, че на срещите на различно ниво миналата седмица в Брюксел редица страни членки, сред които Франция, са поискали да не се дават \"неуместни надежди\" на Турция по въпросите за митническия съюз и визите, и да не се отстъпва от обвързващите ангажименти по въпроса за процеса на преговорите и отварянето на нови глави.\r\n\t \r\n\tАнализът изтъква, че не се очаква Брюксел да се отклони особено от следваните досега подходи и се смята, че определяща роля ще има това каква позиция ще възприеме Ердоган на срещата и какви послания ще отправи за бъдещето на отношенията. В случай че от Турция дойдат позитивни и конструктивни послания, се предвижда и ЕС да определи позиция, съответстваща на получените послания, отбелязва авторът.\r\n\t \r\n\tСъщевременно анализаторът от англоезичния в.\"Хюриет дейли нюз\" Мурат Йеткин определя срещата във Варна като тест и за Турция, и за ЕС. Според него днешната среща е важен ден не само за отношенията между Турция и ЕС, но и за демокрацията в Турция и сигурността в Европа.\r\n\t \r\n\tАнкара очаква конкретни стъпки от ЕС за актуализиране на споразумението за митническия съюз, за визовата либерализация, за ускоряването на финансовата помощ за сирийските бежанци и за борбата срещу тероризма на ПКК /Кюрдската работническа партия/ на днешната среща на върха Турция - ЕС, посочва в.\"Дейли Сабах\". Турция иска от ЕС да покаже по конструктивна позиция за \"възстановяване на доверието\". Заради разногласията между двете страни Брюксел очаква, че срещата на върха няма да е \"лесна\", и цели \"укрепване на отношенията\", отбелязва изданието.\r\n\t \r\n\tВестник \"Миллиет\" припомня вчерашното остро послание към ЕС на Ердоган, направено в реч в Трабзон. „Западът се опитва да ни дава акъл, запазете тези съвети за вас. За всичко има видеозаписи. Утре ще се срещнем във Варна, аз съм се подготвил, ще им покажа. Ще се държим твърдо, няма да отстъпваме“, каза турският президент.", "date": "2018.03.26", "title": "Започна срещата ЕС-Ердоган във Варна, очакванията за пробив са скромни"}
{"url": "http://www.mediapool.bg/spasenite-v-studa-shtarkeli-sa-pusnati-na-svoboda-news277236.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа свобода са пуснати бедстващите щъркели, които бяха приютени от жители на силистренските села Межден, Черник, Вокил и Зарица, съобщиха от екоминистерството в понеделник.\r\n\tРусенската екоинспекция през миналата седмица е  установила 77 бедстващи щъркела в региона, но част от тях са били пуснати в природата от хората, които са ги спасили.\r\n\tВ понеделник на 64 щъркела са били поставени пръстени, които ще позволят проследяването на миграцията на птиците.\r\n\tНай-голямата група от 31 птици е опръстенена и пусната в природата в община Дулово. Сред тях е открита птица с маркировка от Германия. Разпознаването на маркирания щъркел е било извършено от ветеринарите на сдружение \"Зелени Балкани\". Те са направили и връзката с неправителствена организация там, която е поставила пръстена. Щъркелът е пуснат и се очаква да отлети към страната, в която летува.\r\n\t \r\n\tЕдна птица от групата в Дулово е била със счупен крак и е изпратена за лечение в Спасителния център в Стара Загора.", "date": "2018.03.26", "title": "Спасените в студа щъркели са пуснати на свобода"}
