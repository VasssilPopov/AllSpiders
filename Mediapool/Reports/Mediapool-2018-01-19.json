{"url": "http://www.mediapool.bg/vvs-schupiha-edinstveniya-letyasht-spartan-news274518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинственият все още летящ военен транспортен самолет ”Спартан” в петък е претърпял инцидент при учебна маневра на територията на авиобаза ”Граф Игнатиево”, съобщиха от Военновъздушните сили (ВВС).\r\n\t \r\n\tПри инцидента няма пострадали военнослужещи от екипажа, но на самолета са нанесени материални щети. \r\n\t \r\n\tСпоред специализираното издание АЕРО заради силния вятър самолетът се е наклонил на една страна и е ударил земята с края на полукрилото си и с витлото. Има сериозни поражения по самолета. \n\n\r\n\t \r\n\tИнцидентът наподобява двата случая от 2008 г. Тогава през март и през юли борд 071 пострада по аналогичен начин - първо при излитане от летище София, а след това при кацане на летище Варна.\r\n\t \r\n\tПричините и за двата инцидента тогава се коренят в особености на конструкцията на C-27J – относително високо разположено крило, основна стойка на колесника със сравнително тесен коловоз, плюс голям вертикален стабилизатор. \r\n\t \r\n\tКато цяло е било известно, че при силен страничен вятър самолетът може да се наклони до такава степен, че да удари с полукрило полосата. Това е можело да се парира, но тогава екипажите не са бил подготвени за подобни случаи.\r\n\t \r\n\tОчакваше се съвсем скоро да изтече ресурсът и на този самолет, след като това се с другите две машини.\r\n\t \r\n\tВсе още няма сключен договор с  фирмата, която поддържа машините – \"Аления Леонардо\", която е поискала над 17 млн. евро за четири години.\r\n\tСега ще трябва да се преговаря и за ремонта на счупения самолет.\r\n\t \r\n\tТе бяха закупени от италианската фирма \"Аления Аеронавтика\" през 2006 година. Първоначалният договор предвиждаше доставката на 5 самолета \"Спартан\" за 91.8 млн. евро, но той бе предоговорен от първото правителство на ГЕРБ и страната ни се отказа от последните две машини.\r\n\t \r\n\tМиналата година имаше инцидент с военен хеликоптер ”Пантер”, който падна в морето по време на учение. Тогава загина пилотът. \r\n\t \r\n\tЗаради липсата на достатъчно ресурси пилотите летят опасно малко.", "date": "2018.01.19", "title": "ВВС счупиха единствения летящ ”Спартан”"}
{"url": "http://www.mediapool.bg/spetsprokuraturata-se-pohvali-s-mezhdunarodna-aktsiya-sreshtu-shema-s-kriptovaluta-news274494.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tАнтимафиоти и агенти на ДАНС са участвали в успешна международна операция, насочена срещу мащабна схема за измами и пране на пари чрез създаване и разпространение на криптовалутата уанкойн (OneCoin), съобщиха от спецпрокуратурата в петък.\r\n\tБългарските служби са извършили редица действия в София по съдебна поръчка за правна помощ от прокуратурата в германския град Билефелд (Северен Рейн-Вестфалия), изпратена още през октомври м.г. Основна цел на разследващите в София е била фирмата \"Уан Нетуърк сървисиз\" ЕООД и свързани с нея лица, включително две българки с германско гражданство.\r\n\tЗадачата на родните разследващи е била да установят местонахождението на сървъра, чрез които се \"копае\" и разпространява уанкойн. На 17 и 18 януари в присъствието на представители на Европол и германски разследващи са претърсени офисите на \"Уан Нетуърк сървисиз\", както и на 14 други дружества. Иззети са множество веществени доказателства, включително сървъри. Като свидетели са разпитани 50 души, но за арести не се съобщава.\r\n\t\"OneCoin Ltd.\" е регистрирано в Обединените арабски емирства и действа чрез стотици свързани с него дружества на 4 континента. То въвежда разплащания с уанкойн (по подобие на криптовалутата биткойн). В Германия и в други държави разпространението на уанкойни е забранено. Според местните контролни органи уанкойните служат като платежно средство, чрез което се заобикаля местното законодателство, уреждащо платежните услуги\", уточняват от спецпрокуратурата.\r\n\tДопълват и, че германските разследващи подозират, че чрез тази схема е възможно да се финансира организираната престъпност и дори терористични организации. Засега обаче няма никакви конкретни подробности в тази посока.\n\n\r\n\tСпоред спецпрокуратурата българското дружество \"Уан Нетуърк сървисиз\" ЕООД е изпълнявало функциите на фактически търговски представител на \"OneCoin Ltd.\" и фактически дистрибутор на създадената от него виртуална валута. В момента дейността на свързани с \"OneCoin Ltd.\" дружества се разследва още в Англия, Ирландия, Италия, САЩ, Канада, Украина, Литва, Латвия, Естония и много други държави.\r\n\tМалко по-късно в петък говорителят на главния прокурор Румяна Арнаудова и шефът на спецпрокуратурата Иван Гешев дадоха брифинг по темата. На него стана ясно, че българката с германски паспорт Ружа Игнатова, която стои зад виртуалната валута уанкойн, вече е обвиняема в Германия.\r\n\tПо думите на Гешев тя е подозирана от германските му колеги като участник в организирана престъпна група, действала през последните 3 години.\r\n\t\"Според германското законодателство става въпрос за така наречената \"търговска измама\". Деяние, което тук, в България, не е криминализирано или е като банда, пране на пари, прогресивно набиране на клиенти, както и извършване на финансови услуги за разплащане без разрешение. Съществуват данни, че с тази фиктивна криптовалута се финансират действия, свързани с организирана престъпност и тероризъм\", добави шефът на спецпрокуратурата.\r\n\tВъпросната криптовалута е известна с това, че има предполагаем български произход и от самото си появяване провокира множество обвинения за измама, пирамида и схема на Понци (незаконна финансова операция, при която печалбите не идват от законни инвестиции, а се изплащат на старите инвеститори от парите, които идват от новите инвеститори - бел.ред.).\r\n\tОще през 2015 г. Комисията за финансов надзор (КФН) предупреждава потенциалните инвеститори, привлечени от уанкойн, че този виртуална валута не е регулирана нито на българския пазар, нито на този в ЕС.\r\n\t\"КФН информира потенциалните инвеститори и потребителите в интернет, че дейностите, свързани с придобиване, търгуване и разплащане с OneCoin не са регулирани от действащото европейско и национално законодателство в областта на капиталовите пазари. Към настоящия момент OneCoin или други виртуални валути не са признати и не се третират като финансов инструмент по смисъла на ЗПФИ и спрямо тях не следва да се прилагат изискванията на ЗПФИ. Потенциалните инвеститори и потребители следва да имат предвид, че инвестицията в такива \"криптовалути\", които вече надвишават 400 различни вида, крие висок риск. При изпадане в несъстоятелност на организатора на такъв вид дейност, лицата не подлежат на компенсация от Фонда за компенсиране на инвеститорите\", съобщава регулаторът на български и английски език на 30 септември и 12 октомври 2015 г.\r\n\tОттогава досега обаче Комисията за финансов надзор очевидно не е установила никакви други подозрителни факти, свързани с въпросната криптовалута, защото повече не я споменава в свое официално съобщение. Въпреки че междувременно тя е станала обект на германско разследване.", "date": "2018.01.19", "title": "Спецпрокуратурата се похвали с международна акция срещу схема с криптовалута"}
{"url": "http://www.mediapool.bg/samo-v-4-zakasali-darzhavi-ima-poveche-loshi-krediti-ot-bulgaria-news274491.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария продължава да има сериозен проблем с необслужваните банкови заеми. Техният дял у нас е драстично по-висок в сравнение със средния за Европейския съюз – 12.1% при 4.6% за ЕС. Това  на Европейската комисия, публикуван на 18 януари. Той е в изпълнение на плана за действие за справяне с проблема, приет от Съвета на ЕС през юли 2017 г.\r\n\t\r\n\tПо-висок дял на брутните необслужвани кредити спрямо България имат само закъсали във финансово отношение държави, които по време на световната криза имаха тежки проблеми с дългове, дефицити и с банковите си системи. Най-лошо се представя Гърция, където нивото на лошите заеми е 46.9%, следвана от Кипър (33.4%), Португалия (15.5%) и Италия (12.2%). Данните в доклада са към второто тримесечие на 2017 г.\r\n\tОще по-неблагоприятно стои България по отношение за необслужваните заеми в частния сектор. Делът им у нас е драстично по-висок в сравнение със средния за Европейския съюз – 19.2% спрямо 4.7%. На първо място по този показател е обявилата банкова ваканция по време на финансовата криза Кипър – 52.7%, а на второ - изправената преди няколко години пред фалит Гърция (50.6%). Този път България е трета.\r\n\tНай-малък е делът на проблемните заеми за частния сектор в Швеция (1.4%), Люксембург (1.8%), Финландия (2.1%) и Естония (2.5%).\r\n\t \n\n2.812.12.9ГерманияИспанияИталияКипърЛатвияЛитваУнгарияХоландияАвстрияРумънияСловенияСловакияШвеция\r\n\t\r\n\t\r\n\t\r\n\tВ доклада си Европейската комисия отбелязва, че следи отблизо проблема с лошите кредити в държавите, в които той е по-сериозен, и редовно го отчита в ежегодните препоръки до държавите членки в рамките на европейския семестър. Институцията като цяло е доволна, че тенденцията в съюза е към намаление на проблемните заеми, но смята, че трябва да се вземат сериозни мерки.\r\n\tВ последните години проблемите в банковия и небанковия сектор у нас редовно са  на Брюксел към София. На същия проблем през май 2017 г. наблегна в доклада си по проверката на финансовия сектор у нас и .\r\n\tЗа разлика от българското правителство и БНБ, които отчетоха розови резултати от мащабната проверка на активите на банковата система и стрес тестовете през 2016 г., Европейската комисия не остана толкова доволна от начина на провеждане на инспекцията и изтъкна някои слабости в доклада си от февруари 2017 г.\r\n\tПо време на прегледа на активите  нито един кредит на свързани лица, който е даден извън правилата, във всичките 22 банки, които провериха. За да отговори на критиките на ЕК и МВФ срещу проблема със свързаните кредити, заради който фалира КТБ, централната банка .\r\n\tТой бе приет през есента в парламента, но след поправки от депутати от ДПС от него  за икономическа и делова свързаност, с което законопроектът бе сериозно опорочен.\r\n\tВ последната година БНБ предприе и оперативни мерки за намаляване на лошите кредити. В противовес на тезата, че делът им остава висок на фона на средния за ЕС, централната банка обикновено се защитава, че българските банки са по-добре капитализирани от европейските и че у нас провизиите са по-сериозни. Според изчисленията на ЕК в България провизиите възлизат на близо 55% от обема на лошите кредити при 50.8% средно за съюза. Има обаче и страни с доста по-висока степен на провизиране като Франция, Хърватия, Австрия, Румъния, Словения и Словакия, където нивото се движи между 60% и 70%.\r\n\tВ последните дни БНБ отправи ново предупреждение към търговските банки да внимават с отпускането на жилищни кредити заради рисковете от увеличаващите се цени на имотите. Трезорите трябва да бъдат по-консервативни и при финансирането на икономически сектори и агенти с високи нива на задлъжнялост.\r\n\tСпоред последните актуални данни на централната банка брутните необслужвани кредити и аванси към септември 2017 г. у на с са намалели с 1.7% (158 млн. лв.) спрямо юни до 9.3 млрд. лв.\r\n\t\r\n\tЗа да се справят с необслужваните кредити в съюза, ЕК и Европейския банков орган смятат да предприемат поредица от мерки - уеднаквяване на дефинициите, подобряване на отчетността, въвеждане на общи правила, развитие на вторичния пазар на лоши кредити. Отчетена е и необходимост от подобряване на законодателната рамка на несъстоятелността, поради което предстои еврокомисията да направи общ преглед по тази тема в държавите членки.", "date": "2018.01.19", "title": "Само в 4 закъсали държави има повече лоши кредити от България"}
{"url": "http://www.mediapool.bg/avstriya-predvizhda-merki-za-zasilvane-na-ohranata-po-granitsite-si-news274489.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Австрия предвижда мерки за засилване на охраната по границите си"}
{"url": "http://www.mediapool.bg/frenski-vestnik-pokaza-sreden-prast-na-tramp-news274495.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tФренският вестник \"Либерасион\" публикува в петък оценка за първата година на президентския мандат на Доналд Тръмп. Статията е озаглавена \"Тръмп: Една година по-късно\". Тя е илюстрирана със снимка на цяла страница, на която се вижда жена, показваща среден пръст, върху чийто нокът е изрисувано лицето на американския президент.", "date": "2018.01.19", "title": "Френски вестник показа среден пръст на Тръмп"}
{"url": "http://www.mediapool.bg/es-ima-golyamo-zhelanie-da-izbegne-bitka-s-varshava-no-shte-iska-realni-otstapki-news274492.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолша предприема нови усилия за придобиване на благоразположение, за да спечели време в конфронтацията с ЕС заради отстъплението си от демокрацията. Варшава обаче ще трябва да направи някои реални промени в политиката, които да съответстват на по-топлите думи, или има опасност да загуби някои европейски фондове.\r\n\t \r\n\tПри управлението на католическата, националистическа партия \"Право и справедливост\" (ПиС), която е на власт от 2015 г., Полша се превръща в едно от основните главоболия за ЕС, разтревожен, че някои бивши комунистически държави в Източна Европа стават по-авторитарни.\r\n\t \r\n\tЕС се оплаква от действията на Варшава за налагане на по-пряк правителствен контрол върху съдилищата и заплашва да предприеме мерки, за да защити либералните ценности на общността. ЕС също така иска Полша да отстъпи от отказа си да приема бежанци, за да сподели бремето от мигрантския наплив.\n\n\r\n\t \r\n\tМиналия месец Беата Шидло напусна министър-председателския пост след две години неумолима конфронтация с Брюксел. \r\n\t \r\n\tНейният приемник - бившият банкер Матеуш Моравецки - възприема по-мек тон както към ЕС, така и към вътрешните противници, което предполага, че ПиС предприема усилия за успокояване на напрежението с Брюксел и за спечелване на подкрепата на по-умерените избиратели у дома.\r\n\t \r\n\tПо-меките думи на Моравецки са облекчение за Брюксел и столиците на държавите членки на ЕС, които силно желаят да не се налага да пристъпват към т.нар. ядрена възможност: безпрецедентна процедура за наказване на Полша съгласно член 7.\r\n\t \r\n\tПодобен ход би задълбочил разделенията и би погълнал енергията на общността, която и без това се мъчи да се справи с напускането на Великобритания. А и той така или иначе почти със сигурност би се провалил в крайна сметка, когато бъде подложен на вето от главния съюзник на ПиС - унгарския министър-председател Виктор Орбан.\r\n\t \r\n\tВсе пак служители и дипломати в Брюксел казват, че не са готови да се задоволят само с думи. Те имат други инструменти, които могат да използват за оказване на натиск, по-специално предстоящ кръг от финансови решения за разходите на ЕС за 2021-2027 г. Общността обмисля да прикрепи условия, които могат да ограничат някои фондове за държави, които не покриват стандартите за върховенство на закона.\r\n\t \r\n\t\"Дали върховенство на закона или миграция, всичко това ще им дойде на главата при бюджетните преговори. Ще има някои истински сделки, които ще определят дали ще има успех или провал\", каза дипломат от ЕС.\r\n\tНякои дори говорят за още по-сурови мерки. Двама дипломати казаха, че държавите от ЕС могат да заплашат да възобновят временния граничен контрол по отношение на Полша - стъпка, която стана по-лесна по съображения за сигурност, откакто избухна миграционната криза в общността.\r\n\t \r\n\t\"Общият бюджет е много пари - но само толкова. Другият важен въпрос е да можеш да пътуваш и търгуваш без гранични проверки, които вредят на бизнеса\", каза един от дипломатите.\r\n\t \r\n\t\r\n\t \r\n\tПървото посещение на Моравецки в Брюксел ще бъде последвано от разговори между неговия външен министър Яцек Чапутович и заместник-председателя на Европейската комисия Франс Тимерманс в неделя.\r\n\t\"Нуждаем се от пълно зачитане на върховенството на закона във всичките ни държави членки\", каза Тимерманс пред Европейския парламент тази седмица. \"Това е основополагащ въпрос за функционирането на ЕС.\"\r\n\t \r\n\tМалцина в Брюксел очакват Моравецки да смени рязко курса на ПиС. Той казва, че подкрепя напълно съдебната реформа на ПиС, която според него е необходима, за да се отърве Полша от посткомунистическите останки.\r\n\tМоравецки едва ли скоро ще отстъпи по основните конфликтни теми с Брюксел, но може да предложи някои отстъпки в други области като околната среда, включително споровете за горската сеч и затягането на правилата за емисиите на парникови газове.\r\n\t \r\n\tНапредъкът по спора със сечта може даже да бъде представен в Брюксел като стъпка напред в областта на върховенството на закона, тъй като Брюксел обвинява Варшава, че нарушава решения на Съда на ЕС, като изсича твърде много дървета, въпреки че й беше казано от трибунал да спре.\r\n\t \r\n\tДипломати в Брюксел посочват Орбан в Унгария като пример за някой, който избягва всякакви големи ответни мерки от общността, въпреки че от години настройва ЕС срещу себе си.\r\n\tПравозащитни групи казват, че неговите действия за засилване на натиска върху критиците, медиите, съдиите, академичните среди и неправителствените организации отслабват демокрацията. Те също така са сходни със стъпките, предприемани от ПиС в Полша.\r\n\t \r\n\tЗа разлика от ПиС, Орбан, който е на власт от 2010 г., обаче не бяга от обсъждане на своите политики с Брюксел, като поддържа диалога отворен и от време на време предлага отстъпки.\r\n\t \r\n\t\"Полша трябва да започне истински диалог, а после ще видим. Стремежът за прилагане на член 7 може се следва с повече или по-малко енергия, той може да продължи да бъде на дневен ред, но засега няма решение за това\", каза друг висш дипломат. \"В крайна сметка едно по-мило лице няма да бъде достатъчно.\"", "date": "2018.01.19", "title": "ЕС има голямо желание да избегне  битка с Варшава, но ще иска реални отстъпки"}
{"url": "http://www.mediapool.bg/visokoskorosten-internet-v-zapadnite-balkani-zaedno-s-patni-i-zhp-magistrali-news274496.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще предложи Балкански коридор за високоскоростен интернет от пето поколение 5G, който може да бъде паралелен на изгражданите в момента пътни връзки между държавите от региона. Това заяви министърът на транспорта, информационните технологии и съобщенията Ивайло Московски на среща с ръководителя на Генерална дирекция \"Съобщителни мрежи, съдържание и технологии\" в ЕК Роберто Виола в София. В разговора участваха представители на заместник-председателя на ЕК Андрус Ансип и на комисаря по въпросите на цифровата икономика и цифровото общество Мария Габриел, съобщи пресцентърът на транспортното министерство.\r\n\t\"Проектите за изграждането на коридори 8 и 10 предвиждат полагане на оптична инфраструктура за свръх бърз интернет, което е още една съществена предпоставка за осъществяването на този дигитален коридор\", каза Московски.\r\n\tПо думите му политическата амбиция е държавите от Западните Балкани да се интегрират в общото европейско семейство, което със сигурност включва и 5G мрежата.\r\n\tМосковски призова Европа да стане проактивна към бъдещето на държавите от Западните Балкани и подчерта, че България като председател на Съвета на Европейския съюз, ще положи максимални усилия това да се случи.\r\n\tОт своя страна Роберто Виола потвърди, че Европейската комисия ще помага активно в този процес и подчерта, че цифровизацията и свързаността ще са едни от най-важните теми, които ще се дискутират на срещата на върха в София за Западните Балкани на 16-17 май.\r\n\tБългарското председателството може да има привилегията да затвори успешно една от най-важните теми – Кодексът за електронните съобщения, заяви Роберто Виола. По думите му, това ще бъде голямо постижение във връзка с разгръщането на високоскоростен интернет от пето поколение, паралелно с усъвършенствания транспорт. Кодексът за електронните съобщения ще заложи добри условия за инвестиции в цифрови мрежи и справедливи условия за участниците на пазара.\r\n\tИвайло Московски и Роберто Виола изразиха увереност, че по време на българското председателство, ще бъде постигнат значителен напредък и по новите европейски регулации за защита на личните данни на гражданите.\r\n\tПрез следващата седмица между Министерството на транспорта и Европейската комисия ще бъде подписан меморандум за провеждането на най-голямото събитие в областта на технологиите в Европа през тази година – Цифровата асамблея. То ще се състои на 25 и 26 юни в София. Над 1200 представители на Европейската комисия, правителствата, бизнеса и неправителствени организация се очаква да вземат участие във форума.", "date": "2018.01.19", "title": "Високоскоростен интернет в Западните Балкани заедно с пътни и жп магистрали"}
{"url": "http://www.mediapool.bg/pele-e-v-bolnitsa-kolabiral-e-ot-iztoshtenie-news274498.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛегендата на световния футбол Пеле (77 г.) е в болницата, след като в четвъртък е припаднал от изтощение, съобщи ББС. Той е трябвало да пътува до Лондон през уикенда за официална вечеря, организирана от Асоциацията на футболните писатели.\r\n\t \r\n\tСлед като е колабирал, той е бил подложен на медицински тестове, които са установили, че страда от тежко изтощение.\r\n\t \r\n\t\"Правят му се вливания, докато докторите наблюдават неговото възстановяване. Хубаво, че изследванията не са открили нищо по-сериозно\", съобщи неговият говорител. Пеле се лекуваше от проблеми с бъбреците и простата през последните години.\n\n\r\n\t \r\n\tПеле е единственият футболист, който е печелил три пъти Световното първенство по футбол. Широко разпространеното мнение е, че той е най-великият футболист на всички времена. През кариерата си той е вкарал 1281 гола в 1363 мача. В това число влизат 77 гола в 91 мача за Бразилия.\r\n\t \r\n\tС него бразилците триумфираха на Световните първенства през 1958, 1962 и 1970 г. По-късно той бе обявен за футболист на века в специалната класация на ФИФА.", "date": "2018.01.19", "title": "Пеле е в болница, колабирал е от изтощение"}
{"url": "http://www.mediapool.bg/spored-350-000-balgari-e-normalno-mazhat-da-udari-shamar-na-zhena-news274499.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСедем процента от българите са съгласни, че мъжът може да удари шамар на жена. Това показва експресен сондаж на \"Галъп интернешънъл\", проведен между 15 и 16 януари сред 801 пълнолетни българи. Мнозинството от 92% категорично отхвърлят, че мъжът може да удря жената, а 1% не могат да отговорят.\r\n\t\"Седемте процента, които оправдават шамар за жените, са приблизително равни на над 350 хиляди души. Подобни числа бяха отчетени и преди две години – в друго изследване на \"Галъп интернешънъл\". Дяловете на склонните към подобни актове са категорично малцинство, но явно не намаляват и този проблем трябва сериозно да бъде анализиран и решаван\", посочват авторите на проучването.\r\n\t\r\n\tТо е показало, че българите категорично не оправдават домашно насилие или подчинена роля на жената, но и не са въодушевени от идеята за социални роли около половете. Темите на Истанбулската конвенция по-скоро разделят обществото ни, макар и без да се стига до крайности.\r\n\t50% от изследваните казват, че когато става дума за пола на човек най-важен е биологичният пол, а 38% - казват, че най-важно е кой как се чувства.\n\n\r\n\t  \r\n\tДанните показват, че в обществото ни няма крайности, но мненията съвсем не са еднозначни.\r\n\tВ същото време обаче обществото ни категорично отхвърля идеята, че ролята на жената е подчинена. 89% не са съгласни, че жената трябва да се подчинява на мъжа, 10% са съгласни, а 1% се колебаят.\r\n\tПривържениците на ГЕРБ са в по-голяма степен склонни да приемат социалните аспекти на джендър ролите, привържениците на Обединените патриоти, БСП и ДПС – не.\r\n\t  \r\n\tОчевидно, повдигната от \"Патриотите\" тема, е вече възприета и от симпатизантите на БСП. Привържениците на ГЕРБ пък явно са възприели партийната позиция в контраст с повечето останали.\r\n\tСред онези, които подкрепят подчиненост или насилие над жените, личат най-вече представители на малцинствени групи.\r\n\tРазбира се, идеята за превъзходство на мъжете се споделя в по-висока степен именно от мъже.", "date": "2018.01.19", "title": "Според  350 000 българи е нормално мъжът да удари шамар на жена"}
{"url": "http://www.mediapool.bg/desni-lideri-v-italiya-obyaviha-obshta-programa-predi-izborite-prez-mart-news274490.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Десни лидери в Италия обявиха обща програма преди изборите през март"}
{"url": "http://www.mediapool.bg/goranov-slabostite-v-aktsiznata-sistema-zasecheni-ot-dans-sa-otstraneni-otdavna-news274500.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсичките констатации от доклада на ДАНС за слабости в акцизната информационна система на Агенция \"Митници\" (БАЦИС) са отстранени и то отдавна – още през 2016 г. Това коментира в петък финансовият министър Владислав Горанов. Преди ден , че в доклада не се съдържат данни за престъпление и не е образувано разследване.\r\n\tВ търсене на аргументи за вота си на недоверие към правителството, в сряда лидерът на БСП Корнелия Нинова притопли стария скандал от 2016 г. за евентуални слабости на акцизната система, които позволявали тя да бъде манипулирана. Нинова поиска докладите от проверките, които са от 2016 г., да бъдат разсекретени.\r\n\t\"Докладът посочва възможни слабости на системата, в него няма да видите конкретни данни за извършени престъпления или за отклоняване от плащане на данъци, а само анализ на системата като функционалност и предупреждение за потенциални рискове, които трябва да бъдат отстранени\", обясни Горанов.\r\n\tТой коментира още, че се е учудил защо е решено докладът на ДАНС да бъде секретен.\r\n\t\"Аз нямам никакви притеснения от него – нито преди, нито сега, затова и се обединихме около това, че докладът трябва да бъде показан\", каза още Горанов. По думите му препоръките в документа са 9, те са чисто технологични, свързани са със сигурността на системата и с потенциалната възможност за злонамерени атаки отвън тя да бъде манипулирана по някакъв начин.\r\n\tСпоред финансовия министър темата \"БАЦИС\" е част от опита на опозицията да се изпълни със съдържание мотивът за вота на недоверие, което според министър Горанов е доста нескопосан опит. \"Аз бих искал да попитам – по време на правителството на тройната коалиция как се е осъществявал въобще контролът по движението на акцизните стоки, защото в първия мандат на ГЕРБ беше създадена системата БАЦИС\", заяви Горанов.\r\n\tМинистърът коментира още, че БСП са спестили на обществеността, че по инициатива на Агенция \"Митници\" е започнала проверката на ДАНС, приключила с въпросния доклад.\r\n\t\"Резултатите на база постъпленията в бюджета опровергават действията на опозицията – 2017 г. спрямо 2014 г. завърши с 6.5 млрд. лв. повече приходи в българския бюджет\", каза още Горанов. По думите му от около 27% данъчни приходи като дял от БВП за 2014 г. в 2017 г. страната завършва с 29.5%. \"Това нарастване на данъчните приходи в дела на БВП означава само едно – по-голяма събираемост на приходите\", твърди финансовият министър.\r\n\tТой призова да не се търси интрига в доклада на ДАНС.\r\n\t\"За да се спре спекулата по темата БАЦИС, ще предложа на колегите от Агенция \"Митници\" да възложат и един външен одит, например от \"Информационно обслужване\", защото въпреки че всеки ден се надгражда системата, киберпрестъпленията са опасност, която се засилва\", каза още Горанов.", "date": "2018.01.19", "title": "Горанов: Слабостите в акцизната система, засечени от ДАНС, са отстранени отдавна"}
{"url": "http://www.mediapool.bg/boris-dzhonsan-predlozhi-most-prez-lamansha-parizh-otkloni-ideyata-news274477.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Борис Джонсън предложи мост през Ламанша, Париж отклони идеята"}
{"url": "http://www.mediapool.bg/zashto-merkel-otiva-v-sofiya-news274488.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт началото на годината България пое председателството на Евросъюза, тъй че германската канцлерка закономерно отива в българската столица, за да научи от първа ръка какви са приоритетите на това председателство и как правителството на Бойко Борисов смята да играе извънредно трудната си роля на координатор и посредник в един много напрегнат момент за ЕС. Така, приблизително, звучи официалното обяснение за кратката визита. Тя е по покана на Борисов, за когото появата на Ангела Меркел несъмнено е от голямо значение като жест лично към него и към страната.\r\n\tМеркел отива в София непосредствено след срещата си с френския премиер Еманюел Макрон и в самия апогей на опитите да се сформира широка коалиция в Берлин. С други думи, в момента тя си има достатъчно работа, да не кажем, че е затънала до гуша в проблеми. Тоест, посещението ѝ едва ли е само протоколно отскачане до столицата на поредния европредседател. И едва ли е единствено акт на любезност към най-големия ѝ почитател в Източна Европа. Има го и това, разбира се, но в пътната чанта на канцлерката най-голямо място заемат европейските проблеми. Меркел реши да остане на политическата сцена най-вече, за да помогне на ЕС да се справи с тежките кризи, които го разтърсват вече години. И няма нужда да си пророк, за да се досетиш, че в София тя ще разговаря с българските си домакини именно за тях: за Брекзита, за мигрантите и бежанците, за борбата срещу тероризма, за разлома между Западна и Източна Европа, за изтънелия бюджет на ЕС.\r\n\t\r\n\tНо в дневния ѝ ред със сигурност присъства и още една точка: балканските съседи на България. При това не само Западните Балкани, чието сближаване с ЕС българското председателство обяви за своя ключова цел. В сряда от дипломатически източници изтече новината, че в София може да бъде организирана среща на високо равнище между ЕС и Турция. Еврокомисията с половин уста опроверга тази новина, което навярно означава, че усилено се работи за такава среща и за подобряване на отношенията. А София е много подходяща като място и като посредник. В момента в отношенията между Германия и Турция, които бяха достигнали почти до точката на замръзване, се забелязва известно раздвижване и затопляне. От Берлин, от Анкара, но и от Брюксел отново идват положителни сигнали, че е възможно да бъде спряно и преосмислено \"разминаването на галактиките\" ЕС и Турция.\r\n\tЕдва ли е нужно да се повтаря, че европейците и турците в момента имат голяма нужда едни от други. ЕС разчита на Турция по проблема с бежанците и мигрантите, на Турция пък икономическите връзки с Европа са ѝ жизнено необходими. Да не говорим, че и едната, и другата страна искат да си сътрудничат в борбата срещу тероризма – както срещу остатъците от т. нар. \"Ислямска държава\" в Близкия изток, така и срещу джихадизма в Европа. Освен това, според непотвърдени информации, на Ердоган никак не се е харесал фактът, че като европредседател България ще насърчава Западните Балкани, но не се ангажира с европейското бъдеще на Турция. На този фон е логично именно преди публикуването на поредните доклади за напредъка на страните-кандидатки за ЕС след около два месеца да се умува над възможните варианти за разговор между ЕС и цяла група балкански държави, в която влиза и Турция.\n\n\r\n\t\r\n\tДали България може да се окаже в центъра на един такъв процес? Много е вероятно в София Ангела Меркел да има едно наум по въпроса. Това, впрочем, е уникален шанс за България името ѝ да влезе с добро в новата история на Европа. Ако на една \"Софийска среща\" се вземат наистина основополагащи решения по отношенията с Турция и със Западните Балкани, за миграционната политика и разширяването на ЕС в Югоизточна Европа, София ще остане като нарицателно в аналите – подобно на Лисабон, Копенхаген или Шенген.", "date": "2018.01.19", "title": "Защо Меркел отива в София"}
{"url": "http://www.mediapool.bg/minalite-dobrovolna-kazarma-shte-poluchavat-s-predimstvo-darzhavna-rabota-news274487.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът и военен министър Красимир Каракачанов иска българите, преминали доброволно казарма, да получават предимство при постъпване на държавна работа или при кандидатстване в университет.\r\n\tКаракачанов лансира тази седмица идеята си за доброволна казарма между 6-9 месеца, но до този момент не е представил разчети колко ще струва това на бюджета и какъв ефект ще има за професионалната армия, която ще трябва да осигури обучението на хора, на които няма да може да разчита дългосрочно.\r\n\t\"Личното ми предложение е тези граждани, които предпочетат да загубят част от личното си време, 6 или 9 месеца, за да служат на страната си, да получат военни възможности, за да могат да я защитават, да се ползват с определени предимства при постъпване на работа. Тези граждани да получат предимства и при кандидатстване в държавни висши учебни заведения“, каза Каракачанов.\r\n\tТой съобщи, че в момента се изработва законопроект, който да регламентира всички въпроси на т. нар. доброволна служба.\r\n\tКаракачанов коментира и амбицията си да въведе сериозно военно обучение в училищата.\n\n\r\n\t\"Ако бъдем реалисти и говорим съвсем откровено, смятам, че от тази година военното обучение в училищата може да започне експериментално в онези градове, в които имаме военни училища или големи гарнизони, и може да се осигурят необходимите квалифицирани преподаватели\", посочи Каракачанов.\r\n\tПо думите му тази година това е възможно във Варна, Бургас, Велико Търново, Пловдив, които отговарят и на двете условия.\r\n\t\"От следващата година е съвсем възможно и да се започне в цялата образователна система“, добави Каракачанов.\r\n\tВръщането на задължителната наборна военна служба бе едно от основните предизборни обещания на \"патриотите\", което обаче не се ползва с подкрепата на ГЕРБ. За това Каракачанов залага на подобна риторика.\r\n\tПо-рано тази седмица той каза, че трябва да се мисли и за наборна армия, като според него е подходяща швейцарската система. Там младите хора преминават през 260 дни обучение, преди да навършат 34 години.\r\n\tПериодът е разделен на основно обучение, което трае между 18 и 21 седмици, след което следват годишни опреснителни обучения по 19 дни. Висшите офицери трябва да служат общо 600 дни и може да завършат този курс на обучение, докато навършат 50 години.\r\n\tВръщането на задължителната военна служба под каквато и да е форма ще изисква значителни финансови и организационни ресурси. Освен това ще трябва да се преосмисли наново целият сектор на отбраната.\r\n\tНаборната казарма беше отменена през 2008 година, като в последните години на съществуването си тя се бе превърнала в истинска агония както за войниците, така и за Министерството на отбраната.\r\n\tМО нямаше възможност да осигури навременното влизане на всички подлежащи на военна служба. Това доведе до абсурдната ситуация да се търсят връзки за влизане, а не за скатаване от казармата, тъй като определени държавни позиции в сектора за сигурност изискваха отбиване на военната служба.\r\n\t\"Късметлиите\" да се доредят до служба пък не получаваха качествена военна подготовка заради липсата на средства за муниции, военна техника и др. За сметка на това прекарваха по-голямата част от службата си в даването на наряди, основно по опазването огромното армейско имущество, останало от времето на соца.\r\n\tТака наборните войници излизаха от казармата без базови умения и с усещането, че са изгубили няколко месеца от живота си.", "date": "2018.01.19", "title": "Миналите доброволна казарма ще получават с предимство държавна работа"}
{"url": "http://www.mediapool.bg/zatyaga-se-priemat-po-bolest-v-detskite-gradini-v-sofiya-news274497.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗатягане на приема по болест в детските градини и подготвителните групи в училищата в София предлага Столичната община. Идеята е да се ограничи броят на децата с хронични заболявания, които могат да бъдат приети в детските градини и подготвителните групи към училищата в София предлага общината. Специални комисии ще отговарят за приема на малчугани по болест. Въвежда се и задължителна бройка за деца със специални образователни потребности във всяка група.\r\n\tПублична тайна, че заради недостига на места в детските градини и яслите или в по-предпочитани учебни заведения, родители прибягват до фиктивни протоколи за хронични заболявания, за да запишат децата си.\r\n\tКандидатстването за столичните градини ще остане електронно и ще се прави по досега действащите критерии, но отпада възможността образователните институции да определят допълнителни условия за прием. Освен това правилата ще важат и за подготвителните групи в общинските училища, които също ще влязат в специалната онлайн система. Така кандидатстването за тях също ще е електронно, а не на място в училището.\r\n\tИзмененията са записани в проект на нова наредба за прием в детските градини и подготвителните групи в училищата в София, публикуван за обществено обсъждане. Те се правят, след като в последните седмици отново се заговори за записване на деца в градините по \"втория начин\" и най-често чрез използването на възможността за преференции за хронични заболявания.\r\n\tСпоред данни на инициативния комитет \"За качествена и иновативна образователна система\", изнесени в репортаж на бТВ, в някои образователни институции са записани по 150 деца над обявените през електронната система бройки. Освен това имена на деца, които съвсем наскоро са приети в групите, вече фигурират в списъците на посещаващите градините.\r\n\tИнициативният комитет направи петиция за проверка на приема в градините и предложи промени, сред които да се направи списък с хронични заболявания, които дават възможност за прием извън електронната система, или пък включването на децата със заболявания и специални образователни потребности в общото класиране, но с възможност за повече точки. Срещу втората идея се обявиха от Националната асоциация на ресурсните учители, според която това създава риск деца с хронични заболявания и специални образователни потребности да останат извън предучилищното образование.\r\n\tСпоред Столичната община установените от инициативния комитет разминавания са резултат на грешка и нито един от сигналите за нерегламентиран прием не е потвърден.\r\n\tСпоред новата наредба за прием в подготвителните групи в училищата за следващата учебна година ще се кандидатства онлайн. Сега електронният прием важи за детските градини и яслите, а записването в училищата става на място. Кандидатстването и за градините, и за подготвителните групи в училищата вече ще е само през Информационна система за обслужване на детските заведения.\r\n\tВ нея родителите правят регистрации на децата, подават информация за това дали отговарят на различните критерии за присъждане на точки в класирането, подреждат образователните институции според това кои са по-желани, а системата смята общия резултат и класира децата. Информацията за обявените от директорите свободни места, за класираните и записани е публична.\r\n\tСпоред измененията малчуганите с хронични заболявания или специални образователни потребности ще продължат да се приемат на място в детските градини и извън общото класиране. Ограничава се обаче броят на децата, които могат да бъдат приети по този начин. В момента записаните заради заболяване може да са максимум 10 за всяка група. Сега общината предлага \r\n\tПриемът на малчуганите с хронични заболявания вече ще се прави след разглеждане на документите от специална комисия към всяка градина или училище. В нея ще влизат медицински специалист от образователната институция, представител на Регионалния център за подкрепа на процеса на приобщаващо образование, представител на обществения съвет към градината или училището и при необходимост - специалист от Регионалната здравна инспекция. Сега записването се прави само от директора.\r\n\tДиректорите ще са длъжни да посочват в публичната информационна система броя на децата, приети по болест. Информацията трябва да се актуализира своевременно.\r\n\tВ новата наредба е записано още, че и. Ще се публикуват само инициалите им и специален идентификационен номер.\r\n\tКритериите за общия прием в градините, както и точките, които се дават за тях, остават без промяна. Разликата е, че те ще важат и за подготвителните групи в училищата. Както и досега, с предимство ще са децата, чиито родители имат постоянен или настоящ адрес в Столичната община, в административния район на градината или училището, с родители, които работят, или които учат в университет в София. Бонус ще има за децата от самостоятелни ясли или такива, посещавали почасова организация в градината.\r\n\tДопълнителни 3 точки ще се дават за първо желание, 2 - за второ и 1 - за трето, както и сега. като месторабота на поне един от родителите в района на образователната институция или пък родител, който работи в друга общинска градина или училище, или в здравно заведение на територията на София.\r\n\tКакто и досега, ако за едно място има повече от едно дете с еднакъв брой точки, ще се тегли жребий кой да бъде приет.\r\n\tВъпреки публикуваните идеи за затягане на правилата за прием на деца с хронични заболявания, от Столичната община отричат те да са предпоставка за регламентиран прием.\r\n\tФактът, че едни и същи деца едновременно са в списъците на чакащите за детски градини и в тези на току-що класираните и вече посещаващи заведенията, не говори за схема за прием \"по втория начин\", заяви пред бТВ зам.-кметът по образованието Тодор Чобанов. Според него в случая някой директор е забравил да актуализира електронната система, а за установяване на такова нарушение се налагали дисциплинарни наказания. Чобанов обясни, че през годините са правени много проверки и много директори са наказани.\r\n\t\"Създаде се едно много сериозно заблуждение относно начина за приемане на деца в детските градини. Дълбоко ни тревожи демонизирането на цялата система за прием. Говори се за схеми, без да има доказателства и факти\", заяви Чобанов.\r\n\tСпоред него всички деца, за които в репортажите на бТВ се изнасят данни, че са класирани съвсем скоро при положение, че вече посещават съответната градина, са приети по правилата. Единственият начин да се провери дали едно дете е прието редовно, или не е да се отиде на място и в момента се правят проверки на всички сигнали, получени от граждани, обясни Чобанов. Той добави, че при съмнения в истинността на диагнозата за хронично заболяване се подава сигнал в Районната здравна инспекция. Направените до момента проверки обаче не са потвърдили измами.\r\n\tСпоред инициативния комитет \"За качествена и иновативна образователна система\" трябва да има списък със заболявания, които дават предимство, и от него да бъдат изключени по-леки диагнози като хроничен ринит или атопичен дерматит. Другият вариант е тези деца да кандидатстват с всички останали, но да получават допълнителни точки заради болестта си.\r\n\tПротив включването на децата със заболявания в общото класиране се обявиха от Национална асоциация на ресурсните учители (НАРУ).\r\n\t\"Децата със специални образователни потребности и хронични заболявания срещат редица затруднения при тяхната адаптация и обучение, което изисква предварителна внимателна оценка на общообразователната среда. Това може да включва комплекс от дейности, включително предварително опознаване на детските учители, обучение на персонала, осигуряване на помощник на учителя и др. В тази връзка е неприемливо да се очаква, че тези деца трябва задължително да участват при извършването на автоматично класиране от информационната система на Столична община\", смятат от там.\r\n\tОт асоциацията допълват, че всяка детска градина трябва да планира предварително места за такива деца. \"В тази посока са и законодателните изисквания свързани с това, че детските градини и училищата не могат да отказват прием и обучение на деца и ученици със специални образователни потребности\", пише в становището.\r\n\tПо тяхна информация децата с хронични болести и специални образователни потребности в софийските детски градини са над 600. \"Не може чрез какъвто и да е софтуер да се ограничава техният достъп до образование\", смятат от организацията и допълват, че често приемът на тези деца е \"изключително сложен\" и те биват отхвърлени от директорите.", "date": "2018.01.19", "title": "Затяга се приемът по болест в детските градини в София"}
{"url": "http://www.mediapool.bg/bulgaria-e-sedma-v-es-po-rast-na-tsenite-na-zhilishtata-prez-2017-g-news274463.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС 9 на сто са поскъпнали жилищата у нас през третото тримесечие на 2017 г. спрямо година по-рано. Това отрежда на България седма позиция в Европейския съюз по ръст на цените, показват .\r\n\tНай-големи годишни увеличения на цените на жилищата са отчетени в Чехия (12.3%), Ирландия (12%), Португалия (10.4%), Унгария (10.2%), Холандия (10.2%) и Латвия (9.5%). Единствено в Италия цените на жилищата са паднали с 0.9%, сочат данните на Евростат.\r\n\tСредно за ЕС цените на жилищата са поскъпнали с 4.1 на сто през третото тримесечие на 2017 г. спрямо година по-рано.\r\n\tМеждувременно БНБ предупреди банките да внимават с отпускането на жилищни кредити, защото ръстът на цените на имотите крие опасности. В доклада си за състоянието на банковата система за третото тримесечие на 2017 г. централната банка съветва кредитните институции да бъдат по-консервативни при финансирането на икономически сектори и агенти с високи нива на задлъжнялост. Освен това БНБ предупреждава, че повишението на цените на недвижимите имоти няма да бъде вечно и банките не трябва да занижават изискванията си за здравословно съотношение между размера на новоотпуснатите кредити и стойността на ипотекираните имоти.\r\n\tВ края на миналата година в доклада си за прекомерните макроиконмически дисбаланси  също предупреди за риск на пазара на имоти, заради високата задлъжнялост на бизнеса и домакинствата.\r\n\tОт най-голямата агенция за недвижими имоти у нас \"Адрес\" пък предупредиха за риск при сделките на зелено и вероятност някои от започнатите проекти да не бъдат завършени.\r\n\tАгенциите за имоти отчетоха активен пазар в България през миналата година, движен основно от ниските лихви по ипотечните заеми, които в момента са между 3% и 4%. Кредитирането е бил основният фактор за поскъпването на жилищата у нас. Според данните на Агенцията по вписванията близо 65% от покупко-продажбите са извършени с помощта на външно финансиране. По-високата достъпност на парите в комбинация с растящите доходи на населението дадоха увереност на клиентите и те започнаха да търсят и по-голям процент съфинансиране, коментира Георги Павлов, изплнителен директор на \"Адрес\".\r\n\tВ общия случай ипотеката покрива между 50% и 80% от стойността на имота, показват данните на \"Адрес\". Този показател се променя най-динамично на годишна база – увеличава се двойно спрямо миналата година и вече достига 18% от всички сделки. Значително намаляват сделките с банково участие до 30% - през 2017 г. делът им се е стопил над 3 пъти и вече представляват едва 3%. Най-голям дял банково финансиране – 80% - 100% имат 14% от покупко-продажбите през годината.\r\n\t\n\n\r\n\t\"През предходната 2016 г. купувачите предпочитаха да влагат спестени средства, за инвестирането на които не виждат по-добра алтернатива. Затова външното финансиране беше под 50% от цената на сделката\", посочи Павлов.\r\n\tСпоред него въпреки по-голямото участие на банките през изминалата година, българите все още остават по-скоро предпазливи при тегленето на кредит. \"Делът на клиентите, които търсят или очакват да получат 100% банково финансиране е относително малък и не бива да се сравнява с годините преди кризата, когато и банките, и купувачите поемаха по-голям риск\", каза Павлов.\r\n\t\"През 2018 г. очакваме действията на ЕЦБ за постепенно затягане на паричната политика, което може да доведе до леко покачване на лихвите. Цените на имотите у нас ще спаднат и така пазарът ще се регулира\", коментира още Георги Павлов. Според него, ако лихвените равнища се запазят ниски, недостигът на жилища ще продължи, а с него и покачването на цените.\r\n\tСпоред главния икономист на \"Уникредит Булбанк\" Кристофор Павлов безпрецедентно ниските лихви и увеличението на заетостта и доходите през последните две години са довели до засилено търсене на ипотечни кредити от домакинствата, изпреварващо кредитирането на корпоративния сектор. \"Тази тенденция ще продължи и през 2018 г., очаква се около 9% ръст на ипотечното кредитиране\", смята Кристофор Павлов. Според него обаче падането на лихвите ще се забави.\r\n\tСофия остава най-големият пазар, като средно цените на апартаментите са поскъпнали с 6.3 на сто през 2017 г., показват данните на \"Адрес\". От \"Имотека\" отчетоха увеличение до 10%, а от \"Българиан пропертис\" – между 10 и 15 на сто.\r\n\tДанните на \"Адрес\" показват най-значително покачване в кварталите \"Младост\", \"Изток\", \"Изгрев\" и \"Иван Вазов\". В \"Гео Милев\" също се наблюдава по-голямо поскъпване и районът става все по-привлекателен за покупка на имот. С това се обособява една по-широка зона на предпочитаните квартали в източната част на София, допълват експертите.\r\n\tРъстът на цените в \"Младост\" се обуславя от няколко фактора. Кварталът се приема като разумен избор за средната класа на София. Има изградена инфраструктура и е в близост до два от големите бизнес района. Интересът към района е традиционно стабилен през последните няколко години. Политическите промени в управлението на ниво район показаха за първи път в историята на града, силата на гражданската позиция. Провокирана заради протестите дискусия доведе до поредица от лавинообразни действия от страна на всички участници на пазара.\r\n\t\"Свикнали сме кръгът на заинтересованите страни в инвестиционния процес да се свежда до – предприемачи – община – купувачи. През 2016 и 2017 г. в София видяхме към тази група да се присъединява и обществото. На пръв поглед външни лица, които поради своята заинтересованост се превръщат в активни участници в процеса и влияят на инвестиционни решения\", коментира Павлов. \"Тези граждани проявиха воля да решават заедно с властта бъдещето на квартала, в който живеят и да изискват от останалите да се съобразяват с исканията им\", допълни той.\r\n\tОсвен че трябваше да се съобразят с гражданските движения, инвеститорите бяха поставени пред още един важен избор – в кой ценови сегмент да се позиционират. Към момента инвеститорите масово избират строителство в по-високия ценови сегмент - над 1200 евро/кв. м. Повлияни от активния пазар и позитивните обществени нагласи, някои от предприемачите отново се изкушават да инвестират в парцели свръх възможностите си, смятат от \"Адрес\".\r\n\t\"Ситуацията, в която се намираме в момента, създава реален риск част от започнатите проекти да не бъдат завършени и купувачите трябва да го имат предвид. Съветвам ги да проучват инвеститорите много внимателно, да търсят защитни механизми и преди всичко да избират предприемачи, които не се нуждаят от сериозно авансово плащане. Само по себе си това изискване е сигнал за повишено внимание\", коментира още Павлов\r\n\t  \r\n\tНай-голямо е търсенето на двустайни и тристайни жилища, като сделките с тях са съответно 38% и 35% от всички сключени през 2017 г. На трето място за най-предпочитани имоти се нареждат гаражите и едностайните апартаменти – всеки с дял от 6%, показват данните на \"Адрес\".\r\n\t\"Пазарът на гаражи се оформя от няколко години насам и ще продължава да расте. Данните ни показват, че осигуреното паркиране е от голямо значение за клиентите, особено в по-гъсто населените райони на София. Затова търсенето на гаражи е силно, а вече много от сделките за жилище са придружени с покупка на гараж или паркомясто в района\", коментира Павлов.\r\n\tНай-много сделки са сключени в ценовия сегмент от 50 000 до 70 000 евро, следвани от сегмента 70 000 - 100 000 евро, като формират съответно 30% и 24% от всички сделки за 2017 г. Малък ръст има и при покупките за над 100 000 евро – на годишна база техният процент е 19%. Спад има единствено при сделките в ниския ценови сегмент. Почти наполовина са се понижили покупките на стойност под 30 000 евро – за 2017 г. делът им е едва 5%.\r\n\tАктивността на пазара през 2017 г. се вижда и в кратките срокове, необходими за покупка. Близо 60% от купувачите сключват сделки в рамките на един месец. Времето за продажба обаче не може да се обособи за конкретен период от време. Най-много сделки са осъществени в срок от 1 до 3 месеца след обявяване на офертата – общо делът им надхвърля 55%. Макар значително да намаляват жилищата, които престояват на пазара между 6 и 12 месеца, все още има имоти, реализирани година след пускането им на пазара – близо 20%.\r\n\t\"Дългият престой може да се обясни с надценяването на имотите от страна на продавачите. Немалка част от тях все още не искат да приемат, че ръстът в цените на имотите, който отчитаме като среден, може и да не се отнася до тяхното жилище. Ако държат на по-високата цена, обикновено се налага да изчакат и в един момент да отстъпят\", пояснява Георги Павлов.\r\n\tБлизо 30% от сделките през годината са сключени след отстъпки между 1000 и 5000 евро, сочи докладът на \"Адрес\". Предоговарянията за суми между 10 000 и 20 000 евро са нараснали двойно спрямо 2016 г. Макар и като по-малък процент, присъстват и продажбите с отстъпки за над 20 000 евро – 3%.\r\n\t  \r\n\t\r\n\tРаздвижването на жилищния пазар бе характерно не само за София, но и за останалите големи градове, показват данните на \"Адрес\". За първите девет месеца на 2017 г. в страната са издадени разрешителни за строеж на почти 18 000 жилищни единици, което е над 37% увеличение спрямо същия период на 2016 г. Средното покачване на цените е около 6%.\r\n\tПо-активният икономически живот във Варна през изминалата година даде своето отражение - ръстът на сделките е над 10%. Част от това повишение се дължи на покупко-продажби от чужди граждани, но и вътрешната миграция към Варна също оказва натиск. Друг фактор за по-сериозната динамика е ограниченото предлагане в периода 2010 - 2015 г.\r\n\tВ другия голям морски град Бургас също имаше висока активност на купувачите и ръст на сключените сделки. Интересът за покупка се оказа по-голям от предложения брой имоти за продажба, заради което покачването на цените от 2016 г. се запазва. С развитието на инфраструктурата в периферията на града, непредпочитани доскоро квартали стават привлекателни за купувачите и цените на имотите в тях достигнаха средните за града, показват данните на \"Адрес\".\r\n\tПловдив се позиционира все повече като алтернативна на столицата бизнес дестинация. Увеличават се жителите от Северна и Южна България, които избират да работят и да се установят в града. Пловдив се радва на голям интерес и от чужденците, налагайки се като предпочитано място за купуване на имоти от чужди граждани.", "date": "2018.01.19", "title": "България е седма в ЕС по ръст на цените на жилищата през 2017 г."}
{"url": "http://www.mediapool.bg/godina-sled-vlizaneto-na-tramp-v-beliya-dom-obeshtanoto-pomirenie-mezhdu-vashington-i-moskva-prodalzhava-da-chaka-news274493.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп подчертаваше по време на предизборната си кампания, че ще помири Америка с Русия на президента Владимир Путин. Една година след встъпването му в длъжност, климатът от Студената война доминира повече от всякога отношенията между двете суперсили.\r\n\tВъпреки обещанията на републиканския кандидат, последвани от назначаването на Рекс Тилърсън - който изтъква личните си връзки с Путин - за ръководител на американската дипломация, основните противоречия продължават да съществуват и Москва и Вашингтон си разменят всеки ден язвителни упреци и заплахи с нови санкции.\r\n\t\"Изправени сме пред парадокс: лидерите на две страни са казали, че искат да подобрят отношенията между тях, но те само се влошават\", констатира Владимир Василиев, изследовател в Института за САЩ и Канада в Москва.\r\n\tОбвинени в задкулисна дейност, за да подпомогнат победата на Доналд Тръмп срещу Хилари Клинтън, която подкрепяше твърда линия (срещу Русия), руските власти бяха принудени да представят стопанина на Белия дом като заложник на вътрешните политически борби във Вашингтон. И да търпят, чакайки бурята с руската афера да отмине.\r\n\t\"Руско-американските отношения заслужават нещо по-добро, нашите народи заслужават нещо по-добро\", заяви пред АФП говорителката на руското външно министерство Мария Захарова. \"Русия винаги се е обявявала в подкрепа на засилване на двустранните отношения, независимо кой президент е на власт в Съединените щати\".\n\n\r\n\tПрез последните години напрежението между Москва и Вашингтон, свързано с множество международни въпроси като Украйна, Иран и Сирия, не спира да нараства.\r\n\tСлед анексирането на украинския полуостров Крим от Русия през 2014 г., последвано от войната в Източна Украйна, САЩ започнаха да приемат все по-строги санкции срещу Русия.\r\n\t\"Година първа\" от президентския мандат на Тръмп бе белязана от поредица нови санкции на САЩ, както и от взаимно експулсиране на дипломати, достойно за най-драматичните часове на Студената война.\r\n\tКремъл всеки ден е принуден да коментира обратите в започналото в САЩ разследване за предполагаемата руска намеса в президентските избори през 2016 г. и за евентуален \"таен сговор\" с предизборния екип на републиканския президент.\r\n\tЗахарова порицава \"антируската истерия\" на \"същите онези хора, които накараха Хилари Клинтън да играе антируската карта по време на предизборната си кампания и не можаха да приемат поражението на техния кандидат\".\r\n\t\"Те имаха нужда да намерят външен фактор, за да обяснят собствения си провал\", твърди тя, отричайки каквато и да било роля на Москва в победата на Доналд Тръмп. \"Това е американският президент, избран от американския народ\".\r\n\tРазличията по големите международни въпроси не са преодолени.\r\n\tНа годишната си пресконференция в понеделник, руският външен министър Сергей Лавров отправи нападки срещу Вашингтон по почти всички теми, белязали изминалата година: \"Действията на сегашната администрация за нещастие следват линията на администрацията на Обама, въпреки обещанията на президента Тръмп по време на предизборната му кампания. В някои отношения тя дори оказва по-голям натиск\".\r\n\tВ Сирия, въпреки обявената обща цел за борба с джихадистите, западните страни обвиняват Русия, че предимно е подкрепяла военно режима на Башар Асад срещу бунтовниците. Руската армия упрекна Вашингтон, че поддържа сирийския клон на Ал Каида и дори в действия, които облагодетелстват групировката \"Ислямска държава\", за да забави настъплението на сирийските сили.\r\n\tПо въпроса за Украйна правителството на Тръмп не само продължава да обвинява Русия, че оказва военна подкрепа на сепаратистите, но и обяви, че иска да засили доставките си на оръжия за Киев, които вече може да включват противотанкови ракети.\r\n\tВнимавайки да не порицава директно Тръмп, Москва разкритикува остро две от важните му външнополитически решения: признаването на Ерусалим за столица на Израел и поставянето под въпрос на иранското ядрено споразумение.\r\n\tСлед като в края на 2016 г. обвини правителството на Обама, че \"нарочно е унищожило руско-американските връзки\", Русия имаше \"големи надежди\" за подобрение след избирането на Доналд Тръмп, признава пред АФП Иван Курила, изследовател в Европейския университет в Санкт Петербург.\r\n\t\"Руският елит продължава да вярва, че Тръмп не иска тотална конфронтация, и надеждата за подобрение остава\", уверява той. \"Ако не тази година, то догодина\".", "date": "2018.01.19", "title": "Година след влизането на Тръмп в Белия дом, обещаното помирение между Вашингтон и Москва продължава да чака"}
{"url": "http://www.mediapool.bg/izpusnal-upravlenieto-shofyor-pregazi-hora-v-rio-de-zhaneiro-news274467.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКола се вряза с висока скорост в хората, излезли на вечерна разходка по крайбрежната алея на известния плаж Копакабана в Рио де Жанейро, убивайки 8-месечно бебе. Ранени са още 15 души.\r\n\tПострадалите пешеходци лежаха на алеята, а картината напомняше на скорошните терористичните атаки с превозни средства, които покосиха пешеходци в различни части на Европа, предаде агенция \"Ройтерс\".\r\n\tНяма данни инцидентът на най-прочутия бразилски плаж да е умишлен.\r\n\tМестните медии информират, че шофьорът – 41-годишният Антонио Алмейда, който избяга от мястото на инцидента, но бързо беше арестуван, е съобщил, че е имал епилепичен припадък. В колата му е било открито лекарство за епилепсия.\r\n\tОфицер от местното полицейско управление е потвърдил смъртта на бебето пред агенцията и е съобщил, че още 15 души се намират в болница. Той не е знаел дали информацията за епилепсията на шофьора е потвърдена.\n\n\r\n\tКолата на Алмейда е заседнала в пясъка на плажа Копакабана. Цялата ѝ предна част е деформирана.\r\n\tКрайбрежната алея на Копакабана е сред любимите дестинации за лятна разходка на жителите на Рио и на гостите на града, които започнаха да пристигат в него преди карнавалните празници следващия месец.", "date": "2018.01.19", "title": "Изпуснал управлението шофьор прегази хора в Рио де Жанейро"}
{"url": "http://www.mediapool.bg/georgi-kadiev-saniraneto-i-evrofondovete-sa-nai-golemiyat-izvor-na-koruptsiya-sega-news274458.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tПродажбата на Общинска банка е корупционно престъпление. Първо, няма никаква необходимост банката да се продава, защото тя е в добро състояние. Фактът, че беше продадена толкова бързо и толкова бързо бяха получени необходимите разрешения от Комисията за защита на конкуренцията (КЗК) и от БНБ, означава, че има силен политически натиск върху тези две институции.\r\n\tНачинът, по който беше направена оценката на банката, е абсолютно престъпен, защото като изходна база е ползван основният капитал на банката към 1 януари 2015 г. вместо капиталът към 31 декември 2016 г. Ако беше направена оценка с актуализирания основен капитал, тогава стойността на продажбата би била с 8 млн. лв. повече. Тоест пряката загуба на Столична община само от тази грешно направена оценка е 8 млн. лв. Второ, в оценката на банката е заложена отстъпка от 18% за това, че има неприключили дела с Христо Ковачки по отношение на дялове, които бяха отнети от него назад във времето. Това дело се точи от пет години и не е мръднало на милиметър. През шест месеца го отлагат, защото един или друг адвокат не се е явил. Това означава, че Столична община умишлено бави делото, за да може да свали цената. Сега ще видите как за няколко месеца ще го приключат това дело, защото вече си е изпълнило ролята – свалило е цената с 18%. Аз бих попитал също кой е решил, че отстъпката трябва да е точно 18%, а не например 15%, 20% или 25%. Никой не знае.\r\n\tТака че, за мен това е чисто корупционна сделка. И странното е, че в нея участват много партии. Разбира се, ГЕРБ са основният вносител на тази сделка, но вносител на първия доклад за започване на процедурата е Трайчо Трайков, а основният вносител на втория доклад – за приемане на продажбата и цената, е Николай Стойнев от ГЕРБ, наред с куп други общински съветници, включително от СДС, от ДСБ, от патриотите. При самото гласуване виждам, че единствените, които са гласували \"против\", са Коалиция \"Сердика\", в която е и \"Нормална държава\", и шестима души от БСП. Всички останали или са били \"за\", с изключение на четирима души от ДСБ и от \"Движение 21\", които са присъствали в залата, но не са гласували – нито са \"против\", нито са \"въздържал се\".\n\n\r\n\t\r\n\tЧисто формално е използвана лихтенщайнска фирма, която е специализирана в управление на активи, но самата тя не е инвеститор в сделката. Тази информация за Георги Самуилов се появи впоследствие от БНБ. Тя не беше сведена преди това до общинските съветници, когато са одобрявали сделката, нито е била сведена до КЗК. По време на изработването на критериите за сделката умишлено е написано, че кандидати могат да бъдат само финансови институции от Европейското икономическо пространство, което изключва държави като САЩ, Швейцария и Япония, които са най-големите финансови центрове в света. Защо са изключени? Какво лошо има в това да дойде една американска банка и да я купи, на мен не ми е ясно. Направено е умишлено, за да ограничат обхвата на конкуренцията, да не вземе някой да се яви случайно и да спечели. Това е договорена сделка. Според мен \"Инса ойл\" и Георги Самуилов са само използвани като претекст, но истинските собственици и истинските пари за закупуване трябва да ги търсим в ГЕРБ и вътре в Столична община.\r\n\t\r\n\tСпоред мен БНБ се държи странно. Тя няма практика да продава банки на нефинансови институции, както е направила в момента, макар че въпросният лихтенщайнски фонд формално се води финансова институция, но е ясно, че собствеността отзад е на нефинансова институция, каквато е \"Инса ойл\". А още по-ясно е, че действителният собственик не е \"Инса ойл\", а са корумпирани политици от кръга на ГЕРБ в Столична община и извън нея. Второ, БНБ даде изключително бързо съгласието си. Цялата сделка беше претупана в края на декември 2017 г. и началото на януари 2018 г., около новогодишните празници.\r\n\tТрудно ми е да кажа. Единият вариант е парите, които са си ги вложили в офшорни компании, да си ги върнат обратно в България и да си ги контролират. Но това е спекулация. За мен по-важният въпрос е защо Столична община се отказа от тази банка, от този инструмент за правене на общинска политика. Изобщо поведението на Столична община към Общинска банка винаги ми е било странно. Аз десетки пъти съм задавал въпроса защо, след като общината си има банка, в която е мажоритарен собственик, не държи собствените си пари там. Примерът с \"Топлофикация София\" е най-категоричният в това отношение – 90 млн. лв., които трябваше да отидат за инвестиционната програма на дружеството, бяха вложени в КТБ и изгоряха. В резултат сега, през зимата, през седмица има авария някъде и хора стоят без парно.\r\n\t\r\n\tНе, никаква отговорност не беше понесена, освен че беше сменен директорът на \"Топлофикация София\". Но знаейки практиката на КТБ, която привличаше средства от държавни дружества, връщайки част от лихвата под масата на шефовете на тези дружества, абсолютно съм убеден, че това не е нещо, което би направил шефът на \"Топлофикация\" на своя глава, ако не е бил натиснат от собственика – тоест от Столичния общински съвет и от администрацията на Столична община. И пряката отговорност за тези загубени 90 млн. лв. е на кмета Фандъкова и на общинските съветници от ГЕРБ, няма какво да се лъжем. Не е коректно да си измиват ръцете с шефа на \"Топлофикация\", при положение че те са тези, които е трябвало да упражнят контрола над него. За мен това е корупционна схема, при положение че преди фалита поне 10 пъти съм питал защо не изтеглите парите от КТБ и не ги вложите в Общинска банка и никой не ми е отговарял.\r\n\t\r\n\tАз съм изключително разочарован от предишния управител на БНБ Иван Искров и смятам, че той трябваше да понесе много сериозна отговорност за фалита на КТБ. Искров прехвърли цялата отговорност върху \"Банков надзор\".\r\n\tСлед избирането на Димитър Радев това беше променено. Мисля, че той е доста по-читав човек и професионалист, но това толкова бързо дадено разрешение на \"Общинска банка\" означава за мен, че и върху него е оказван доста силен натиск и той се е огънал.\r\n\t\r\n\tТова са свински черва. Това е принципът на Тодор Живков – отстраняване чрез издигане. Какво направиха със Стоян Мавродиев – махнаха го от КФН, но го сложиха в държавната Българска банка за развитие. Сега чакам Искров да го назначат някъде, за да цъфнем и вържем. Като вземем предвид и какво се случва в Хасково – това са симптоми на болест, която е обхванала всички институции. Не става дума за изолирани случаи – само в БНБ, КФН или общината. Рибата се вмирисва откъм главата. Тези хора на по-дребни службици в държавни институции или общини като видят какво става на върха, каква корупция е там, те си казват – и аз ставам такъв. А това, че няма нито един осъден, какво означава – че се пазят един-друг.\r\n\t\r\n\tПрекалено е рано още да се дават оценки. Стоян Мавродиев беше председател на Комисията за финансов надзор, когато тя се провали с надзора върху КТБ. За фалита на КТБ са си затваряли очите и БНБ, и КФН, и ДАНС, и МВР, и Комисията за надзор над независимите одитори, и самите одиторски дружества, по-конкретно KPMG, за да изчезнат 3.6 млрд. лв. KPMG беше наказана от Комисията на независимите одитори със санкция от 275 000 лв., които те обжалваха и падна в съда, а трябваше да им отнемат лиценза, защото това беше абсолютен провал на KPMG. В Комисията за независимите одитори гласуваха 3:2 за оставане на лиценза, като един от тези три гласа е служител на БНБ. Къде е БНБ в тази ситуация – тя пази КТБ.\r\n\t\r\n\tПо този случай не мога да вляза в конкретика, защото не знам нито какъв е кредитът, нито какво е обезпечението. Но много добре си спомням един казус с тогавашния председател на Столичния общински съвет Андрей Иванов от 2011 г., когато Общинска банка беше дала на сина на Андрей Иванов заем, който беше обезпечен с някакви ниви, а заемът беше доста голям. Дали е обслужван или не, не знам, но за мен това е абсолютен конфликт на интереси, макар че формално няма такъв конфликт. Но то е същото като с Делян Добрев в Хасково – формално братовчедка ми не е подписала обществените поръчки и аз нямам конфликт на интереси. Добре, но братовчедка ти е директор на финансовата дирекция, мъжът й е председател на комисията по бюджет и финанси. Шеф на общинския съвет в Хасково е една жена, която Делян Добрев я направи шеф на надзора на \"Булгартрансгаз\". Същото нещо е в Общинска банка, в КФН, в други институции и аз в момента нямам никаква сигурност, че нещо подобно на КТБ няма да се случи другаде, защото вече не вярвам на надзора и на контролните органи. Отговарял съм за митниците и за Националната агенция за приходите и знам какво е да имаш силни контролни органи, които не ги е страх, защото държавата стои зад тях.\r\n\t\r\n\tИ аз питам какъв сигнал отпраща това убийство към работещите в НАП. Казаха, че \"това е изстрел срещу държавата\". И като е \"изстрел срещу държавата\" какво направихте? Кой ще го разследва този \"изстрел срещу държавата\"? В момента цари абсолютен страх в НАП и в митниците и всеки си казва: \"защо да влизам в данъчна ревизия на лице, което е от криминалния контингент и няма скрупули да ме застреля, като няма кой да ме защити\". Кой да защити данъчните, прокурорите, съдиите, които се занимават с такива хора? Няма кой. Пълният разпад означава, че всеки се оправя сам. И когато се оправяш сам, а срещу теб са хора, които са готови да те застрелят, тогава ти се съобразяваш с това.\r\n\t\r\n\tСанирането е една от най-корупционните дейности в момента в България. Давал съм вече този пример, но познавам народен представител, който ми каза, че когато са закъсали за пари от неговата партия, отишъл при кмета на една община. Кметът се обадил - един блок им дайте да санират и да се оправят. Дали са им един блок и са се оправили. Колко пари се вадят от един блок, не знам. Намерили са дадена фирма, която го е санирала например за 500 000 лв., а са получили 800 000 лв. и са прибрали 300 000 лв. За мен тази програма трябва да бъде затворена веднага. Тя е извор на корупция, един от най-големите извори в момента, защото \"Южен поток\" не се строи, АЕЦ \"Белене\" не се строи и те се насочват там, където има пари – еврофондове и саниране.\r\n\t\r\n\tНай-лошият извод, който можем да направим по случая \"Младост\" е, че политическите партии са единствените, които могат да издигат кандидати и да управляват. Въпросът, който Бойко Борисов зададе тогава - коя партия ще поеме отговорност, беше изключително погрешен, защото хората какво ги интересува кой ще поеме отговорност? Защото ГЕРБ, като пое отговорност за Хасково, какво се промени и каква точно отговорност пое? \"Младост\" можеше да се превърне в пример как гражданите заедно с политическите партии, в случая – протестиращите заедно с \"Нормална държава\", могат заедно да победят големите партии и да управляват добре. За съжаление, поради разрива, който настъпи, и различните виждания, се стигна дотам, че ние се оттеглихме от управлението и в момента нямаме никакви хора в управлението на \"Младост\" и не искаме да имаме. Като резултат, в момента в \"Младост\" нищо не се случва, а аз исках раонът да бъде пример за това как може да се управлява добре. Но това не означава, че трябва да спрем дотук и вече никога да не се занимаваме с граждански организации и протестиращи. Точно обратното. Това, че ние заложихме на един неправилен човек, не означава, че самата идея за гражданското управление е лоша.\r\n\t\r\n\tАз абсолютно поемам отговорността за това нещо, защото ние не проверихме достатъчно човека, когото издигаме. Предоверихме се. Аз тогава казах на протестиращите – изберете човек и когото вие изберете, той ще бъде. Ние няма да имаме кандидат, но ще окажем логистична, финансова помощ, ще ви направим кампанията, програмата за управление. Те си избраха неправилния човек. Следващия път, ако има такъв, не бих бил толкова безучастен и бих искал да участваме в избирането на човека. Предоверих се на протестиращите, което беше моя грешка, не оказах контрол върху избора на кандидата, което също беше моя грешка, и втори път няма да го допусна.\r\n\t\r\n\tНапример тя (кметицата на \"Младост\", б. р.) ме излъга, че има завършено висше образование. Аз не го проверих и после се оказа, че е изкарала два семестъра. Там трябваше да бъде моят контрол, макар че завършеното висше образование не означава автоматично, че някой ще бъде добър управленец. Но това, че някой те е излъгал, вече е индикация, че нещо не е наред. Аз донякъде подцених ситуацията и затова в момента си поемам отговорността. Хората, които влизат в политиката, трябва да са добре образовани и трябва да са изпитани, че не се поддават на корупция, лобиране или чуждо влияние. Няма идеален случай, но е хубаво да са участвали в някаква ситуация, която да покаже качествата им. Сегашната кметица на \"Младост\" е добра в протестите и слаба в управлението. Това, което занапред ще правим в партията при издигането на кандидатите си, е да ги оценяваме не само като добри протестиращи, а като евентуални добри управленци. Лесно се печели, трудно се управлява.\r\n\t\r\n\tТе също имат своите грешки и също са си ги понесли. Те имаха няколко свои районни кмета в София, аз съм подавал сигнали срещу тях, и бяха уволнени.\r\n\t\r\n\tДобре е. Това нещо трябва да им се признае – че, с изключение на Делян Добрев, който веднага трябва да бъде махнат, защото схемата, която я създал, е изцяло негова, те са много безкомпромисни, и това според мен е хубаво. Така трябва да бъде, макар че не всичко е черно и бяло и има случаи, в които хората са набедени и после се оказва, че не са виновни. Но тогава можеш да им намериш нещо друго. Такъв е случаят например с Росен Желязков, който беше номиниран за шеф на КЗК, но излязоха срещу него сигнали, имаше дело за бюлетините, но той се оттегли и след приключването на делото го направиха шеф на Комисията за регулиране на съобщенията.\r\n\t\r\n\tВероятно има и такива случаи, но в масовия случай увеличението на цената на електроенергията за бизнеса се дължи на два фактора. Единият е, че производителите, а това са основно АЕЦ \"Козлодуй\" и \"Марица Изток-2\", вдигнаха много цените спрямо миналата година. Тогава бяха 65 лв. на мегават, а сега са 80-82 лв. Това се дължи на ръста на цените в Европа и понеже АЕЦ \"Козлодуй\" вижда, че ако вдигне цените над европейските, търговците ще си внесат от Европа, централата се съобразява с европейските цени и когато те се покачат, АЕЦ също покачва, но по-малко.\r\n\tНа една среща между търговците и производителите при министър Теменужка Петкова наскоро е зададен въпросът от търговците – като искате да намалим крайната цена за клиентите, тогава намалете вие вашата цена, а отговорът на производителите е бил, че не могат да я намалят, защото им трябват приходи за рехабилитация на блоковете, инвестиции и т. н. Когато те вдигнат цената с 20%, това няма как да не се отрази на цената на крайния потребител.\r\n\tВтората причина за увеличението са ниските количества, които се предлагат на борсата – изключително неразумна политика от страна на държавните дружества на борсата. Министър Петкова каза, че от 1 януари до 9 януари НЕК е предложила на борсата 70 000 мегавата и са купени само 19 000, тоест ток има, но никой не го иска и изкуствено се вдигат цените. Но масовите контракти, които търговците сключват с клиентите, се подписват декември месец. Януари вече е късно някой да им предлага енергия. Освен това НЕК предлага енергия ден за ден, а ти сключваш договор за година. Каква е гаранцията, че след ден НЕК ще предложи 300 мегавата? Може да предложи 0. Тоест държавата, ако иска да поддържа ниски цени, трябва да гарантира, че тези количества са на борсата и то достатъчно рано – през октомври, ноември месец. Трябва да гарантира още, че няма никаква корупция. Защото миналото лято имаше една корупционна сделка на АЕЦ \"Козлодуй\", уж на борсата, за която аз сигнализирах на Бойко Борисов. Тогава загубата на АЕЦ \"Козлодуй\" само от тази сделка беше от порядъка на 4 млн. лв. Те пуснаха голямо количество електроенергия – 170 мегавата, в 9 ч. на една платформа на борсата, на която никой не търгува и не наблюдава, а в 9.10 ч. количествата вече бяха изкупени. Само фирми, които са знаели за това, са я изкупили. Цената беше 10 лв. под пазарната.\r\n\t\r\n\tПо никакъв начин не е реагирал. Това е сделка, която е договорена с ГЕРБ, включително с Министерството на енергетиката. Няма как такава голяма сделка да се направи по този начин с цена 10 лв. под пазарната, на сегмент на борсата, който е замръзнал и няма никакви сделки с месеци, и изведнъж тази сделка се появява сутринта в 9 ч. и в 9.10 ч. вече да е затворена и приключила. Това няма как да стане без политическа санкция. Пак не е виновно ръководството на АЕЦ. Това е корупция на ГЕРБ. Ако идеята и изпълнението е на АЕЦ, което аз съм убеден, че не е, това е толкова глупаво направено, толкова видимо, че трябваше досега да са ги изгонили всичките. Фактът, че никой не предприема никакви мерки, означава, че е било предварително договорено. Ето така ГЕРБ се бори с корупцията – като кара дружествата да се корумпират и после те да опират пешкира.", "date": "2018.01.19", "title": "Георги Кадиев: Санирането и еврофондовете са най-големият извор на корупция сега"}
{"url": "http://www.mediapool.bg/bedstvenoto-polozhenie-v-karlovo-e-otmeneno-v-smolyan-zasega-ostava-news274466.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБедственото положение в община Карлово е отменено, а в Смолян засега остава, съобщи Нова телевизия. В двете общини беше обявено бедствено положение в четвъртък заради ураганния вятър и нанесените големи материални щети, за щастие без жертви и ранени.\r\n\tВ Карлово бурята вече е утихнвала и това е причината за отмяна на бедственото положение. Материалните щети обаче са голеви. Отнесен е покрива на местната болница, затиснати бяха и няколко автомобила. Поривът на вятъра беше изключително силен и на моменти е достигал до 80 км/ч. Редица населени места останаха без ток, електроподаването е било възстановено в четвъртък вечерта.\r\n\tВ Смолян заради бурните ветрове в четвъртък повече от 50 села в общината останаха без ток. До някои от тях може да се стигне единствено с високопроходими автомобили. Вятърът е съборил покривите на няколко къщи. Пътищата към много населени места са останали блокирани и от паднали дървета.\r\n\tМощната буря \"Фредерике\", която мина през Западна Европа с пориви на вятъра на места от 340 км/ч, отне живота на най-малко десет души в четири страни в четвъртък, съобщи ДПА.\r\n\tСтихията предизвика на места сериозни смущения във въздушния и железопътния транспорт и взе жертви в Белгия, Холандия, Италия и Германия.\n\n\r\n\tПри инциденти, предизвикани от бурята в Германия са загинали шестима души. Мъж на 59 години е загинал в къмпинга \"Емерих\" в Северен Рейн – Вестфалия. Той е бил премазан от дърво, повалено от силния вятър. Шофьор на камион на 68 години е загинал при катастрофа, след като автомобилът е бил преобърнат от бурята. Пожарникар е загубил живота си по време на служба в същата провинция, а негов колега е загинал в Тюрингия.\r\n\tВ Бранденбург при пътен инцидент предизвикан от силния вятър е загинал шофьор на камион. Водач на автомобил е загубил контрол над колата си и се е блъснал в тежкотоварен камион в Мекленбург – Предна Померания и също е загинал.\r\n\tВ Холандия паднали дървета са убили двама мъже по на 62 години в град Зволе и град Енсхеде.\r\n\tВ южните предградия на белгийската столица Брюксел една жена е била премазана от дърво паднало върху колата ѝ.\r\n\tВ Италия мъж е загинал, след като е бил съборен от коня си от вятъра.\r\n\tГерманската железопътна компания \"Дойче бан\" съобщи, че железопътният транспорт в цялата страна е спрян, заради бурята. Движението на влаковете ще бъде пуснато отново, след като железопътната мрежа бъде проверена дали е проходима и дали няма повреди. Компанията не беше предприемала такава мярка от 2007 г., когато бурята \"Кирил\" връхлетя страната.\r\n\tСлед като парализира железопътния трафик в западната част на първата икономика в Европа, \"Фридерике\" се насочи на изток с ветрове от над 130 км/ч, съобщиха метеорологичните служби. Някои влакове все пак тръгнаха отново в четвъртък вечерта в Северозападна Германия, когато бурята попремина.\r\n\tВ Тюрингия е бил отнесен покривът на училище, докато в него още е имало деца, но никой не е пострадал. В планинския масив Харц поривите на вятъра са достигнали 203 км/ч - нещо невиждано за Германия.\r\n\tПо-рано бурята, дошла от Северно море, предизвика смущения в Холандия и в Белгия. Спряно е било движението на високоскоростните влакове \"Талис\", свързващи Франция, Белгия, Холандия и Германия.\r\n\tВ четвъртък сутринта са били отменени 320 полета на амстердамското летище \"Схипхол\"– едно от най-натоварените в Европа. Имало е анулирани полети и на летищата в германските градове Дюселдорф и Мюнхен.\r\n\tНа места лошото време предизвика хаос и при движението по пътищата. В Холандия вятърът е преобърнал 66 камиона, което предизвика на места чудовищни задръствания.", "date": "2018.01.19", "title": "Бедственото положение в Карлово е отменено, в Смолян засега остава"}
{"url": "http://www.mediapool.bg/chastni-ohraniteli-shte-mogat-da-pazyat-gradovete-i-selata-i-da-zadarzhat-narushiteli-news274468.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметовете ще могат да сключват договори с частни охранителни фирми, които да се грижат за сигурността на цялото населено място. Това става възможно, след като парламентът прие на второ четене изцяло новия Закон за частната охранителна дейност, съобщи в.\"Сега\".\r\n\tСъс закона се въвежда нов лиценз, който ще се дава за \"охрана на урбанизирани територии\". Охраната ще включва защита от противоправни посегателства върху имуществото и населението чрез наблюдение, контрол и реакция с мобилни охранителни патрули.\r\n\t\r\n\tСпоред закона охранителите ще имат право да носят огнестрелно оръжие, да използват физическа сила, помощни и технически средства.\r\n\tЧастните охранители обаче ще могат да задържат дадено лице само докато дойде полиция, която да предприеме съответните процесуални действия.\n\n\r\n\t\r\n\tПрактиката сега е кметовете на населени места да подписват договори с частни охранителни фирми за училища, охрана на паркове, на водоеми, отделни общински сгради и др.\r\n\tВ големите градове - например София, Варна, Пловдив има и общински полиции. Те са подразделения към МВР, като областните дирекции на вътрешните работи сключват договори с кметовете за поемане на определени дейности по сигурността. Полицаите получават заплатите си от МВР, подчиняват се на вътрешния министър, но изпълняват и заложените в договора задължения, за които общината плаща определена сума на МВР.\r\n\tВероятно след приемането на закона много населени места ще предпочетат частната охрана, защото обикновено полицията по места е крайно недостатъчна.\r\n\t\r\n\tБСП критикува новия Закон за охранителната дейност, защото дава възможност за приватизация на дейност, която е в прерогативите на МВР, и \"още един лост за корупция\".\r\n\t\"С промените в новия закон за охранителната дейност ние на пракитка официално оправдаваме МВР.Въвеждането на новите права по никакъв начин не гарантира на хората сигурността, живота и здравето. И се въвежда още един лост за корупция. Вчера едва ли не бяха написани имената на фирмите, които ще участват в консултативния съвет.\" Така депутатът от БСП Иван Иванов коментира закона пред Нова телевизия. Според него на кметовете се дава възможност \"да си определят фирми, да си определят спонсори за изборите и т.н., докато с МВР няма обществена поръчка\". Според БСП целта на управляващите е да бъде премахната конкуренцията в частната охранителна дейност в полза на фирмите, близки до ГЕРБ.\r\n\tУправляващите отхвърлиха обвиненията.  Депутатът от ГЕРБ Маноил Манев каза, че с даване на право на кметовете директно да сключват договори с охранителни фирми, мнозинството не абдикира от охраната на обществения ред.\r\n\t\"Не може във всеки парк постоянно да има полицаи. Полицаите имат и функции по разкриване на престъпления, по движение по пътищата – имат много задачи. От това може да ги освободим, ако кметът или общината прецени, че трябва охрана на тази инфраструктура\", каза Манев пред Нова телевизия.Той поясни, че частни гардове ще се наемат за опазване на паркове, спирки, зали и т.н.\r\n\tВ живо включване известният като \"селския шериф\" Росен Русанов, кмет на плевенското село Буковлък, нарече мерките \"абсолютно неадекватни\".\r\n\t\"Няма никакъв смисъл това нещо - държавата абдикира“, каза Русанов. \"Институцията, която трябва да се грижи за обществото и е дала клетва, че ще прави това, се оттегля и дава право на частните фирми. За селата няма пари за това нещо\", допълни той.\r\n\tДепутатът от ГЕРБ Манев поясни, че законът е дал правомощия на частните гардове за задържане и използване на физическа сила и помощни средства, докато полицията дойде. Не се налага кметовете на села да плащат, а кметовете на общини ще преценят \"дали могат да си позволят това от бюджета\", каза още Манев.\r\n\t\r\n\tТова обаче означава, че на практика гражданите и фирмите ще плащат два пъти за едно и също нещо чрез данъците си, тъй като в едно населено място ще има едновременно частна охрана и полиция. Отделно мнозина охраняват офисите си и жилищата си с различни средства, за които също плащат. Годишният бюджет на МВР е над 1 млрд. лв., а в началото на месеца премиерът Бойко Борисов обеща допълнително още 100 млн. лв. за заплати на полицаите, след поредните им протести.\r\n\tЗа това бизнесът многократно се е обявявал срещу отпускането на пари на МВР, ако не се направят нужните реформи, за да стане полицията ефективна. \"Година след година всички наблюдаваме постоянния натиск за увеличаване на разходите за сектор \"Сигурност\". Пак година след година ние не забелязваме подобряване на усещането на гражданите за гаранции за собствената им сигурност или за защитата на тяхното имущество\", написаха преди дни от Асоциацията на организациите на българските работодатели (АОБР) по повод обещанието на Борисов да даде още 100 млн. лв. за полицейски заплати.\r\n\t\"Реалната икономика е принудена да издържа, образно казано, още едно МВР в лицето на частните охранителни фирми, които охраняват собствеността на предприятията. И преди, и сега по парадоксален начин частните охранители се справят по-добре със задачите си при много по-ниско заплащане на служителите им, които изобщо нямат привилегиите на служителите на МВР\", отбелязва още бизнесът.\r\n\tВ частните охранителни фирми у нас работят над 130 000 души, докато униформените полицаи са около 30 000 на щат в МВР, пише \"Сега\".", "date": "2018.01.19", "title": "Частни охранители ще могат да пазят градовете и селата и да задържат нарушители"}
{"url": "http://www.mediapool.bg/grigor-dimitrov-shte-igrae-na-osminafinalite-v-melbarn-news274469.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров спечели мача срещу Андрей Рубльов и се класира за осминафиналите на Откритото първенство на Австралия по тенис.\r\n\tМиналогодишният полуфиналист в първия за годината турнир от Големия шлем надделя над 20-годишния руснак с 3:1 сета, в отделните части 6:3, 4:6, 6:4, 6:4. Така българинът взе своеобразен реванш за загубата срещу Рубльов във втория кръг на Откритото първенство на САЩ по тенис през септември миналата година.\r\n\tТова беше втори пореден тежък мач за третия в световната ранглиста на кортовете в Мелбърн. В предишния кръг Димитров преодоля квалификанта Макензи Макдоналд (САЩ) в 5-сетов маратон, продължил три часа и половина.\r\n\tСрещата между Димитров и Рубльов се игра на централния корт \"Род Лейвър Арина\" в Мелбърн при температура около 40 градуса по Целзий и продължи малко над три часа.\r\n\tТова оказа влияние и върху двамата тенисисти и всеки от тях допусна много грешки - както от сервис, така и в разиграванията.\r\n\tПоставеният под номер три в основната схема на турнира българин завърши срещата с 13 аса и 15 двойни грешки, а тридесетият в схемата Рубльов пласира 4 директни точки и направи 13 двойни грешки.\r\n\tГригор Димитров можеше да затвори мача и в три сета, но във втората част изпусна аванс от 4:2 гейма, допускайки два пробива. Общо в срещата българинът реализира 6 от 19 брейкбола и отрази 11 от 15 възможности за съперника си. Третият в световната ранглиста постигна 64% вкаран първи сервис и спечели 76% от тези точки.\r\n\tНа осминафиналите Димитров очаква победителя от двубоя между №15 Жо-Вилфрид Цонга (Фр) и №17 Ник Кириос (Авл), който се играе в момента.", "date": "2018.01.19", "title": "Григор Димитров ще играе на осминафиналите в Мелбърн"}
{"url": "http://www.mediapool.bg/privatizatsiyata-v-bulgaria-1997-2001-news274451.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tКъм анализираните дотук политически консенсус и предпоставки за извършването на приватизация в България, следва да се добави, че в Програмата на ОДС, Програмата на правителството \"България 2001\" и в \"Стратегията за ускоряване на приватизацията\",. Посочените документи\r\n\t Затова, въпреки крайно негативните обективни обстоятелства, не се допускат сериозни социални сътресения. През 1999 г. Агенцията за приватизация е обявена от КНСБ за социален партньор №1.\r\n\t на военните действия в съседна Югославия и на ембарго. Азиатската криза и руският дефолт на дълга засилват срива на цените на изкуствените торове и повечето химически продукти, на черните и цветни метали и допълнително влошават българските валутни постъпления. Външните въздействия, държавният фалит и икономическата катастрофа от 1996 г. определят България като високо рискова страна и ограничават участието на външните инвеститори в приватизацията.\n\n\r\n\tПриватизацията в периода 1997-2001 г. се извършва при изключително подробна регламентация, съдържаща се в ЗППДОбП и 30 подзаконови нормативни актове и вътрешни правила. Направени са законови промени, които увеличават възможностите за контрол, включително от парламента и опозицията.\r\n\tОсвен това е налице и съдебен контрол. За всяко нарушение, заинтересованите могат да отнесат спора си с приватизиращите органи за решаване от Върховния административен съд. От образуваните в тази връзка над 160 дела срещу актове, само седем акта на приватизиращи органи са изменени или отменени. Нито една сделка не е развалена или обявена за нищожна, което е атестат за законосъобразността на процеса.\r\n\tВсички значими сделки на Агенцията за приватизация са одобрени от Надзорния съвет, в който са включени представители на всички парламентарно представени политически сили. Най-големите и важни за икономиката приватизационни сделки стават след одобрение на Министерския съвет.\r\n\t Международния валутен фонд и Световната банка открояват ускорената приватизация като основен структурен критерий. Неспазването му означава спиране на траншовете от договорените заеми, които са жизнено важни за поддържане на платежоспособността и стабилизиране на държавата. Големият прогрес на приватизацията в периода 1997–2001 се признава от международните финансови институции и Европейската комисия, които са участвали или наблюдавали тези процеси.\r\n\tПочти всички големи сделки (повече от 100) са осъществени по предварително договорени програми с международните финансови институции и с Американската агенция за международно развитие. Около 27 големи сделки са осъществени с консултанти и посредници, финансирани от програма САРА на Европейската комисия, която България изпълнява като страна, искаща преговори за членство в Европейския съюз.\r\n\tСледователно, приватизацията се извършва съобразно споразумения и програми с най-важните за страната международни и европейски институции, и с тяхното активно участие. Срещу това България спасява националната си валута и обслужва дълговете си Затова .\r\n\tВ края на 1996 г. България е изостанала много от централноевропейските страни - по касов път са раздържавени 7.2% от активите на държавните предприятия. Масовата приватизация едва е започнала. Вътре в страна има крайно ограничен паричен и кредитен ресурс за участие в приватизацията. През януари 1998 г. парите на населението и на частните предприятия в обръщение, безсрочните, срочните и спестовните депозити в лева и чужда валута са общо 3 842.8 млн. деноминирани лева или 2 544.9 млн. долара [1]. Само с част от тях може да се участва в приватизацията. И малка част от техните притежатели поемат риска да купят акции или дял от държавата.\r\n\tСлед безпрецедентния фалит на 15 банки, българската банкова система е силно резервирана за отпускането на кредити за инвестиции в приватизирани производствени активи. Целият вътрешен кредит в левове и валута през януари 1998 г. е 5 262.1 млн. деноминирани лева. Година по-късно е спаднал с 13.9% до 4 530.2 млн. От тук следва, че  Едновременно , поради посочените по-горе външни причини. \r\n\t\r\n\t Програмата на правителството се конкретизира в Годишни планове от Съвета по структурна реформа. Той ги съгласува с Програмата за ускорена приватизация, която е договорена с международните финансови институции срещу подкрепата им за възстановяване на платежоспособността на страната. Нуждата от ускорена приватизация, при посочените по-горе неблагоприятни фактори, налага в процеса по различни програми да бъдат ангажирани многобройни консултанти, които са финансирани от ЕК, от Американската агенция за международно развитие и от Световната банка. Пряко от Агенцията за приватизация са ангажирани посредници и консултанти за повече от 100 от най-големите сделки, като по-голямата част са с първокласна репутация: Райфайзен инвестмънт, ВС Atkins, Прайс Уотърхаус Купърс, DFS, RES&CO, KPMG, Баренц груп, Делойт и Туш, Дрезднер Клайнуърд Бенсън, Дойче банк, Arthur Andersen, Roland Berger& Partners.\r\n\t Според официалните отчети в 1997-2001 са приватизирани:\r\n\t\r\n\tОбщият финансов ефект от приватизацията в периода 1997-2001 г. от 71.79%, съответства на относителния дял да приватизираните държавни активи, който е 71.4% (след като се отстрани делът на масовата приватизация, за която не се отчитат финансови ефекти). Прекият финансов ефект от 63.43% показва, че повече активи са донесли по-малко ефект. Обяснението е, че са приватизирани над 70% от структуроопределящите предприятия, които са във фактически фалит.\r\n\tе теза на д-р Желязко Христов (покойният бивш председател на КНСБ) и лозунг на КНСБ в периода 1997-2001 г. Тази теза показва, че приватизацията не може да се разглежда като покупко-продажба с цел реализиране на финансов ефект за държавата. В бившите социалистически страни тя не е имала такъв приоритет. Приключителният баланс на германската Treuhand показва, че разходите за преструктуриране, внасяне на капитал, финансиране на фирмени загуби, лихви, социални плащания, поемане на дългове, възстановяване на природата и др. са за DM 332 млрд. и превишават приходите за DM 76 млрд. Негативният баланс от приватизацията е –DM 256 млрд.[2] Масовата приватизация, която бе насърчавана като най-бързия начин, е друго доказателство на тезата. На две вълни Чехия раздържавява CZK 455 млрд.[3] или US$ 16.6 млрд. Приключителният баланс на чешката Агенция за приватизация показва, че преходът на страната към пазарна икономика струва 20.5 млрд. щатски долара, които са отишли за покриване на огромни разходи за управление на дълга, за спасяването и продажбата на държавни компании, банки и земи между 1991-2005 г.\r\n\tСлед 45 години комунизъм и следващите осем години, в които не бяха предприети никакви реформи, бе разбираемо, че българското общество като цяло не познаваше пазарите на производствените активи, нямаше представа за фирмен фалит, за образуването на цени на акции и дялове, за фирмени печалби и загуби, за дългове и просрочия. Това е основната причина за крайно негативните реакциите спрямо приватизацията на МК \"Кремиковци\" и АК \"Балкан\". Ще проследим, как с тези приватизационни сделки са реализирани двата приоритета на българската приватизация: частната собственост като условие за членството на страната в ЕС и като алтернатива от фалит или за неговото отлагане.\r\n\t В средата на 1999 г. не може в никакъв случай да се допусне ликвидиране на металургичния комбинат. Защото икономиката на страната рискува да изпадне в трета тежка икономическа криза. Закриването на най-голямото предприятие, натоварено с дългове от почти 1 млрд. деноминирани лева, изключва финансовите механизми за отсрочка, за дългови трансфери и други кризисни инструменти и блокира стопанския оборот на почти 10 на сто от едва излизащата от катастрофа национална икономика.\r\n\t\"Кремиковци\" е пример за източване на входа и на изхода, за трупане на квазидържавни дългове, достигащи 5% от БВП и имащи неколкократно по-голям негативен ефект върху икономиката и банките. Само просрочените задължения на комбината в деноминирани лева в момента на сделката са за над 642 млн.; впоследствие са предявени претенции от различни кредитори за още 200 млн. лева. Фалитът лишава от работа 12 500 човека в комбината и още толкова заети в - ж. п. транспорта, пристанищата, енергетиката, доставчици, фирми за техническа поддръжка и др. Това са аргументите на правителството да облекчи част от дълга на МК \"Кремиковци\" и да приеме продажбата по посочения в  начин.\r\n\tСпоред методиката на НСИ тази продажба се отчита в деноминирани лева със следните пряк и общ финансови ефекти:\r\n\t\r\n\tВече има отговори на въпроса, доколко е бил успешен опитът чрез приватизация да бъде спасен \"Кремиковци\":\r\n\tразгромната приватизация\" срещу \"смешната цена\" от 150 000 долара. Всъщност Договорът за приватизация на компанията от 30.06.1999 г. задължава купувача да внесе по escrow сметка 6 млн. долара, \"с които средства Дружеството да започне да обслужва задълженията си\". Освен това купувачът поема задълженията да предостави за три години, а след това да обезпечи акредитиви за 7 години на стойност 2.4 млн. долара годишно, \"с които дружеството да обслужва задълженията си\". Купувачът поема останалите задължения и се задължава да инвестира 100 млн. долара за период от 5 години. Затова според методиката на НСИ, продажбата на АК \"Балкан\" се отчита в деноминирани лева като пряк и общ финансов ефект по следния начин:\r\n\t\r\n\t Затова, приватизацията на авиокомпанията беше подкрепена от профсъюзите и от работещите в нея и беше предпочетена със всичките ѝ рискове пред неизбежната ликвидация. (Дори да се приеме, че балансовите активи на компанията струват 30 млн. долара, каквито произволни твърдения има, т.е. 54 млн. лева, те остават почти 4 пъти по-малко от задълженията на компанията.)\r\n\t\r\n\tПриватизациите не са гарантирано успешни, още по-малко - на фалирали предприятия. Приватизацията между 1997-2001 г. не е спасила две, а вероятно и други от 71 продадени фалиращи държавни предприятия[5]  - станало е заради стопанисването им от купувача или заради независещи от него причини. \r\n\t\r\n\tОсвен това е извършена при най-неблагоприятните условия. Българското общество следва да отдаде дължимото или поне да разбира, какво е постигнала концентрираната политическа воля на ОДС.\r\n\t \r\n\t________________________________________________________________________________________\r\n\t[1] \r\n\t[2] Privatisation at the End of the Century, Herbert Giersch Editor, Springer\r\n\t[3] PRIVATIZATION IN THE CZECH REPUBLIC DURING THE TRANSITION YEARS: SUCCESS OR FAILURE? by Ladislav Svitek, p. 91\r\n\t[4] \r\n\t[5] ПОСТАНОВЛЕНИЕ № 213 НА МИНИСТЕРСКИЯ СЪВЕТ ОТ 1996 г., ДВ. бр. 72 от 23.08.1996г.", "date": "2018.01.19", "title": "Приватизацията в България: 1997-2001"}
{"url": "http://www.mediapool.bg/rusiya-obvini-ukrainskite-vlasti-che-se-gotvyat-za-nova-voina-news274470.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия обвини украинските власти, че се готвят за нова война, след като парламентът в Киев прие Закона за реинтеграция на Донбас, определящ въоръжения конфликт в източната част на страната като \"временна руска окупация\", съобщи БНР.\r\n\tЗа съжаление, сме свидетели как се създава ситуация, в която има опасност от ескалация на напрежението в Украйна с потенциално непредсказуеми последствия за общия мир сигурност, предупреди руското външно министерство.\r\n\tКонфликтът в Източна Украйна започна след свалянето на проруския президент Виктор Янукович. От април 2014 г. досега са загинали над 10 000 души.\r\n\tСпоразуменията от Минск, подписани през февруари 2015 г. с посредничеството на Русия, Франция и Германия, позволиха намаляване на интензивността на боевете, но не доведоха до политическо уреждане на конфликта, припомня \"Франс прес\".", "date": "2018.01.19", "title": "Русия обвини украинските власти, че се готвят за нова война"}
{"url": "http://www.mediapool.bg/emile-eksik-zyumbyule-news274471.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Ако майка ти ти каже, че те обича, провери този факт\" – не помня заглавието на филма, но това пишеше на стената в нюзрума, където се развиваше действието. Стар филм, сега отношението към фактите е по-обтекаемо почти във всички страни и почти на всички места. С едно изключение – в обществените медии. Те затова са финансирани от всички нас – обществото плаща за истината.\r\n\tЩе започна с уговорката, че харесвам Емил Кошлуков. Както, да речем, харесвам зюмбюл. Защо избрах точно това цвете не знам, може би подсъзнателно заради израза \"паднал със зюмбюл от небето\". Обаче зюмбюл в салатата си не вярвам някой да харесва. Всяко нещо е добро на мястото си.\r\n\tЗнаеш ли кой е собственикът на списание \"Биограф\" – питат ме тези дни, – нещо много взеха да го рекламират по БНТ. Не, не знам на кого е списание \"Биограф\", само се досещам. Ей, не се научихте журналистите да броите нагоре от десет – казва ми друг наивен зрител, – как да бяха протестиращите за Пирин десетки, лично видях, че са хиляди. Я ми кажи – това пък трети зрител, – какво беше това писмо на Пеевски, дето го изчетоха в новините, кой го ядоса толкова? Това зрителят би трябвало да е разбрал от предхождащ репортаж за представянето на т.н. Бяла книга за свободата на медиите в България. Не, зрителят няма как да е разбрал, защото такъв репортаж е нямало. Защо тогава това писмо го прочетоха – чуди се зрителят, – сигурно авторът му си е платил по тарифа? Сигур…\r\n\tМиналата седмица прекарах всяка вечер по един час с Емил Кошлуков в \"Още от деня\". Предполагам, че това е било предаването с най-висок рейтинг през седмицата, всички го гледахме – някои от любопитство, други от загриженост, трети за сеир. Тези, третите, получиха най-много – то беше хилотене като от тамада на войнишко изпращане в голяма селска палатка, то беше подвикване и надвикване, в един момент Кошлуков така се въодушеви в ролята  на събеседник, че Андрей Райчев компенсаторно започна да кима учтиво като водещ – малка весела телевизийка. Чувам какво ми казвате: дистанционното ви е в ръката ви, превключете. Не, този път нямате право да кажете това, защото става дума за обществената телевизия.\r\n\tАко беше частна комерсиална телевизия, работата е проста и ясна – щом не ти се гледа реалити за пеене, превключваш на реалити за танцуване. Като не ти допадат турските филми, местиш се на канала с индийски. Ако искаш обаче да си добре информиран гражданин, плащаш през бюджета да има обществена телевизия и гледаш обществената телевизия. Добре информиран означава обективно, вярно, без идеологически, партийни или рекламни примеси с точни, проверени факти. И цитирани непременно от източника – това за журналистиката е непоклатимо правило, прилага се по силата на професионален инстинкт.\r\n\tЕмил Кошлуков е завършил политология. В разбълниканата с миксера на прехода българска глава това е доста сродно с журналистиката. Нали помните \"Телевизията върви след победителите\" и т.н. скърпени аргументи за оправдание на слугуването. Всъщност е точно обратното: журналистиката е противоположното на политологията, докато не се появи мръсната сводница пропагандата и ги чифтоса. Говорим за една основна част от журналистиката, която впрочем е основна и за всяка обществена медия – новинарството. Новината трябва да е като водата – без вкус, без мирис и без цвят. И трябва да идва от извора, а не да е преточена през девет канала в десети. По тази причина журналистиката търси източника, а политологът се увърта покрай опорните точки на политиката. Човек или е учил това, знае го и то се превръща в част от самия него или не го е учил и не иска да го научи, защото незнанието не му е пречило да си живее добре живота, даже му е помагало. Което не е беда, когато си в ролята на политик, водещ в малка медия, член на жури, сладур, фейсбукарски паун и т.н., но става проблематично, когато си програмен директор на обществената телевизия.\n\n\r\n\tЕмил Кошлуков обича да дискутира в социалната мрежа. В работно време, разбира се. Това на запад от нас, а май че вече и у нас, се смята за корупция (хаби се работно време, платено от данъкоплатците), но тук минава за симпатично снизхождане до широките интернет маси в името на тяхното ограмотяване.\r\n\tГовори се, че от няколко месеца БНТ няма програмна схема, предавания се чудят ще ги бъде или няма да ги бъде следващата седмица, но програмният директор не занемарява дейността си да просвещава населението във фейсбук с определен акцент по сексуални теми. Последно г-н Кошлуков беше развълнуван от стандартите за сексуално образование в Германия, като ги цитира и илюстрира с вестник \"Юнге Фрайхайт\" – ето това е нещо, което човек, имащ нещо общо с журналистиката никога не би направил.\r\n\tЗа елементарна, базисна професионална нагласа става дума. То е същото като хирург да влезе да оперира без да си измие ръцете. И не защото вестникът е крайно десен, макар политкоректността да измисля нови названия за привържениците на Алтернатива за Германия, като увъртяното \"нови (крайно) десни\". Човек може да харесва и крайно леви, и крайно десни вестници, но журналист не може да цитира като източник партийна брошура, след като си има истински източник – това е документ от стандарти за сексуалното образование на Световната здравна организация (60 страници), от които \"Юнге Фрайхайт\" е съставил удобна за каузата си табличка от пет-шест реда. На това не му се вика просто извадено от контекст, вика му се пропаганда. В случая – ако сме повече искрени, отколкото политкоректни – крайно дясна пропаганда.\r\n\tНали се сещате какво е пропагандата – мръсната сводница между журналистиката и политиката. Ти може да си против тези стандарти в сексуалното образование, но когато говориш за тях и си журналист, трябва да цитираш източника им и това е документа на Световната здравна организация. Когато се подкрепяш с публикация на \"Юнге Фрайхайт\", това означава няколко неща. 1. Оставил си някакви хора в Германия да мислят вместо теб, да ти сдъвчат информация и да ти я изплюят в устата като на безпомощно голишарче. 2. Занимаваш се с журналистика, но не си виждал учебник по журналистика. 3. Не информираш, а пропагандираш. В крайна сметка Емил Кошлуков публикува и документа на СЗО, в дискусията се намеси журналист и той се видя принуден.\r\n\tНо не заради това написах този текст. Емил Кошлуков не е по-лош от безличния Константин Каменаров и е само едно от лицата на похищението на националната обществена телевизия. Написах го заради зъзнещите от страх журналисти в БНТ. Достатъчно стара съм, за да съм виждала и преживявала журналистически страх при социализма – повярвайте ми, не беше чак толкова голям. Затова в този текст не използвах нито един факт, споделен от работещ в БНТ – ами ако ме познаят, ами ако се досетят, ами ако разберат, нали няма да ме издадеш… Такова човешко замръзване, такова треперене и такова криене по ъглите май никога не съм виждала.\r\n\tЕмиле, от теб се страхуват. Казвам го на онова симпатично момче, което някога се бореше против онези, които създават страх. Сега ги е страх от теб, защото те възприемат като аватар на безцеремонния, невежествен и агресивен монопол на журналистиката в България. А ти си знаеш, че не ти е там мястото и че си назначен за КошЛУКОВА глава. Вземи освободи тези хора от страха – сега можеш да го направиш и то е точно това, което мечтаеше да направиш преди много години. Излез завинаги от тази пълна с признаци  сграда, обърни се и кажи на сбогуване: \"Момчета и момичета, не се страхувайте, не лежахме за това по затворите, нито пък за постове. И се борете за началници, които са наясно, че за една обществена телевизия рейтингът не значи много, но доверието значи всичко.\"\r\n\tЗащото знаеш ли какво най-много липсва в тази наша държава? Достойнство липсва. Благословия е човек да може да го прояви.", "date": "2018.01.19", "title": "Емиле, ексик зюмбюле"}
{"url": "http://www.mediapool.bg/otkrito-e-tyalo-na-mazh-v-raiona-na-chepinsko-shose-news274472.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТяло на мъж е открито в района на Чепинско шосев посока Нови Искър, съобщиха от МВР.\r\n\tСигналът е получен сутринта към 8:27 часа.\r\n\tНа място е изпратен екип от столични криминалисти.\r\n\tПо първоначални данни мъжът е починал при пътно-транспортно произшествие.\r\n\tОгледът на произшествието продължава. Изяснява се самоличността на починалия.\n\n\r\n\tЗапочнали са оперативно-издирвателни действия за установяването на шофьора на превозното средство, който след инцидента е напуснал мястото.\r\n\tВременно движението в района е ограничено, обходният маршрут е през село Чепинци.", "date": "2018.01.19", "title": "Открито е тяло на мъж в района на Чепинско шосе"}
{"url": "http://www.mediapool.bg/premierat-na-nova-zelandiya-izliza-v-maichinstvo-news274473.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-младият лидер в Нова Зеландия за последното столетие – премиерът Ясинда Ардърн, ще става майка.\r\n\tНаскоро встъпилият в длъжност премиер планира да си вземе отпуск по майчинство през юни тази година.\r\n\t37-годишната Ардърн стана премиер през октомври 2017 г. Няколко дни по-рано тя вече е знаела и за бременността си, но въпреки това е приела поста. Баща на детето е партньорът й – телевизионният водещ Калрк Гейфорд.\r\n\tТретата поред жена-лидер в Нова Зеландия планира да отсъства от поста си не повече от шест седмици. По време на отпуската й, длъжността министър-председател ще заеме настоящият й заместник Уинстън Питърс.", "date": "2018.01.19", "title": "Премиерът на Нова Зеландия излиза в майчинство"}
{"url": "http://www.mediapool.bg/dozhivoten-zatvor-zaplashva-roditelite-obvineni-v-iztezavane-na-13-te-si-detsa-news274474.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбвинените в изтезаване на 13-те си деца Дейвид и Луиз Търпин пледираха, че са невинни пред съда, предадоха агенциите.\r\n\tДвамата бяха арестувани, след като една от дъщерите им успя да избяга от дома им в Калифорния и да подаде сигнал на телефон 911. Момичето е планирало бягството си в продължение на две години. Органите на реда намериха братята и сестрите й оковани за леглата им и недохранени.\r\n\t56-годишният Дейвид и 49-годишната Луиз са обвинени в мъчения, злоупотреби и принудително лишаване от свобода.\r\n\tДвойката се яви в съдебната зала, където окръжният прокурор на Ривърсайд Майк Хестрин описа обвиненията срещу тях. Той заяви, че съпрузите заявили, че наказвали децата си като ги връзвали първо с въжета, а след това с вериги и катинари за леглата.\r\n\tТези т. нар. \"наказания\" можело да траят седмици и дори месеци и с течение на времето ставали все по-чести. Доказателствата сочат, че децата не са освобождавани от веригите си, дори за да отидат до тоалетната.\n\n\r\n\tСпоред обвинението 13-те деца – 10 момичета и три момчета са привикнали на чести побои, включително на душене. Било им е позволено само едно къпане в годината.\r\n\tДецата са били държани будни през нощта, заспивали към 4-5 часа сутринта и спели през деня. Родителите им не им позволявали да играят с играчки, въпреки че в къщата са намерени много в оригиналните им опаковки.\r\n\tАко децата измиели ръцете си над китката, бивали наказвани, защото \"си играят с водата\". Родителите позволявали на децата си да ядат само по веднъж на ден, а понякога Дейвид и Луиз Търпин купували храна, например тиквен пай, и я оставяли така, че децата да могат да я виждат, но не и да я ядат.\r\n\tДецата никога не са ходили на зъболекар и от повече от четири години не са посещавали и лекар. Те нямат основни житейски познания и изобщо не знаели кой е този човек, когато видели полицай.\r\n\tЛекарите, които първи влезли в къщата на ужасите плакали след като видяли децата, които са на възраст между 2 и 29 години. След освобождаването им в понеделник, те се лекуват в болница. Най-малкото дете е с нормално тегло, но другите деца са силно недохранени, казаха властите.\r\n\t12-годишно момиче е тежало колкото средностатистическо 7-годишно дете, а най-голямото на 29-години е тежало едва 37 кг.\r\n\tНяколко от децата имат когнитивно увреждане и \"невропатия, която е увреждане на нервите в резултат на това крайно и продължително физическо насилие\", каза още Майк Хестрин.\r\n\tАко бъдат признати за виновни за десетките обвинения срещу тях, двойката е изправена пред присъда от между 94 години затвор или доживот, каза окръжният прокурор.", "date": "2018.01.19", "title": "Доживотен затвор заплашва родителите, обвинени в изтезаване на 13-те си деца"}
{"url": "http://www.mediapool.bg/uchenik-s-bravda-rani-shestima-v-uchilishte-v-sibir-i-opita-da-se-samoubie-news274475.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчителка и шестима ученика са пострадали при нападение в училище в Бурятия, автономна област в Русия, намираща се в Сибир, съобщи ТАСС.\r\n\tИнцидентът е станал в петък сутринта около 9 часа местно време (около 5 часа българско време) в училище във военното селище Сосновий Бор, недалеч от столицата на Бурятия - Улан-Уде.\r\n\tПо данни на прокуратурата младежът влязъл в училището, подпалил парцал и го хвърлил по учителката по руски език и литература. След това започнал да размахва брадвата. Носел е в себе си и нож.\r\n\tПри нападението са пострадали учителката и шест деца, едното от които е нападателят. По данни на лекарите три от децата са в тежко състояние, а останалите са пострадали по-леко. Децата са 13-годишни и са получили наранявания от брадвата. На пострадало при атаката момиче е ампутиран пръст.\r\n\tНападателят е 15-годишният Антон Бичивин, който учи в девети клас. Той е влязъл в часа по руски език и литература на учениците от седми клас и хвърлил бутилка със запалителна смес. След това започнал да раздава удари с брадвата.\r\n\t\"Провеждах час, вратата се отвори и хвърлиха нещо. Не разбрах какво, улучиха ме по главата, дори не усетих удара. Задими се. Започнах да извеждам децата. Когато излязох и аз видях, че един човек просто съсича с брадва децата. Вкарах ги обратно в кабинета - там всичко гореше. Вече цялата кървях\", разказа след инцидента пострадала учителка Ирина Раменска.\n\n\r\n\tСлед като престанал да удря с брадвата учениците, нападателят опитал да се самоубие в стаята, като си нанесъл няколко удара с ножа, който носел. После скочил през прозореца. Младежът се е наранил в гърдите и се намира в болница.\r\n\tДеветокласникът предупредил своя съученичка за готвеното нападение, разказа жителка на Сосновий бор пред телевизионния канал \"Дожд\".\r\n\t\"Не ходи на училище, ще има касапница\", гласяло съобщение, което Антон й изпратил по вайбър.\r\n\tПреди нападението в училището бил пуснат сигналът за тревога. Учениците и учителите обаче не обърнали внимание. Тийнейджърите често си правели шеги и всички помислили, че сега се случва същото.\r\n\tСъученици на Антон Бичивин разказват пред в. \"Комсомолская правда\", че той е син на офицер от въздушно-десантните войски. Те твърдят, че трима души са свързани с нападението. Според тях тримата били най-кротките ученици в класа.\r\n\tКсения, ученичка от училището, разказва пред ТАСС, че пострадалата учителка е опитен преподавател и не е за първа година в училището. Описва я като добър учител, който е преподавал на по-малките класове. Друг ученик - Данаил също се е изказал положително за учителката.\r\n\tНападателят Антон Бичивин е задържан и се намира в болница. Той е бил сам при атаката срещу учителката и учениците. Повдигнато му е обвинение за опит за убийство на повече от две лица. Мотивите за престъплението се изясняват, гласи  официалната информация от Следствения комитет на Русия.\r\n\tУчилището е отцепено от военни. То не е имало охрана, а само портиери на входа, разказа ученик.\r\n\tПрезидентският пратеник в Сибирския федерален окръг Сергей Меняйло заяви, че според предварителни данни, нападателят е от затворена група в социалните мрежи и може да е свързан с нападателите срещу училища в други региони.\r\n\tНа 15 януари десетокласник и негов малолетен приятел маскирани нахлуха в сградата на училище в руския град Перм. При атаката с нож раниха 15 ученици. Причините за нападението все още се изясняват. През 2017 г. е имало девет произшествия в руски училища, посочва ТАСС.\r\n\tСлучаят от понеделник разпали отново дискусиите за сигурността в руските учебни заведения - твърде чувствителна тема в страната след кризата в училището в кавказкото село Беслан, където прочеченски командоси взеха заложници през 2004 г. Тогава загинаха 331 души, от които 186 деца, припомня \"Франс прес\".", "date": "2018.01.19", "title": "Ученик с бравда рани шестима в училище в Сибир и опита да се самоубие"}
{"url": "http://www.mediapool.bg/uchilishtata-v-prinuditelna-vakantsiya-stanaha-161-news274476.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПринудителна ваканция е обявена в 161 училища в страната за петък. В повечето занятията са прекратени заради грипна епидемия. В останалите не се учи заради проблеми с отоплението или заради липсата на ток, съобщиха от Министерството на образованието и науката. В четвъртък затворените училища бяха 60.\r\n\tПродължава грипната ваканция в Перник, където 40 училища остават затворени. От днес до 24 януари са спрени занятията в 116 училища в област Пазарджик отново заради обявената грипна епидемия. Заради много болни деца са затворени и няколко училища в областите Търговище, Силистра и Враца.\r\n\tПродължава да не работи училището в пловдивското село Куклен, където се развали отоплителната инсталация. Затворено заради липсата на ток е и едно училище в Кюстендил.", "date": "2018.01.19", "title": "Училищата в принудителна ваканция станаха 161"}
{"url": "http://www.mediapool.bg/puchdemon-se-gotvi-da-upravlyava-kataluniya-ot-bryuksel-news274478.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият каталунски премиер Карлес Пучдемон, избягал в Белгия, твърди, че с помощта на новите технологии може да управлява региона от Брюксел. \r\n\t \r\n\tПо думите му днес \"мащабни бизнес проекти се управляват чрез нови технологии\". \r\n\t \r\n\t\"Това не са нормалните условия, които ни харесват, но е нещо по-добро от затвора\", отбеляза Пучдемон, цитиран от информационните агенции. \n\n\r\n\t \r\n\tСпоред него \"парламентарният правилник (на Каталуния) не съдържа никакви забрани върху начините за встъпване в длъжност\", предлагани от симпатизанти на бившия регионален лидер.\r\n\t \r\n\tПолитикът изтъкна, че ръководството на каталунския парламент трябва да реши може ли той да претендира за поста лидер на областта. \"Не е истина, че съм избягал от правосъдието - увери Пучдемон. - Пристигнах тук свободно, а щом бе издадена европейска заповед (за арест), се изправих пред съда (в Брюксел), а после правителството (на Испания) я оттегли.\"\r\n\t \r\n\tЗаповедта за арест на бившия каталунски лидер все още е в сила на територията на Испания. Ако той се върне от Белгия в Испания, може незабавно да бъде задържан. Привържениците му предлагат той отново да встъпи в длъжност като регионален лидер дистанционно или чрез свой представител. Мадрид твърди, че ще обжалва по съдебен ред всяко възможно нарушение, засягащо встъпването в длъжност на новия глава на региона.\r\n\t \r\n\tИспанският премиер Мариано Рахой каза по-рано, че няма никога да допусне Карлес Пучдемон да ръководи Каталуния от Брюксел, било то чрез интернет или видеоконферентна връзка. При първия административен акт в тази насока ще бъде сезиран Конституционният съд на Испания. Издигането на кандидатура за регионален лидер ще бъде блокирано и правителството в Мадрид ще продължи да управлява директно Каталуния, лишена от автономия след неконституционния референдум за независимост на 1 октомври.", "date": "2018.01.19", "title": "Пучдемон се готви да управлява Каталуния от Брюксел"}
{"url": "http://www.mediapool.bg/buryata-friderike-vze-nai-malko-12-zhertvi-v-4-strani-v-evropa-news274479.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМощната буря \"Фридерике\", на места с пориви на вятъра от над 200 км/ч, отне вчера живота на най-малко десет души в четири страни в Европа, съобщи ДПА.\r\n\tСтихията предизвика на места сериозни смущения във въздушния и железопътния транспорт и взе жертви в Белгия, Холандия, Италия и Германия.\r\n\tВ Германия загинаха осем души при инциденти, предизвикани от бурята с пориви на вятъра от над 200 км/ч. Петдесет и девет годишен мъж загина в къмпинга \"Емерих\" в Северен Рейн - Вестфалия, премазан от дърво, повалено от силния вятър. Шофьор на камион на 68 години загина при катастрофа, а пожарникар загуби живота си по време на служба в същата провинция. Негов колега загина в Тюрингия.\r\n\tВ Бранденбург загина шофьор на камион при пътен инцидент, предизвикан от силния вятър. Водач на автомобил загуби контрол над колата си и се блъсна в тежкотоварен камион в Мекленбург - Предна Померания и също загуби живота си.\r\n\tПолицията в източната провинция Саксония-Айнхалт каза днес, че 65-годишен мъж е загинал, опитвайки се да обезопаси покрива на къщата си, а 34-годишен мъж е бил убит от паднало дърво.\n\n\r\n\tСтихията повали дървета и предизвика хаос по пътищата. Железопътният транспорт в цялата страна беше спрян. Това не се бе случвало от 2007 г., когато бурята \"Кирил\" връхлетя страната. Германската железопътна компания \"Дойче бан\" днес възобнови работа, но предупреди за възможни забавяния на влаковете заради щети по релсите.\r\n\tВ Тюрингия бе отнесен покривът на училище, докато в него още имаше деца, но никой не пострада. В планинския масив Харц поривите достигаха 203 км/ч, нещо невиждано за Германия.\r\n\tПо-рано бурята, дошла от Северно море, предизвика смущения в Холандия и в Белгия.\r\n\tСпряно бе движението на високоскоростните влакове \"Талис\", свързващи Франция, Белгия, Холандия и Германия. Вчера сутринта бяха отменени 320 полета на амстердамското летище \"Схипхол\", имаше анулирани полети и на летищата в германските градове Дюселдорф и Мюнхен.\r\n\tНа места лошото време предизвика хаос и при движението по пътищата. В Холандия вятърът преобърна 66 камиона, което предизвика на места чудовищни задръствания.\r\n\tВ Холандия паднали дървета убиха двама мъже по на 62 години в град Зволе и град Енсхеде.\r\n\tВ южните предградия на белгийската столица Брюксел една жена беше премазана от дърво, паднало върху колата й. В Италия загина мъж, съборен от коня си от вятъра.\r\n\tПоследната буря, която връхлетя Германия, е причинила щети за 500 милиона евро или 613 милиона долара, съобщи днес Асоциацията на германските застрахователи (GDV), цитирана от ДПА. Щетите, нанесени от \"Фридерике\", са много по-малки от пораженията, причинени от \"Кирил\" през 2007 година, оценени на 2 милиарда евро, припомня ДПА.", "date": "2018.01.19", "title": "Бурята \"Фридерике\" взе най-малко 12 жертви в 4 страни в Европа"}
{"url": "http://www.mediapool.bg/turtsiya-iska-zelena-svetlina-ot-moskva-za-nachalo-na-vazdushna-kampaniya-sreshtu-kyurdite-v-siriya-news274480.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция изпрати началника на генералния си щаб Хулуси Акар в Москва да поиска одобрението на Русия за военновъздушна кампания в контролирания от кюрди сирийски район Африн, съобщи Ройтерс.", "date": "2018.01.19", "title": "Турция иска зелена светлина от Москва за начало на въздушна кампания срещу кюрдите в Сирия"}
{"url": "http://www.mediapool.bg/gol-do-krasta-putin-se-kapa-v-ledeno-ezero-na-bogoyavlenie-news274481.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tПравославната традиция повелява на Богоявление вярващите да се потопят във водата три пъти - в името на Отца, Сина и Светия дух, като символ на кръщението на Исус Христос в река Йордан. В обкръжението на свещеници и икони от местния Нило-Столобенски манастир, Путин скочи гол до кръста в дупката в леда. \r\n\t Кремъл обаче съобщава за пръв път, че Путин е участвал в него, макар той често да посещава православни храмове по време на църковни празници.\r\n\t\r\n\tСтудовете са достигнали минус 40 градуса в далекоизточна Якутия, съобщи министерството на извънредните ситуации, без да уточни броя на участниците в тези прояви.\n\n\r\n\tВ Норилск - в Далечния север на федерацията, се вихреха снежни виелици и термометрите показваха минус 50, затова властите решиха да отменят ритуала и препоръчаха никой да не се къпе \"поради съображения за сигурност\", съобщи РИА Новости.\r\n\tОбаче в якутския град Верхоянск - една от най-студените точки в Северното полукълбо - днес за първи път се състоя обредно къпане за православния празник Кръщение Господне, съобщи Якутската епархия на Руската православна църква, цитирана от ТАСС. В замръзналата река Яна беше изрязана дупка и местен свещеник извърши първия в историята на града празничен водосвет. Температурата от минус 63 градуса не смути многобройните смелчаги, които влязоха във водата, се казва в съобщението.\r\n\tВ съседните предимно православни страни - Украйна и Беларус, празникът също бе подобаващо отбелязан от много хора, информират местни медии.\r\n\tПрез 2017 г. в богоявленския обред участваха над два милиона хора в Русия.\r\n\tТАСС уточнява, че не става дума за църковен ритуал, а за народен обичай, на който Руската православна църква гледа благосклонно, ако хората се отнасят към него с благоговение и нямат здравни противопоказания.\r\n\tАмериканското посолство в Москва съобщи, че посланикът Джон Хънтсман смята да участва в къпането за Кръщение Господне, за да научи повече за духовните традиции в Русия. През уикенда, с любезното съдействие на Руската православна църква, посланик Хънтсман заедно с членове на семейството си, заместник-посланик Антъни Годфри и други служители на мисията ще посетят Воскресенския Ново-Ерусалимски манастир, каза говорителка на дипломатическото представителство.", "date": "2018.01.19", "title": "Гол до кръста, Путин се къпа в ледено езеро на Богоявление"}
{"url": "http://www.mediapool.bg/makron-ne-napravi-na-mei-otstapki-za-brekzit-news274482.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Макрон не направи на Мей отстъпки за Брекзит"}
{"url": "http://www.mediapool.bg/epohata-na-putin-shte-prodalzhi-sas-zasilvane-na-represiite-v-rusiya-smyatat-eksperti-news274483.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "\"Епохата на Путин\" ще продължи със засилване на репресиите в Русия, смятат експерти"}
{"url": "http://www.mediapool.bg/sasht-uskoryavat-premestvaneto-na-posolstvoto-si-v-erusalim-news274484.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "САЩ ускоряват преместването на посолството си в Ерусалим"}
{"url": "http://www.mediapool.bg/ucheni-sa-blizo-do-otkrivaneto-na-universalen-kraven-test-za-rak-news274485.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчени се приближават към една от най-големите цели на медицината - универсален кръвен тест за рак , съобщи ББС. Екип от университета \"Джонс Хопкинс\" изпробва метод, който открива осем често срещани форми на болестта.\r\n\tИдеята на учените е откриването на годишен тест, предназначен за ранна диагностика на рака, който да помогне за спасяването на човешки животи.\r\n\tУчените са обнадеждени, но въпреки това е необходима още работа за оценка на ефективността на теста за откриване на ранните стадии на заболяването.\r\n\tТуморите отделят малки частици от тяхната мутирала ДНК и протеините, които произвеждат, в кръвния поток. Тестът за откриване на рак търси мутации в 16 гена, които обикновено се появяват при болестта и осем протеина, които често се отделят.\r\n\tПриложен е на 1005 пациенти с рак на яйчниците, черния дроб, стомаха, панкреаса, хранопровода, дебелото черво, белия дроб и гърдата, при които туморът все още не се е разпространил към други тъкани. Тестът е установил 70 процента от туморите. \n\n\r\n\tДоктор Кристиан Томазети от \"Джонс Хопкис\" заяви, че откритието може да има огромно въздействие за предотвратяване смъртността от рак.\r\n\t“Колкото по-рано се открие ракът, толкова по-голям е шансът да се лекува“, посочи той.\r\n\tПет от осемте изследвани ракови заболявания нямат скринингови програми за ранно откриване.\r\n\tРакът на панкреаса има толкова малко симптоми и се открива толкова късно, че четирима от петима пациенти умират в годината, в която са диагностицирани.\r\n\tУчените се надяват, че тестът ще позволи откриването на тумори, когато те все още биха могли да бъдат премахнати хирургично, което покачва много шансовете за оцеляване на пациентите.\r\n\tВ момента CancerSEEK се изпитва при хора, които не са били диагностицирани с рак.\r\n\tСпоред учените той може да допълни други използвани инструменти за скрининг като мамографиите за рак на гърдата и колоноскопията за рак на дебелото черво.\r\n\tУвеличаването на броя на анализираните мутации и протеини би позволило тестването на по-широк кръг от ракови заболявания.\r\n\tД-р Герт Атард, ръководител екип в Института за изследване на рака в Лондон смята, че тестът има голям потенциал.\r\n\t\"Това е Светият Граал - кръвен тест за диагностициране на рак без всички други процедури като скенер или колоноскопия\", коментира той.\r\n\tТой предупреждава обаче, че все още има несигурност относно това какво да се прави, когато ракът бъде диагностициран.\r\n\tВ някои случаи, лечението може да бъде по-лош вариант, отколкото пациентът да живее с рак, който не е животозастрашаващ.\r\n\tМъжете вече могат да имат бавно нарастващ рак на простатата, който да бъде внимателно наблюдаван, а не лекуван.\r\n\t\"Когато откриваме рак по различен начин, не можем да приемем за даденост, че всеки ще се нуждае от лечение\", каза д-р Атард.\r\n\tПол Фароах, професор по епидемиология на рака в университета в Кеймбридж, заяви, че е необходима още работа, за да се оцени как тестът работи, когато раковите заболявания са по-малко напреднали.\r\n\t\"Доказателството, че тестът може да открие напреднали ракови заболявания, не означава, че ще бъде полезен при откриването на симптоматичен рак в ранните стадии, още по-малко на заболяването в предсимптоматичния му етап.\r\n\tЧувствителността на теста към раковите заболявания от първи стадий в проучването е едва 40%.\r\n\tЦената на CancerSEEK е по-малка от 500 долара (360 паунда) на пациент, което е приблизително на същата цена като колоноскопията.", "date": "2018.01.19", "title": "Учени са близо до откриването на универсален кръвен тест за рак"}
{"url": "http://www.mediapool.bg/dvama-magistrati-sa-zaloveni-s-neobyasnimi-dohodi-news274486.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдебният инспекторат е установил двама от общо 4195 магистрати, които имат необясними разлики между декларираното и реалното си имущество за 2016 г. Други 32 души все още имат време да обяснят разликите между написаното в декларациите им и състоянието на банковите им сметки. При останалите 4161 магистрати проблеми не са намерени.\r\n\tВ единия случай констатираното несъответствие между декларираните факти и получената информация е в размер до 20 000 лв. По закон съдебният инспекторат е длъжен да извърши допълнителна проверка. При другия магистрат размерът на несъответствието е над 20 000 лв. и преписката е изпратена до Националната агенция по приходите за данъчна проверка. НАП има срок от две седмици да я извърши. Имената на двамата трябва да бъдат обявени след приключването на всички проверки.\r\n\tДетайлните проверки на имущественото състояние на магистратите влязоха в сила преди две години. Мониторингът бе възложен на съдебния инспекторат, който има право да получава информация и за всички банкови сметки на съдиите, прокурорите и следователите. Освен магистратите на проверка подлежат техните съпрузи, хората, с които са във фактическо съжителство, както и непълнолетните им деца.\r\n\tПреди промените в закона проверките на декларациите се извършваха от Сметната палата.\r\n\tВ началото на януари главният прокурор Сотир Цацаров бе глобен с 300 лв. заради неподадена в срок имотна декларация пред съдебния инспекторат. Шефът на държавното обвинение пропусна срока за подаване на декларациите, който изтече на 15 май. По закон магистратите, които не подадат в срок декларациите си, се наказват с глоба от 300 до 3000 лв., а когато нарушението е повторно - глобата е от 600 до 6000 лв.\n\n\r\n\tРазмерът на глобата се определя от главния съдебен инспектор Теодора Точкова. На Цацаров е наложена минималната санкция, а той не е обжалвал постановлението. Още 9 магистрати не са атакували в съда наказанията си за неподадена декларация и те вече са в сила. И останалите са глобени с 300 или 400 лв.\r\n\tПрез август стана ясно, че Националната агенция за приходите (НАП) и ДАНС проверяват председателя на Върховния касационен съд Лозан Панов, след като той подаде имуществената си декларация само пред съдебния инспекторат.\r\n\tОт началото на 2016 г. всички магистрати подават декларациите си само пред Инспектората към Висшия съдебен съвет, но това не важи за членовете на ВСС, които трябва да се отчитат и пред Сметната палата. Още при установяването на пропуска беше ясно, че Лозан Панов задължително ще бъде предаден на НАП за данъчна проверка, а също и на ДАНС, както е по закон.", "date": "2018.01.19", "title": "Двама магистрати са заловени с необясними доходи"}
{"url": "http://www.mediapool.bg/goreshtinite-v-avstraliya-vzeha-nyakolko-zhertvi-news274505.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Горещините в Австралия взеха няколко жертви"}
{"url": "http://www.mediapool.bg/opozharena-e-kolata-na-organizator-na-protestite-v-zashtita-na-pirin-v-stara-zagora-news274506.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКолата на природозащитника Петко Петков е била опожарена пред дома му в Стара Загора в четвъртък вечерта, съобщи самият той в профила си във Фейсбук.\r\n\tИнцидентът е станал малко след края на протеста в града, част от масовите демонстрации в защита на Национален парк \"Пирин\", които се проведоха в цялата страна и редица градове в чужбина преди ден.\r\n\tПетков е един от организаторите на проявата в Стара Загора. Той е известен и с активната си дейност срещу застрояването на местния парк \"Бедечка\", който м.г. в основната си част бе спасен след серия масови протести.\r\n\t\"Това, което можех да направя е да изчакам пожарната да дойде и да я угаси. Колата е напълно изгоряла\", коментира той пред БНР в петък.\r\n\tПопитан какво е обяснението му за предполагаемия палеж, Петков заяви: \"Най-вече с изразяването на гражданската ми позиция. Аз съм доста активен за Пирин, преди това за \"Бедечка\" и по други каузи. Подозирам по-скоро конкретен поръчител от местната власт.\"\n\n\r\n\tЗасега от полицията не коментират нищо по повод инцидента с колата на природозащитника. От партия \"Зелените\" обаче уточниха, че Петков нееднократно е получавал заплахи в миналото.\r\n\t\"Заплашван е както онлайн, така и наживо с пистолети и ножове. Според него активността му на протестите в защита за Пирин е повода една от заплахите срещу него да се реализира на практика. Споделете видеото на Петко Петков, за да разгласим за случая, така че полицията и прокуратурата да си свършат работата\", призовават от формацията в социалната мрежа.", "date": "2018.01.19", "title": "Опожарена е колата на организатор на протестите в защита на Пирин в Стара Загора"}
{"url": "http://www.mediapool.bg/alternativa-za-germaniya-bulgaria-shte-bade-sledvashtata-gartsiya-ako-vavede-evroto-news274507.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрайнодясната партия \"Алтернатива за Германия\" предупреди Европейския съюз за прибързано приемане на България в еврозоната, съобщи БНР.\r\n\tВ съобщение за медиите председателят на партията Йорг Мойтен заявява, е България ще бъде следващата Гърция, ако въведе еврото.\r\n\tТова е поредната страна, която икономически не е готова за валутния съюз, който вместо да расте, трябва да се свие, смята лидерът на третата политическа сила в Германия.\r\n\tМойтен подчертава, че страната ни не в състояние да издържи на икономическия натиск, на който ще бъде подложена след влизане в еврозоната.", "date": "2018.01.19", "title": "\"Алтернатива за Германия\": България ще бъде следващата Гърция, ако въведе еврото"}
{"url": "http://www.mediapool.bg/dbg-iska-prezidentsko-veto-varhu-zakona-za-chastnite-ohraniteli-news274508.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Движение България на гражданите\" (ДБГ) поиска от президента да наложи вето върху Закона за частната охранителна дейност.\r\n\tПреди ден парламентът прие промени в закона, които дават право на частните охранители да извършват арести на предполагаеми престъпници, докато дойде полиция. Кметовете ще могат да сключват договори с частни охранителни фирми, които да се грижат за сигурността на цялото населено място.\r\n\tОхранителите ще имат право да носят огнестрелно оръжие, да използват физическа сила, помощни и технически средства.\r\n\tСъс закона се въвежда нов лиценз за частните охранителни фирми, който ще се дава за \"охрана на урбанизирани територии\". Охраната ще включва защита от противоправни посегателства върху имуществото и населението чрез наблюдение, контрол и реакция с\r\n\tмобилни охранителни патрули.\r\n\t\"С приемането на предложения от Министерски съвет проект правителството и мнозинството обявяват капитулацията си в сектор \"Сигурност\", невъзможността си да се справят с опазването на сигурността на българските граждани и тотален отказ да реформират системата\", коментира лидерът на ДБГ Димитър Делчев.\n\n\r\n\tСпоред него е недопустимо хора без специална подготовка да имат полицейски правомощия и да носят оръжие, с което могат да убиват. По думите му този закон е възможност за феодалните кметове да си наемат частна армия, която да ги брани от гражданите и закона и да налага репресия.", "date": "2018.01.19", "title": "ДБГ иска президентско вето върху Закона за частните охранители"}
{"url": "http://www.mediapool.bg/kopachite-na-bitkoini-harchat-elektroenergiya-kolkoto-irlandiya-news274509.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Копачите на биткойни харчат електроенергия колкото Ирландия"}
{"url": "http://www.mediapool.bg/cheshkiyat-parlament-svali-deputatskiya-imunitet-na-premiera-andrei-babish-news274510.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Чешкият парламент свали депутатския имунитет на премиера Андрей Бабиш"}
{"url": "http://www.mediapool.bg/i-v-blagoevgrad-e-obyavena-gripna-epidemiya-ot-ponedelnik-news274504.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРегионалната здравна инспекция (РЗИ) в Благоевград е обявява грипна епидемия на територията на общината от понеделник, 22 януари, съобщиха от Министерството на здравеопазването.\r\n\tГрипна епидемия е обявена и за областите Перник и Пазарджик.\r\n\tДо второ нареждане в двете области и в община Благоевград се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\r\n\tРЗИ – Благоевград връчи предписание на началника на Регионално управление на образованието 22, 23 и 24.01.2018 г. да бъдат обявени за неучебни дни на територията на общината.\r\n\tПредепидемична обстановка продължава да има в област Стара Загора.\r\n\tВисока е заболеваемостта в община Димитровград, област Хасково, но все още не са достигнати предепидемични нива.\r\n\tКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.19", "title": "И в Благоевград е обявена грипна епидемия от понеделник"}
{"url": "http://www.mediapool.bg/pravitelstvoto-otricha-da-znae-koi-pritezhava-yulen-news274511.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерският съвет се опитва да се измъкне от отговор на въпроса кой е истинският собственик на концесионера на ски съоръженията на Банско – \"Юлен\", давайки в отговор на запитване на сайта  по Закона за достъп до обществената информация формалните данни от Националния концесионен регистър (НКР) и Търговския регистър за юридическите лица, стоящи зад фирмата.\r\n\tНа 5 януари 2018 г. в интервю по Нова телевизия адвокатът на дружеството Петър Петров каза, че кипърецът Георгиус Георгиу, който излиза като крайно физическо лице, притежаващо фирмите зад \"Юлен\", е  на акациите, а \"институциите знаят кой е действителният собственик\". \"Това е декларирано, но аз не мога да го разкрия\", обяви Петров.\r\n\tТова накара коалицията \"За да остане природа в България\" да попита кой е собственикът на \"Юлен\" в писма до председателя на Народното събрание Цвета Караянчева, премиера Бойко Борисов, президента Румен Радев и управителя на БНБ Димитър Радев. Отговор от тях няма, а на отправеното до Министерския съвет от \"Биволъ\" питане са предоставени неведнъж публикуваните в медии данни от Търговския регистър.\r\n\t\"Данни за това кой или кои са физическите лица, крайни действителни собственици (икономически правоимащи) на \"Юлен\" АД, не са предоставяни в НКР и компетентната дирекция в Министерския съвет \"Икономическа и социална политика\" не разполага с декларирана от \"Юлен\" АД информация, касаеща поставените в заявлението въпроси\", отвръщат от Министерския съвет.\r\n\tПравителството насочва за по-пълна информация към Агенцията по вписванията София, където се събира информация на основание на законите за търговския регистър, за регистър БУЛСТАТ, кадастъра и имотния регистър, Семейния кодекс и дp., предоставяна от съответните ведомства.\n\n\r\n\tРеално отговорът на Министерския съвет е опит за укриване на истината, тъй като е нелепо да се твърди, че държавни органи като ДАНС и БНБ не могат да проверят кой е действителният собственик на \"Юлен\".\r\n\tИначе, според данните в Търговския регистър, които неведнъж са цитирани от медиите, \"Юлен\" АД има четирима акционери. Мажоритарният е фирмата от Британските Вирджински острови \"Т.А.К. Сървисиз лимитид\", следвана от община Банско, българската \"Алпенвалд туристик - България\" ЕООД и \"Пирин турист\", която държи едва 7 акции.\r\n\tСпоред актуалните в Търговския регистър документи \"Т.А.К. Сървисиз лимитид\" е собственост на кипърската фирма \"Дюк Номинийз\", която е притежавана от кипърския гражданин Георгиус Георгиу с 999 дяла и Елени Елина с 1 дял.\r\n\t\"Дюк Номинийз\" е една от фирмите на кипърския малоимотен гражданин Георгиус Георгиу, чрез които той е получил близо 1.2 милиарда кредити от Първа инвестиционна банка (ПИБ), посочват от \"Биволъ\".", "date": "2018.01.19", "title": "Правителството отрича да знае кой притежава \"Юлен\""}
{"url": "http://www.mediapool.bg/martin-shults-prizova-sapartiytsite-si-da-odobryat-koalitsionnite-pregovori-news274512.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.01.19", "title": "Мартин Шулц призова съпартийците си да одобрят коалиционните преговори"}
{"url": "http://www.mediapool.bg/gdbop-i-dans-s-aktsiya-v-meditsinskiya-universitet-news274513.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАкция на ГДБОП и ДАНС се проведе в петък в Медицинския университет (МУ) в София. Засега нито МВР, нито агенцията обаче съобщават подробности.\r\n\tСпоред неофициална информация на БНР действията на службите са свързани с поредни подозрения за корупционна схема при приема на чуждестранни студенти. Членове на ръководството на МУ са отведени за разпит.\r\n\tИменно за незаконен прием на чуждестранни студенти стана подсъдим . Схемата бе установена при \r\n\tВпоследствие Митев бе обвинен, че съзнателно е допуснал подчинения му тогава главен секретар на висшето училище Алексей Алексеев да извърши престъпление по служба, като е позволил 146 чужденци от страни в ЕС да бъдат записани да следват медицина без да са държали задължителните по закон писмени конкурсни изпити по биология и химия.\r\n\tСпоред прокуратурата тези студенти плащали много по-малко за обучение и от това университетът е ощетен с 1.1 млн. лева. Алексеев е подсъдим и за неизгодна сделка с посредник за привличането на чуждестранни студенти в изнесените звена на университета.\n\n\r\n\tСлед разкритията в одита на образователното министерство от края на 2016 г. за нарушения в мандата на бившия ректор проф. Ваньо Митев, близки до него кръгове инициираха смяната на тогавашния ректор Вихра Миланова, която предприе курс за пресичане на порочните практики от предходните години.\r\n\tПри последвалия \"преврат\", който също е обект на съдебни битки, университетът беше оглавен от проф. Виктор Златков, а ръководните органи - . Според запознати след смяната на властта във висшето училище порочната политика по прием на чуждестранни студенти е продължила постарому.", "date": "2018.01.19", "title": "ГДБОП и ДАНС с акция в Медицинския университет"}
{"url": "http://www.mediapool.bg/primkata-na-seks-skandala-se-zatyaga-i-okolo-udi-alan-news274514.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският актьор и носител на \"Оскар\" Колин Фърт е поредният представител на киноиндустрията, разграничил се от режисьора Уди Алън, съобщи Контактмюзик.\r\n\tНа фона на разразилия се секс скандал в Холивуд, белязал редица влиятелни мъже, общественото внимание се насочи и към 82-годишния Алън, обвинен от осиновената си дъщеря Дилън Фароу, че е упражнявал сексуален тормоз, когато е била малолетна.\r\n\tДен по-рано 32-годишната Фароу даде първото си телевизионно интервю по скандалната тема, в което настоя, че казва истината.\r\n\tМиналата седмица младият актьор Тимъти Шаламе, който с ролята си в гей драмата \"Призови ме с твоето име\" има сериозен шанс за оскарова слава, оповести, че ще дари за благотворителност хонорара си от филма \"Дъждовен ден в Ню Йорк\" на Уди Алън. 22-годишният Шаламе заяви, че не иска да се \"възползва\" от съвместната си работа с режисьора.\r\n\tТимъти Шаламе последва примера на актрисите Ребека Хол, Елън Пейдж и Мира Сорвино, които също направиха дарения или изразиха съжалението си, че са работили с Алън.\n\n\r\n\tМиналата седмица режисьорката на филма \"Лейди Бърд\" Грета Гъруиг, която се е снимала в продукцията \"На Рим с любов\" (2012) на Уди Алън, заяви, че повече няма да работи с нейния създател. \"Ако тогава знаех това, което ми е известно сега, никога нямаше да се снимам във филма. Занапред няма да работя с него\", сподели Гъруиг.\r\n\tСега същото направи и Колин Фърт, който се е снимал във филма \"Магия на лунна светлина\" (2014) на Уди Алън.\r\n\tМиналата година Фърт се обяви публично и срещу продуцента Харви Уайнстийн, обвинен в сексуални посегателства от десетки жени. Продуцентската компания на Уайнстийн, от която той беше уволнен, стои зад филма \"Речта на краля\", отличен с \"Оскар\" и донесъл на британския актьор най-престижния приз в киното за главна мъжка роля.\r\n\t\r\n\tИмето на Дилън Фароу нашумя през 2014 г., когато тя написа отворено писмо до в. \"Ню Йорк таймс\", в което обвини осиновителя си Уди Алън, че й е посягал сексуално, разкривайки, че това се е случило за първи път през 1992 г., когато е била едва на седем години. Режисьорът отрече обвиненията на осиновената си дъщеря и заяви, че те са изфабрикувани от майка й Мия Фароу - негова бивша дългогодишна партньорка, с цел да опетни името му. \"Не съм блудствал с Дилън\", заяви тогава Алън.\r\n\tПрез 2016 г. Ронан Фароу, синът на Мия Фароу и Уди Алън, написа есе, с което публично засвидетелства пълната си подкрепа за сестра си Дилън в обвиненията й срещу баща им.\r\n\tВчера в интервю за \"CBS This Morning\" Дилън Фароу разказа: \"Бях заведена в малко таванско помещение. Той ме инструктира да легна по корем и да си играя с играчката влакче на брат ми. Седна зад мен, точно до вратата. И докато аз си играех с влакчето, той злоупотреби сексуално с мен. Като седемгодишно дете това, което можех да кажа, бе, че той ме пипа по моите срамни части. Като 32-годишна възрастна жена казвам, че той докосва срамните устни и вагината ми с пръст\", каза Дилън.\r\n\t\r\n\tВ отговор Уди Алън отново отрече обвиненията в сексуални посегателства на доведената си дъщеря, като обвини семейство Фароу, че \"цинично се е възползвало\" от вълната Уайнстийн, за да възобнови своите необосновани твърдения.\r\n\tНовото опровержение на актьора беше направено по време, в което интервюто на Дилън Фароу още течеше по телевизията.\r\n\tРежисьорът изтъкна, че по случая отпреди 25 години са били извършени две задълбочени разследвания от специализираните агенции за защита на детето. Те се водели в Кънектикът и в Ню Йорк, като и в двата случая се стигнало до извода, че детето е било накарано от гневната си майка да разкаже тези истории по време на тежка бракоразводна процедура. 82-годишният Алън припомни, че по-големият брат на Дилън, Моузес, е бил свидетел как майката Мия е настройвала сестра му срещу Уди, за да го изкара \"опасен сексуален хищник\".\r\n\t\"За съжаление по всяка вероятност този сценарий е проработил и съм сигурен, че Дилън вярва в това, което твърди\", заключава режисьорът.\r\n\tЗасега единственият, засвидетелствал подкрепата си за Уди Алън, е актьорът Алек Болдуин засвидетелства подкрепата си за Уди Алън.\r\n\tБолдуин, който се е снимал в три филма на Алън, написа в Туитър, че \"отричането\" от режисьора е \"несправедливо\" и го натъжава. Актьорът допълва, че за него съвместната работа с Уди Алън е била \"привилегия\".\r\n\tАлек Болдуин казва още, че не омаловажава твърденията на Дилън Фароу, но отбелязва, че темата е деликатна, и напомня, че срещу режисьора никога не са повдигани криминални обвинения.\r\n\t82-годишният Уди Алън има четири награди \"Оскар\" - три за оригинален сценарий за \"Ани Хол\", \"Хана и нейните сестри\" и \"Полунощ в Париж\" и една за режисура за \"Ани Хол\". Негови нови филми излизат почти всяка година.", "date": "2018.01.19", "title": "\"Примката\" на секс скандала се затяга и около Уди Алън"}
{"url": "http://www.mediapool.bg/chuzhdite-turisti-sa-izharchili-u-nas-66-mlrd-lv-prez-11-te-mesetsa-na-2017-g-news274517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧуждите туристи са оставили над 6.6 млрд. лв. при гостуването си в България през единадесетте месеца на 2017 г., съобщи министърът на туризма Николина Ангелкова, цитирайки данни на БНБ. Приходите от международен туризъм са нараснали с 9.1 на сто спрямо същия период на предходната година.\r\n\tОт Министерството на туризма припомнят статистическите данни, според които за десетте месеца на миналата година страната ни е посрещната над 8.4 млн. чуждестранни гости, което е 7 на сто повече спрямо преди година и представлява над 1 млн. повече от собственото ни население.\r\n\tПостиженията са обнадеждаващи. Очакванията ни са за 8.7 млн. чуждестранни туристи за цялата 2017 г., прогнозира министър Ангелкова.\r\n\tСтраните от ЕС продължават да са най-големият генериращ пазар за международен туризъм на България с относителен дял близо 62 на сто и общ обем от около 5.2 млн. посещения за първите 11 месеца на 2017 г. Това е почти 8 процента ръст спрямо същия период на предходната година.\r\n\tНай-много туристи – по над 1 млн. – са дошли у нас от Гърция и Румъния. Увеличение има на повечето пазари от Европа и извън нея - Германия 5% ръст, Турция - 12%, Полша - 8%, Сърбия - 5%, Великобритания - 24%, Украйна - 15%, Молдова - 17%, Израел - 12%, Франция - 19%, Италия - 11%, Холандия - 23%, Белгия - 35%, САЩ - 10%, Испания - 37%, Швеция - 35%, Ирландия 19% и др, посочват от пресцентъра на туристическото ведомство.", "date": "2018.01.19", "title": "Чуждите туристи са изхарчили у нас 6.6 млрд. лв. през 11-те месеца на 2017 г."}
{"url": "http://www.mediapool.bg/vlastta-svali-maskata-za-ski-stroezhite-v-bansko-news274515.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на околната среда и водите Нено Димов отхвърли в петък предложението на алпиниста Боян Петров за компромисно решение на казуса Пирин и така потвърди съмненията, че концесионерът в Банско няма да се задоволи само с втория кабинков лифт. Само преди ден премиерът Бойко Борисов се кълнеше, че само това ще се строи. Реално отказът на Димов в плана за управление на парк \"Пирин\" да се запише строежа само на втората кабинка е знак, че са възможни и други ски строежи, стига \"Юлен\" да внесе инвестиционни предложения за одобрение в ековедомството. Това всъщност беше ясно още в самото начало от формулировката на новите текстове, но правителството се скъса да обяснява, че ще се строи само вторият лифт.\r\n\tПреди ден Боян Петров внесе в ековедомството предложение за поправки в плана за управление на Пирин, където да се запазят старите забрани на строежи с единствено изключения за втория кабинков лифт. Според Петров, който е и известен природозащитник, така ще бъдат задоволени исканията на всички засегнати страни. Противниците на строителството в Националния парк искат гаранции, че няма да се секат вековните гори. Национален парк \"Пирин\" присъства и в списъка на световното природно наследство на ЮНЕСКО.\r\n\tБоян Петров каза, че ако управляващите отхвърлят предложението му, ще лъсне фактът, че втората кабинка е само параван за нови строежи в Пирин.\r\n\tТочно това се случи в петък, когато екоминистърът отхвърли идеята на Боян Петров с аргумента, че тя няма да помогне. Нено Димов каза, че предложението на алпиниста е за поправка в плана за управление на Пирин, който \"задава само режимите в парка\". Димов каза, че специализираният подробен устройствен план дава основата за строителство и подлежи на екологична оценка.\r\n\t\"Когато говорим за този тип предложения (това на Боян Петров, бел.ред.), те трябва да бъдат отнесени към общите устройствени планове или специализирания подробен устройствен план, който подлежи на екологична оценка и на такава за съответствието,\" каза Димов.\n\n\r\n\tТой допусна, че ако Боян Петров предложи поправки за тези документи, идеята му може и да се осъществи. Веднага след това министърът уточни, че не може нищо да гарантира, защото не бил добре запознат със Закона за устройство на територията.\r\n\tНено Димов обясни, че не се притеснява и от екопротестите.\r\n\t\"Това е демокрация. Как може да се притеснявам от демокрацията? Напротив, живял съм в други времена, когато не можеше да има протести. Това би ме притеснило\", каза Димов.\r\n\tПреди ден кметът на Банско Георги Икономов директно обяви, че цялото усилие за втората кабинка включва и разширяването на ски зоната над града.\r\n\t\"А защо да не се разширяват ски-пистите, питам аз? Защо? Защо да не се построи още втори, трети или някой друг лифт, ако зоната вътре вече е урбанизирана?\", каза Икономов пред бТВ.\r\n\tВ петък стана ясно, че решението на Министерския съвет за промяната на плана за управление на национален парк \"Пирин\" е обжалвано. От правителствената пресслужба обаче отказват да обявят кой е жалбоподателят. По закон Министерският съвет трябва да внесе жалбата във Висшия административен съд в тридневен срок.\r\n\t\r\n\tВ петък българската партия \"Зелените\" чрез групата на \"Зелените\" в Европейския парламент  на Европейската комисия по казуса с Национален парк \"Пирин\".\r\n\tВъпросите са:\r\n\t\"Как Комисията оценява промените в плана за управление на НП Пирин, липсата на ОВОС и начинът му на приемане от Министерския съвет?\r\n\tУверена ли е Европейската комисия, че законодателството на Европейския съюз е спазено?\r\n\tКакъв е статута на разследването 6240/14/ENVI. (В Европейската комисия в момента тече разследване за възможни нередности при дейности по заменянето на съоръжения от страна на концесионера на ски зоната в Национален парк \"Пирин\" – бел. ред.)\".\r\n\tПо процедура Европейската комисия е длъжна да отговори на \"Зелените\".", "date": "2018.01.19", "title": "Властта свали маската за ски строежите в Банско"}
