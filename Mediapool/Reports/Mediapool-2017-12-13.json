{"url": "http://www.mediapool.bg/bitkata-za-pirin-protest-v-zashtita-na-prirodata-i-kontraprotest-za-vtora-kabinka-nad-bansko-news273033.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГраждани и екоорганизации протестираха в София срещу разширяването на ски зоната в Пирин, промените в плана за националния парк и промените в концесионния договор с \"Юлен\", които подготвя правителството. Шествието тръгна около 19 ч. в сряда от паметника на Алеко Константинов на бул. \"Витоша\" и продължи към Министерския съвет. Множеството скандираше: \"Пирин е в беда, спасете го сега\", а при преминаването край Съдебната палата и след това пред Министерския съвет ехтяха възгласи \"Мафия!\". Включиха се много млади хора, които носеха саморъчно направени плакати: \"В Банско Златният телец изгрява, над Пирина пламеней\", \"За Пирин. Не на бетона\", а при тръгването на шествието отпред застанаха деца, които държаха голям транспарант с надпис \"Спасете Национален парк Пирин\".\r\n\tПо същото привържениците на проекта за втори кабинков лифт над Банско организираха контрапротест край Симитли. Кметове на общини и жители на Банско, Симитли, Добринище, Петрич, Сандански и др. блокираха път Е79 в знак на протест срещу на решението за ски концесията в зимния курорт.\r\n\tЕкоминистърът Нено Димов заяви във вторник, че Министерският съвет ще гледа решението в началото януари. До тогава ще е приключило и планираното за 22 декември общественото обсъждане на промяната в плана за управление на природен парк \"Пирин\", която допуска инвестиционни намерения в ски зоната.\r\n\tСпоред природозащитниците на обществен дебат трябва да се подложи и промяната в концесията, тъй като тя ще засегне част от природния парк, която е под изключителна защита.\r\n\tЕкокоалицията се обяви срещу опитите планът за управление на Национален парк \"Пирин\" и концесионният договор на ски зона \"Банско\" да бъдат променени, с цел да се допуснат мащабни сечи и строежи в националния парк.\r\n\tКоалицията остро протестира срещу опита за разширяване на концесията от 99.55 ха на 1077 ха, което би узаконило ред незаконни строежи в парка и би увредило допълнително обекта от световното природно наследство на ЮНЕСКО. Според екоактивистите разширението излиза даже от контура на териториално-устройствения план, в това число – и в района на връх Църна могила, където има изоставен стар лифт и много стари гори. По-важното в случая е, че според скиори там има риск от лавини.\r\n\tОт екоминистерството заявиха пред бТВ, че картата, разпространена от Коалицията \"За да остане природа в България\", не е прецизна. От там уверяват, че промяната в концесията предвижда предпазна клауза, която не допуска изграждането на ски писти и съоръжения под връх Църна могила.\r\n\tПриродозащитниците подчертават, че процедурата по промяна на плана за управление на Пирин, за която МОСВ събира становища до 22 декември, се провежда в нарушение на три закона - за защитените територии, за биологичното разнообразие и за опазване на околната среда.\r\n\tАлпинистът Боян Петров също се включи в протеста. Той заяви, че \"една нагласена кръгла маса се стреми да легитимира решения въпреки екозащитниците\".\r\n\tКонтрапротестът на главен път Е-79 бе организиран от Сдружение \"Бъдеще за Община Банско\" с искания за развитие на ски зоната, както и на цяла Югозападна България с изграждането на автомагистрала \"Струма\".\r\n\t\r\n\tПротестът е подкрепен от 13 неправителствени организации сред които Асоциацията на пострадалите от катастрофи, Асоциацията за селски и екологичен туризъм, сдружение \"Природата за хората и регионите\" и др.\r\n\tПо-рано в сряда Владимир Иванов от организацията за защита на дивата природа WWF обясни пред БНР, че протестът им е срещу целия пакет от манипулации и изкривявания на закона, така че много по - лесно да може да се сече.\r\n\tТой каза, че екоораганизациите не са участвали на срещата в понеделник в МОСВ, но са били на две такива дискусии .\"На една от тях вицепремиерът Валери Симеонов заяви, че има съгласие или поне, че се търси такова между всички страни по толкова сложния противоречив казус за опазване на национален парк \"Пирин\", а такова съгласие всъщност нямаше. Идеята беше да се представят различните гледни точки, всичките трудности и измерения на този проблем и на тази държавна собственост, която всеки дърпа към себе си по някакъв начин. Поставени бяха много въпроси, съществени въпроси, включително и от нас. Ние непрекъснато показваме и доказваме, че опитите за отваряне на парка за сечи и строежи тежко противоречат на българското законодателство и са опасни за бъдещето на парка\", каза Владимир Иванов.\r\n\tПо думите му, тук не става въпрос за емоции и любов към природата, а за неща, които са регламентирани с наредби, със закони, с договори, които трябва да се спазват.\r\n\t\"Вместо отговори получихме покана за още една среща - от петък следобед за понеделник. Без да имаме отговори и без да имаме време да се подготвим. Затова решихме, че това е подмяна на целия процес и имитация на прозрачност и обществена отговорност\", обясни той отказът за участие в последната среща, но уточни, че чакат отговори на въпросите си.\r\n\tВладимир Иванов подчерта, че хората в Банско не са противници на природозащитниците. Според него има псевдо-медиен шум, който се поддържа не от хората в Банско, а от определени лобита: \"За съжаление, хората в Банско, Добринище и целия район отдавна нямат алтернатива, освен зимния туризъм.\"\r\n\tТой определи точно това като най - големия проблем за региона - огромна зависимост, омагьосан кръг, от който институциите трябва да намерят изход.\r\n\tПо-рано в сряда депутатът от ГЕРБ Георги Марков нападна екоактивистите.\r\n\t\"Въобразяват си някакви неправителствени организации. Видях ги на снимка - около 37 души застанали и реват пред Министерския съвет. И някой вика: \"Ми ще реват, те са власт\". Като искат това, да заповядат на терена на политиката. Да спечелят избори и да дойдат тук. Да закриват лифтове, да закрият и метрото, което ГЕРБ построи. Да закрият спортните зали. Да станем не парламентарна демокрация, а анарходемокрация\", коментира Марков.", "date": "2017.12.13", "title": "Битката за Пирин: Протест в защита на природата  и контрапротест за втора кабинка над Банско"}
{"url": "http://www.mediapool.bg/v-turtsiya-ima-nai-mnogo-lisheni-ot-svoboda-zhurnalisti-news273015.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-много лишени от свобода журналисти се намират в затворите в Турция.  Това показват данните от тазгодишния доклад на Комитета за защита на журналистите.\r\n\tСпоред информацията 262 журналисти са зад решетките към 1 декември тази година – с трима повече от 2016 г..\r\n\tОт тях 73 лежат в турски затвори, 41 - в Китай, и 20 - в Египет. Задържаните в тези три държави съставят 51% от всички лишени от свобода журналисти. Следват ги Еритрея, Азербайджан и Виетнам.\r\n\t\"Държави, които затварят журналисти заради публикациите им, нарушават международното право и трябва да бъдат държани под отговорност. Фактът, че репресивните правителства не си плащат цената за хвърлянето на журналисти в затвора, е провал на международната общност\", казва изпълнителният директор на организацията Джоел Саймън.\r\n\t74% от затворените са осъдени заради антидържавна дейност, често по мъгляви закони срещу тероризма. Това важи за всички турски журналисти.\r\n\t87% от затворените са писали за политика, близо почти всички са местни репортери, като 29% от тях работят на свободна практика.\r\n\t21 души са лишени от свобода заради \"фалшиви новини\".\r\n\tКласацията включва само журналисти, намиращи се в правителствени затвори. В нея не влизат безследно изчезналите или похитените от различни групировки представители на медиите.\r\n\tМрачната тенденция продължава тази от миналата година, когато в затворите са се озовали по-голям брой журналисти от когато и да било през последните три десетилетия. Това се дължи на предприетата в Турция кампания на властите след опита за преврат през юли 2016 г.", "date": "2017.12.13", "title": "В Турция има най-много лишени от свобода журналисти"}
{"url": "http://www.mediapool.bg/udalzhen-e-izborat-na-inzhener-konsultant-za-gazovata-traba-s-gartsiya-news273016.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУдължен е срокът за подаване на оферти от кандидатите да станат инженер-консултант на строежа на междусистемната газова връзка България-Гърция, съобщиха от компанията \"Ай Си Джи Би“, която ще изгради и експлоатира газопровода между Стара Загора и Комотини.\r\n\tПоръчката за 8.45 млн. евро без ДДС бе обявена в началото на ноември и срокът за внасяне на предложенията бе 19 декември, като е спазено законово изискване за 35 дни време от старта на процедурата до подаването на офертите.\r\n\tПоради големият интерес от страна на потенциалните участници в конкурса и заявленията за удължаване на срока датата за подаване на предложенията е отложена за  15 януари 2018 г.\r\n\tПромяната вече е оповестена на интернет страницата на Агенцията за обществени поръчки и в официалния вестник на Европейския съюз\r\n\tОт \"Ай Си Джи Би\" смятат, че предприемането на тази стъпка ще допринесе за нивото на конкуренцията и е в неин интерес.\r\n\t \r\n\tКрайният срок за подаване на оферти за обществената поръчка обаче не е значително удължен, тъй като за успешната реализация на проекта е от първостепенна важност да се избере инженер-консултант в най-близко бъдеще, посочва българо-италиано-гръцката компания.\r\n\tОсъществяването на избора е приоритетно както във връзка с активната роля на позицията при извършването на обществени поръчки за доставка на тръби и за изпълнител на строежа, но също така и за спазването на ключови дати, заложени в пътната карта за изпълнение на проекта, допълва дружеството.\r\n\tМиналата седмица бе обявен търгът за доставка на тръби на стойност 60 млн. евро без ДДС, в началото на годината ще стартира и изборът на технически изпълнител на газовата връзка, който ще я въведе в експлоатация. Плановете на правителството са до средата на годината да са приключили всичките пет търга по проекта и да се направи първа копка на газовата връзка, която се очаква да заработи през 2020 г.", "date": "2017.12.13", "title": "Удължен е изборът на инженер-консултант за газовата тръба с Гърция"}
{"url": "http://www.mediapool.bg/tsetska-tsacheva-nedobar-znak-e-da-ne-se-reshi-kazusat-s-imotite-na-ferdinand-i-boris-tri-news273013.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\"Недобър знак и оценка за българската държава като цяло с всичките ѝ държавни институции – близо 20 години от постановяването на конституционното решение, '98-ма година, с което е обявен за противоконституционен закона за национализиране имотите на Фердинанд и на цар Борис ТРИ и техните наследници, да не се излезне от този заплетен възел.\"\r\n\tТова коментира правосъдният министър и бивш председател на парламента Цецка Цачева пред БНТ в сряда в отговор на въпрос по темата с т.нар. \"царски имоти\", за чиято собственост претендират от години Симеон Сакскобургготски и сестра му Мария-Луиза.\r\n\tСпоменаването на цар Борис III по този необичаен начин напомня за известното участие на легендарния треньор по футбол Димитър Пенев в телевизионната игра \"Стани богат\".", "date": "2017.12.13", "title": "Цецка Цачева: Недобър знак е да не се реши казусът с имотите на Фердинанд и Борис ТРИ"}
{"url": "http://www.mediapool.bg/darzhavata-shte-mozhe-da-zabranyava-iznos-na-lekarstva-news273012.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВносът и търговията с лекарства, заплащани частично или изцяло от Здравната каса, ще се следи постоянно, а когато за определени медикаменти се установи недостиг на българския пазар техният износ от страната ще бъде ограничават или напълно забраняван. Това предвиждат одобрени от правителството в сряда промени в Закона за лекарствените продукти в хуманната медицина.\r\n\tТяхната цел е засилване на контрола върху пазара на лекарства, след като стана от години медикаменти се купуват по-евтино с рецептурни книжи у нас и се изнасят в чужбина за многократно по-високи цени, с което се точи Здравната каса, а българските пациенти са лишени от лечение. В началото на декември  МВР обяви, че е , ощетил Касата със стотици милиони левове.\r\n\tИнформационна система ще следи износа на лекарства, съобщи след заседанието на Министерския съвет здравният министър Кирил Ананиев. Ще се създаде Експертен съвет към Изпълнителната агенция по лекарствата (ИАЛ), който ще разработва два списъка – единият за лекарствата, за които временно може да направи ограничения в износа им при установяване на недостиг, а другият – за медикаментите, за които в рамките на предходните три месеца търговците на едро са уведомили ИАЛ, че ще изнасят извън страната, обясни той.\r\n\tОграничаването на износа или забраната на лекарства ще става по определен ред на установяване на липса на медикаменти.\r\n\t\"Това ще се случва тогава, когато в рамките на един месец един търговец на едро отказва едновременно на пет аптеки снабдяването с дадено лекарство“, посочи министър Ананиев.\r\n\t\"Когато отидем в тази аптека, която е заявила, че не ѝ е доставено, и направим преглед на лекарствата, които тя изписва, можем да установим, че тази аптека въобще не е продавала тези лекарства и тогава излиза, че сигналът е фалшив\", допълни той.\r\n\tКонкретният механизъм, ред и условия за въвеждане на забраните за износ ще се разпишат в наредба, която ще се издаде до три месеца.\r\n\tЛекарства, попаднали в забранителния за експорт списък, ще могат да се изнасят от търговци на едро, ако до пет дни след на правеното от него уведомление за намеренията му до ИАЛ, не получи отказ.\r\n\tСпециализираната електронна система за събиране и анализиране на информация за липса и недостиг на лекарствени продукти трябва да се изгради до четири месеца от приемането на поправките от парламента.\r\n\tТя ще наблюдава движението на лекарствените продукти от този списък – от влизането им на територията на страната през търговеца на едро, през търговеца на дребно – аптеките, включително и тези в болниците. Данните ще бъдат сравнявани с ресурса, който е изплатила Здравната каса чрез реимбурсиране напълно или частично, и по този начин ще се разбере къде има липса на лекарствен продукт. Целта е да се проследи движението на лекарствата и отклоняването им в т. нар. паралелен износ, обясни Ананиев.\r\n\tЩе има два списъка. Единият е за медикаменти, за които Агенцията по лекарствата ще налага временно забрана за износ при установен недостиг в аптечната мрежа. Вторият ще е с лекарства, за които търговците са уведомили три месеца по-рано, че ще изнасят, допълни той.\r\n\tСпоред Ананиев ефектът от въвеждането на новия механизъм за контрол върху лекарствената търговия ще е за милиони.\r\n\tТой допълни, че глобата за търговец, който въпреки забраната изнася съответното лекарство, ще е 25 хил. лв., а при повторно нарушение ще се отнема лицензът му.\r\n\tПредложените от правителството промени в Закона за лекарствата предвиждат още оптимизиране на дейностите по провеждане на клинични изпитвания на медикаменти. Ще се прецизират вътрешноорганизационните административни правила по разрешаването на клинични изпитвания като ще се намали регулаторната тежест за бизнеса.\r\n\tЯсно ще се регламентира и кои лечебни заведения могат да провеждат клинични изпитвания.\r\n\tДосегашният съгласувателен режим за дарения на лекарства ще се замени с уведомителен.\r\n\tСрокът за издаване на разрешения за производство и търговия на едро с лекарствени продукти ще се намали от 90 на 60 дни. Отпада изискването при издаване на разрешение за търговия на едро с лекарствени продукти да се представя в Изпълнителната агенция по лекарствата заключение от регионалната здравна инспекция след проверка на място, че са спазени здравните изисквания в помещенията за търговия на едро. Отпада и един от документите, които се изискват в процедурата по издаване на разрешение за търговия на дребно с лекарствени продукти в аптека, която се открива в населено място с население под 10 000 жители.\r\n\tПравителството предлага и да отпадане изискванията за представяне на удостоверение за актуална съдебна регистрация по Закона за лечебните заведения и на документ за наличие или липса на публични задължения по Закона за контрол върху наркотичните вещества и прекурсорите. Тези обстоятелства вече ще бъдат проверявани по служебен път.", "date": "2017.12.13", "title": "Държавата ще може да забранява износ на лекарства"}
{"url": "http://www.mediapool.bg/megadeloto-ktb-ochakvano-ne-tragna-ot-parviya-pat-news272994.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпецсъдът очаквано не успя да даде ход на мегапроцеса за източването на КТБ срещу Цветан Василев и още 17 подсъдими в сряда. Освен отсъствието на банкера, който е в изгнание в Белград, пречка за тръгването на делото се оказаха защитниците на други двама подсъдими – Рангел Стефанов и Снежанка Велева-Стефанова.\r\n\tАдвокатът на Стефанов се оказа, че е починал през ноември и той все още не е ангажирал негов заместник. Снежана Стефанова пък е с нов защитник, който има нужда от време, за да се запознае с материалите по делото.\r\n\tРазпоредителното заседание започна с докладване от съдия Виржиния Петрова на всички справки, свързани с Василев. От тях стана ясно, че нито той, нито членовете на семейството му са забелязвани на адреса им поне от 4 години. По тази причина той се води нередовно призован.\r\n\tПо данни на \"Гранична полиция\" за последно банкерът е бил регистриран на ГКПП на 5 юни 2014 г., когато пристигнал в страната на летище \"София\". Оттогава насам няма данни да е минавал през друг граничен пункт. Както е известно, Василев се намира в сръбската столица, където е обект на процедура по екстрадиция, поискана от българската прокуратура, която все още не е приключила с окончателно решение.\r\n\tВъпреки това МВР докладва на спецсъда любопитно становище, според което \"резултатът от издирването е, че той е обявен за общонационално издирване\", което продължавало и към този момент. Как точно органите на полицията издирват Василев, не бе уточнено.\r\n\tВсички останали подсъдими се явиха в спецсъда, като бяха получили и копия от обвинителния акт поне 7 дни преди заседанието. Някои от тях обаче не бяха уведомени за гражданския иск в размер на 4.4 млрд. лв., предявен от синдиците в КТБ.Прокуратурата опита да връчи обвинителния акт на Василев чрез адвокатите му\r\n\tЗаради липсата на Василев, той така и не можа да получи всички съдебни документи, което е задължителна част от уведомяването на обвиняемия за разпоредителното заседание по делото.\r\n\tДаниела Начева от спецпрокуратурата опита да елиминира тази пречка, предлагайки на съдия Петрова да помоли присъстващите в залата адвокати на банкера – Константин Симеонов, Лазара Карадалиев и Христо Ботев, да се ангажират с връчването на копие от обвинителния акт на клиента им. Те обаче категорично отказаха с аргумента, че не са упълномощени да правят подобно нещо, а и самият Василев се явява страна в процеса и има правото да бъде уведомен по надлежния ред.\r\n\tТогава Начева ги репликира с ироничния въпрос дали това означава, че няма да се явяват повече по делото, на което адвокат Даниела Доковска (защитаваща Маргарита Голева) се обърна към съдия Петрова с думите: \"Много моля прокурорът да не води процеса, приключи тази фаза. Предпочитаме Вас, г-жо съдия.\"\r\n\tРъководителят на спецпрокуратурата и наблюдаващ обвинител по делото \"КТБ\" Иван Гешев очевидно не остана удовлетворен от този развой, което личи от прессъобщението, изпратено до медиите малко по-късно в сряда.\r\n\t\"Защитниците не се съгласиха да приемат книжата, предназначени за Цветан Василев, въпреки законово уредената възможност за това. В случай, че го бяха направили, процедурата по връчване и призоваване на обвиняемия щеше да бъде изпълнена. Това би осигурило възможност за осигуряване хода на разпоредителното заседание, на което всички страни да изложат своите доводи за начина на водене на досъдебното производство и съображения за допуснати процесуални нарушения\", съобщиха от държавното обвинение с уточнението, че \"наблюдаващите делото прокурори ще продължат да полагат максимални усилия в рамките на законовите си правомощия, за да осигурят провеждането на бърз, справедлив и публичен процес\".\r\n\tДействително законодателят предвиджа подобна възможност, но единствено при условие, че защитниците на подсъдимия дадат съгласието си. В противен случай Наказателно-процесуалният кодекс е категоричен по този въпрос: \"По разпореждане на съдията-докладчик препис от обвинителния акт се връчва на подсъдимия. С връчването на обвинителния акт на подсъдимия се съобщава за насрочването на разпоредителното заседание и за въпросите по чл. 248, ал.1, за правото му да се яви със защитник и за възможността да му бъде назначен защитник в случаите по чл. 94, ал. 1, както и че делото може да бъде разгледано и решено в негово отсъствие при условията на чл. 269.\"Адвокат: Щом прокуратурата може да кацне на Луната, защо да няма звукозапис\r\n\tДруг основен епизод от разпоредителното заседание бе искането на адвокат Карадалиев спецсъдът да допусне звукозапис по време на цялото дело, което обаче бе отхвърлено от съдия Петрова с уточнението, че това е възможност, а не задължение на съда.\r\n\tТя допълни, че ако допусне искането на защитника на Василев, това ще означава, че след всяко заседание, независимо колко е продължило то, страните ще трябва да слушат целия запис от него, за да декларират, че нищо не е пропуснато.\r\n\t\"Считам го за излишно\", добави съдия Петрова, съгласявайки се,ч е все пак няма пречка да бъде записано поне разпоредителното заседание.\r\n\tОпределението ѝ провокира шеговит коментар от страна на адвокат Ботев, който заяви, че щом прокуратурата можела да кацне на Луната, можело и съдът да записва заседанията по делото.\r\n\t\"Обикновено се цитират само класици\", отвърна прокурор Гешев, автор на визираната от защитника на Василев реплика с Луната.\r\n\t\"Задачата пред разследващия екип беше със сложност, близка до това с дизелов двигател да кацнеш на Луната. Кацнахме, а дали ще дишаме, тепърва ще видим\", обяви пред медиите шефът на спецпрокуратурата на 20 юли при представянето на обвинителния акт по случая пред медиите.\r\n\tПо този повод подсъдимият Гунев коментира саркастично делото пред медиите, отбелязвайки, че \"прокуратурата са изобретатели във всяко отношение, включително по отношение на двигатели с вътрешно горене\".\r\n\t\"Цветан Василев беше редовно призован от сръбските власти за досъдебнато производство. Ако е добросъвестен и иска да се яви пред правосъдието, няма пречки да даде съгласие за екстрадиция и да се яви в съда. Не виждам никакви пречки да се яви. В България няма смъртно наказание, каза един бивш министър-председател. Част от подсъдимите, поне 7-8 са със същите обвинения като Василев – от 10 до 30 години лишаване от свобода за длъжностни престъпления в особено големи размери. Всеки от тях добросъвестно се явява. Това са обикновени служители в КТБ. Не ги е страх от нищо. Били са задържани по няколко месеца. Не виждам какво пречи на Василев да се яви по същия начин. Задържането под стража не е доживотен затвор\", коментира след заседанието и самият Гешев.Подсъдимите и повдигнатите им обвинения\r\n\tОсвен Цветан Василев, задочно обвинен за създаване и ръководене на престъпната група, отговорна за присвояване на 2.559 млрд. лв, както и за общо 146 престъпления, пред спецсъда ще отговарят още 17 души. Сред тях са бившата шефка на вътрешния одит на КТБ Снежана Стефанова, която е обвинена за участие в престъпната група и за участие в 138 длъжностни присвоявания. Одиторката от \"Кей Пи Ем Джи\" (KPMG) Маргарита Голева също е посочена от спецпрокуратурата като участник в групата. Тя ще отговаря за 69 длъжностни присвоявания.\r\n\tБившият изпълнителен директор на КТБ Александър Пантелеев е подсъдим за 130 присвоявания. Одиторът от KPMG Красимир Хаджидинев е в списъка с 68 присвоявания. Бившият изпълнителен директор Георги Христов е с 99 присвоявания.\r\n\tБившият изпълнителен директор на банката Илиан Зафиров също е участник в групата и ще бъде съден за 38 присвоявания. Бившият шеф на управление \"Кредитиране\" в КТБ Георги Зяпков ще бъде съден за 130 присвоявания. Главен експерт в Дирекция \"Анализ и обработка на кредитни сделки\" Елка Стойкова също е посочена като участник в групата и ще отговаря за шест длъжностни присвоявания.\r\n\tГлавната счетоводителка на КТБ Мария Димова ще бъде съдена само за участие в организираната престъпна група. По същия начин стоят нещата със заместник-главната счетоводителка Борислава Тренева-Кючукова, както и с главната касиерка Маргарита Петрова.\r\n\tЗамесени в делото са и трима бивши високопоставени служители в БНБ. Това са двамата бивши подуправители и шефове на управление \"Банков надзор\" Цветан Гунев и Румен Симеонов. Те са обвинени в престъпление по служба, защото не са упражнили контрол върху банката. Наред с тях подсъдима е и шефката на екип в \"Надзорно наблюдение на кредитните институции\" Славияна Данаилова.\r\n\tОстаналите трима изправени пред спецсъда са Светлана Георгиева, Елена Инджева и Рангел Стойчев, за които обаче все още не е ясно каква роля са имали в източването на КТБ според държавното обвинение.Разпитани са над 400 свидетели, но не и Делян Пеевски\r\n\tОбвинителният акт и копията му по делото са с общ обем от над 210 000 страници. През лятото спецрокуратурата обяви, че са разпитани над 400 свидетели, сред които обаче така и не бе попаднал бившият съдружник на Цветан Василев – Делян Пеевски. Разследването продължи повече от 3 години, а държавното обвинение твърди, че нанесената щета на банката е около 2.5 млрд. лв.\r\n\tВ представеното на медиите резюме на обвинителния акт се казва, че КТБ е била \"финансова пирамида\" и \"схема тип Понци\". Без да се брои Николай Бареков, в схемата не се сочи да има участие на политици, въпреки че КТБ години наред бе известна като \"банката на властта\" и в нея се държаха стотици милиони левове на държавни фирми. Извън мегаделото за КТБ има 22 други разследвания, които са отделени от него и тяхната съдба остава неясна.\r\n\t\"Дружествата – кредитополучатели без реална търговска дейност (които могат да бъдат наречени условно и \"кухи дружества\"), са основният градивен елемент в структурата, която обвиняемият Цветан Василев създава за съзнателното присвояване на имуществото на КТБ АД и ползването му по лична негова преценка и за лични негови проекти. \"Моделът КТБ\" по своята правна и фактическа същност се осъществява чрез конкретна технология на привидно кредитиране, позволяваща средствата на банката да се присвояват по разпореждане и в полза на целево предназначение, разпоредено от обв. Цветан Василев\", пише прокуратурата.\r\n\tСпоред обвинението Василев е ползвал касата на КТБ като своя лична каса, от която си е осигурявал пари в брой. Това ставало по два начина. В единия случай те се теглели от банковите сметки на кухите му фирми, като се осчетоводявали като постъпили в касата на съответното дружество, което не било факт. Друг вариант бил да се отпускат като привиден банков кредит на съответната фирма, който изобщо не отивал в нея.\r\n\tВторият основен механизъм бил директно да се осигуряват пари кеш на Василев от главната каса на КТБ, които дори не се осчетоводявали, а се водели налични. Впоследствие ваденето на пари се прикривало като се осчетоводявали като кредити. Между Коледа и Нова година на 2011 г. по подобен начин е прикрита липса на приблизително 120 млн. лв., смята прокуратурата.\r\n\tПри представянето на обвинителния акт през юли Иван Гешев обясни в характерния си стил на журналистите, че освен Пеевски, по делото \"го няма и г-н Путин, и г-н Обама\".", "date": "2017.12.13", "title": "Мегаделото \"КТБ\" очаквано не тръгна от първия път"}
{"url": "http://www.mediapool.bg/garantiraniyat-minimalen-dohod-se-vdiga-ot-65-lv-na-75-lv-news273010.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГарантираният минимален доход ще се повиши на 75 лв. от 1 януари 2018 г., реши правителството. Новият размер е с 10 лв. повече в сравнение с плащането в момента (65 лв.).\r\n\tЦелта е да се подобри системата за социална закрила на най-уязвимите групи, твърдят от социалното министерство.\r\n\tГарантираният минимален доход се използва като база за редица социални помощи.\r\n\tУвеличението му ще повиши с 15% размера на месечните добавки за социална интеграция, изплащани по Закона за интеграция на хората с увреждания. Ръст ще има и при месечните и еднократните помощи по Закона за социалното подпомагане и на помощите, разписани в Закона за закрила на детето.\r\n\tДруг положителен ефект от повишението на гарантирания минимален доход ще е разширяването на обхвата па подпомаганите с месечни социални помощи граждани, а също и на онези, които получават енергийни помощи и целеви помощи за наем на общинско жилище.", "date": "2017.12.13", "title": "Гарантираният минимален доход се вдига от 65 лв. на 75 лв."}
{"url": "http://www.mediapool.bg/vavezhdat-se-otstapki-v-taksite-za-patnitsi-na-letishte-sofiya-news273014.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството реши да запази и през 2018 г. силно оспорваните от някои авиопревозвачи еднакви такси за обслужване на пътниците на двата терминала на летище София. В същото време от следващата година авиокомпаниите ще могат да ползват отстъпки за количество превозени пасажери, както и за престоя на техните въздухоплавателни средства на летищния паркинг.\r\n\tАргументът на кабинета е прилагането на европейската практика за равнопоставеност на всички летищни ползватели с цел еднакво ценово третиране на пътниците, независимо дали летят по вътрешни или по международни линии.\r\n\tУеднаквавянето на летищните такси за двата терминала на столичната аерогара през 2017 г.  предизвика недоволството на нискотарифния превозвач \"УизЕър\", който се  и пред Брюксел, тъй като условията на двата терминала са доста различни и на практика са дискриминирани останалите на Терминал 1 превозвачи, сред което е и унгарската авиокомпания.\r\n\tДопреди изравняването на таксите за пътниците тарифата за преминал пасажер през Терминал 2 беше 11.50 евро, но бе свалена на 5.50 евро, колкото на Терминал 1, където обаче условията са далеч по-лоши – по-тясно е, няма достатъчно магазини и кафенета. Аргументът за еднаквите такси бе населването на Терминал 2 и облекчаването на работата на Терминал 1, но оставените на стария терминал авиокомпания са недоволни, че конкурентите им като \"Райънеър\" се ползват от по-добри условия на същата цена. От \"УизЕър\" смятат, че това е в ущърб и на летищния оператор, чиято загуба на приходи от еднаквите такси е между 8 и 10 млн. евро.\r\n\tВъпреки това кабинетът продължава същата политика на еднакви такси, като в допълнение от 2018 г. ще се предоставят отстъпки, които ще нарастват с броя на постоянно превозваните от авиокомпаниите пътници, става ясно от публикуваните на сайта на Летище София \r\n\tРеално дори за следващата  година има леко намаляване на таксата за обработка на пътник, независимо дали ползва вътрешна или международна линия. Вместо досегашните 5.50 евро тарифата става 5.46 евро за възрастни. За деца от 2 до 12 години обаче реално се повишава таксата от сегашните 2.25 евро на 2.73 евро. За деца под 2 години няма да се плаща.\r\n\tВ същото време се въвежда отстъпка за брой превозени пътници последователно в последните 12 месеца. Тя обаче ще влезе в сила от 1 юли 2017 г. Ако авиокомпания ежемесечно е превозвала между 100 и 200 хиляди ще получи отстъпка от 0.50 евро за пасажер. намалението ще расте пропорционално на броя на пътниците и ще стигне до 1.30 евро при транспортирани над 500 хил. пасажери ежемесечно.\r\n\tОсвен това за транзитно преминаващи през летището пътници таксата ще е с 60 процента по-ниска.\r\n\tТаксите за престой на самолетите на летището през деня и нощта остават същите, но се въвежда отстъпка за паркинга на повече машини. 50 процента по-ниска ще е таксата ако авиокомпания държи повече от три самолета на аеропорта в София и 70% - ако въздухоплавателните средства на един превозвач са над шест.\r\n\tС други промени в Наредбата за определяне на летищните такси се прецизират текстовете по методиката за определяне на таксите между летищния оператор и авиокомпаниите. Регламентират се и текстове относно правото на подаване на жалби срещу летищния оператор, в случите на несъгласие от страна на авиокомпаниите, допълниха от правителствения пресцентър.", "date": "2017.12.13", "title": "Въвеждат се отстъпки в таксите за пътници на летище София"}
{"url": "http://www.mediapool.bg/novi-120-hil-lv-glatna-spreniyat-proekt-burgas-aleksandrupolis-news273011.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрекратеният от българска страна проект за строеж на петролопровода \"Бургас-Александруполис\" глътна още 120 хил. лв., след като в сряда правителството предостави парите за увеличение на капитала на българското дружество, участващо в регистрираната в Амстердам руско-българо-гръцка проекта компания.\r\n\tС отпуснатите средства капиталът на \"Проектна компания нефтопровод Бургас-Александруполис БГ“ ЕАД ще се вдигне със 120 хил. лева чрез емитирането на 1200 нови акции.\r\n\tПарите са предвидени в бюджета за 2017 г. и ще отидат за издръжка на дружеството, както и да може то да покрие през 2018 г. финансовите си ангажименти като акционер в международната компания \"Транс Болкан Пайплайн Б. В.”. В регистрираното в Холандия по силата на междуправителствено споразумение дружество българската фирма държи 24.5 на сто. Руски консорциум от държавни компании притежава 51 процента, останалите са на гръцки части фирми и гръцката държава\r\n\tМакар България да се отказа от строежа на тръбопровода през нейна територия още през 2011  г. и денонсирането на междуправителственото споразумение между София, Атина и Москва бе гласувано от Народното събрание през 2013 г. разходите за участие в международната проектна компания продължават.\r\n\tСлед като беше тръгнала да съди съакционерите си, задето не искат да закрият общото дружество, през юни 2016 г. .\r\n\t \"Прекратихме делото, защото гръцката страна предложи компанията да продължи да съществува като основа за бъдещи съвместни проекти като инфраструктура. Ние приехме този аргумент, тъй като разходите за поддържане на тази инфраструктура са пренебрежимо малки, за да може да продължи да съществува като основа за бъдещи съвместни проекти между България и Гърция, свързани с диверсификацията в енергетиката. Затова оттеглихме иска в холандския съд в Амстердам\", каза тогава финансовият министър Владислав Горанов.\r\n\tПо-късно \"Проектна компания нефтопровод Бургас-Александруполис БГ“ ЕАД бе прехвърлена от Министерството на финансите към Министерството на енергетиката, но не се е чуло какво работи то и какви са потенциалните българо-гръцки проекти, които да се изпълняват заедно с Русия чрез общата им компания.", "date": "2017.12.13", "title": "Нови 120 хил. лв. глътна спреният проект \"Бургас-Александруполис\""}
{"url": "http://www.mediapool.bg/bsp-sofiya-poiska-spirane-na-prodazhbata-na-obshtinska-banka-news273024.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинските съветници от БСП в София се обявиха в сряда за спиране на процедурата по продажбата на мажоритарния дял на Столичната община в Общинска банка. Мотивът им е, че  има само един кандидат - лихтенщайнската компания \"Новито опортюнитис\", а кметът Йорданка Фандъкова обещала да се спази принципа за конкурентно начало при сделката, която бе с начална цена 45.6 млн. лв.\r\n\t\"Или процедурата трябва да бъде прекратена и обявена отново, или да се удължи срокът за подаване на оферти\", каза лидерът на левицата в София Калоян Паргов.  По думите му социалистите по принцип са против продажбата на подобен ценен актив.\r\n\tОт своя страна депутатът от БСП Румен Гечев обяви, че с дял от 67.6% бъдещият собственик преодолява блокиращата квота и ако поиска, ще може да увеличи капитала на банката, с което да я направи голяма. Заради това и БНБ, и ДАНС трябвало да проверят и докладват кой стои зад въпросната компания.\r\n\tВ отговор на БСП в кулоарите на парламента изявление направи председателят на Столичния общински съвет Елен Герджиков (ГЕРБ). Той каза, че  решението за Общинска банка е взето след оздравяването й и с презумпцията, че общината не трябва да се занимава с банкова дейност. Той каза още, че процедурата е продължила 60 дни, както изисква законът, но макар че са публикувани обяви във водещи икономически издания по света, се е явил само един кандидат.\r\n\t\"Общинският съвет може да вземе решение, че е съгласен да се извърши сделката, но единствената институция, която може да я верифицира, е БНБ\", разясни още Герджиков.\r\n\tОчаква се такова решение да бъде взето на 21 декември, а социалистите да гласуват против.", "date": "2017.12.13", "title": "БСП-София поиска спиране на продажбата на Общинска банка"}
{"url": "http://www.mediapool.bg/tsetska-tsacheva-veche-predstavya-ideite-na-tsatsarov-kato-preporaki-na-bryuksel-news273018.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравосъдният министър Цецка Цачева  цял нов фронт от дезинформационната война около съдебната \"реформа\", представяйки исканията на главния прокурор Сотир Цацаров като официални препоръки на Европейската комисия. Става дума за настояването на Цацаров да се въведат общи процедури за разследване на т.нар. \"трима големи\" в съдебната власт (шефовете на върховните съдилища и главния прокурор -бел.ред.). Пред БНТ Цачева на три пъти повтори, че това е препоръка на Брюксел, което не е вярно.\r\n\t \r\n\tМинистърът каза, че дори е сформирала работната група, която да \"обсъжда мерки и процедури за разследване на тримата големи в съдебната власт\" по препоръката на комисията.\r\n\t \r\n\t, каза Цачева. После допълни, че главният прокурор не е безконтролен.\n\n\r\n\t \r\n\t, коментира министърът.\r\n\t \r\n\tРаботата трябвало да приключи през януари, а в момента експертите проучвали опита на други държави от ЕС със сходно устройство на съдебната власт.\r\n\t \r\n\t, каза Цачева.\r\n\t \r\n\tТвърдението й не кореспондира с истината, но се вписва идеално в концепцията на ГЕРБ да адвокатства за всяко желание на главния прокурор. Фактът, че главният прокурор е напълно наказателно недосегаем, е констатирано от редица авторитетни международни организации, включително органите на Съвета на Европа.\r\n\t \r\n\tИстория на лъжата\r\n\t \r\n\tДебатът по темата за безкронтролността на главния прокурор в България бе отворен с нова сила през декември 2015 г. чрез . Те, също като други преди тях, констатираха, че практически няма кой да разследва главния прокурор, ако той извърши престъпление. Поради това те предложиха създаване на специална процедура за разследване. Според европейските експерти главният прокурор трябва може да бъде разследван от \"независимо лице, заемащо висша длъжност в съдебната система извън системата на прокуратурата\". \r\n\t \r\n\tЕвропейските прокурори предложиха още шефът на следствието да е функционално независим от главния прокурор. В доклада никога не е констатиран проблем с разследването на шефовете на върховните съдилища, защото те нямат власт над прокурорите, които биха ги разследвали.\r\n\t \r\n\tСлед това, през януари 2016 г. излезе . В него се настоява България да представи \"пътна карта\" за изпълнение на препоръките от доклада на европейските прокурори. България още не е представила  изпълнението на всички препоръки.\r\n\t \r\n\tВ разгара на  през април-май тази година, шефът на ВКС Лозан Панов проведе серия от срещи, включително с президента и премиера, по темата за безконтролността на главния прокурор. Паралелно с това тръгнаха упорити слухове, че мнозинството на Цацаров във ВСС готви отстраняването на Панов като акт на отмъщение. На 20 май :\r\n\t \r\n\t.\r\n\t \r\n\tСамо няколко часа след това изявление на Панов, Цацаров  да се обмисли процедура, по която главният прокурор да бъде разследван, но тя да важи и за ръководителите на върховните съдилища.\r\n\t \r\n\t“, каза тогава Цацаров в отговор на искането на Панов. Така се роди и идеята, че искането на европейските прокурори трябва да се модифицира по български (цацаровски-б.а).\r\n\t \r\n\tОще при първата си пресконференция като правосъден министър, Цецка Цачева даде да се разбере, че ГЕРБ ще следват , а не на независимите европейски прокурори. \r\n\t \r\n\tМеждувременно на 9 октомври т.г. излезе  . В него също буквално се казва, че трябва да се разработи процедура, които да позволи . \r\n\t \r\n\tВенецианската комисия никога не е споменавала за проблем с разследването на шефове на съдилища, защото такъв проблем никога не е съществувал.", "date": "2017.12.13", "title": "Цецка Цачева вече представя идеите на Цацаров като препоръки на Брюксел"}
{"url": "http://www.mediapool.bg/izvanreden-pravitelstven-chek-za-513-mln-lv-poluchi-nankov-news273019.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството продължава с абсурдната практика да изкривява сериозно гласувания от парламента бюджет в края на годината. Размерът на финансовите ангажименти, които може да поема регионалното министерство, е увеличен с 513.8 млн. лв. на заседанието на кабинета в сряда. Това значи, че от 349 млн. лв., колкото е таванът, гласуван от Народното събрание в Бюджет 2017, ведомството на Николай Нанков две седмици преди Нова година получава картбланш да сключи договори за още 513 млн. лв. (тоест общо над 850 млн. лв.).\r\n\tПрактиката, която сериозно разклаща идеята за програмно бюджетиране и поставя под въпрос необходимостта от гласуване на закон за бюджета, от години се критикува безрезултатно от Сметната палата. Миналата година по същия начин кабинетът извън всякакви разчети отпусна рекордните 1 млрд. лв. допълнително на регионалното министерство един месец преди Нова година, за да финансира програмата за саниране, преди да сдаде властта.\r\n\tВсъщност таваните на ангажиментите за финансови разходи, които сега кабинетът на ГЕРБ грубо погазва, бяха въведени от същата партия, но в първия й мандат. Това стана, след като бившият финансов министър Симеон Дянков обърка бюджета за 2010 г. с около 2 млрд. лв., които изскочили внезапно от \"чекмеджетата\" на чиновниците в министерствата по стотици сключени договори без осигурено финансиране. Впоследствие се оказа, че наистина има проблем със сключването на финансово необезпечени договори, поради коeто ГЕРБ въведе тавани на финансовите ангажименти, които всяко министерство може да поема.\r\n\tВъпросните тавани са записани в закона за бюджета, но само с един член на практика се обезсилват, защото в него е записано, че те могат да се променят неограничено.\r\n\t\"Основанието за приемането на акта на Министерски съвет е чл. 76 от Закона за държавния бюджет за 2017 г. Промяната е свързана с необходимостта от поемането на ангажименти за изграждане на значими пътни проекти, изпълнението на които ще стартира в началото на 2018 г., което означава, че като разходи същите ще бъдат реализирани в рамките на бюджета на МРРБ през 2018 г.“, коментираха пред Mediapool от финансовото министерство. Оттам уточниха, че целта е навременно стартиране на проектите\r\n\t  , съобщи неясно правителствената пресслужба.\r\n\tНяма нито ред кои са въпросните \"значими\" пътни обекти. В отговор на въпрос на Mediapool от регионалното министерство уточниха, че средствата се отпускат по проекти, за които има поети ангажименти чрез обществени поръчки или предстои сключването им. По-големите от тях са изграждането на магистрала \"Хемус\", чието реално строителство се очаква да тръгне през пролетта на следващата година, както и разширяването на пътя до Слънчев бряг. От МРРБ казаха, че в сумата влиза и тол системата, чиято индикативна стойност е към 250 млн. лв., а избраният изпълнител предложи да я направи за 180 млн. лв. с ДДС.\r\n\tОт правителственото съобщение става ясно още, че се правят и вътрешни промени в разходите по различните дейности на МРРБ, но не се посочват конкретни суми.\r\n\tОсвен отпускането на коланите на МРРБ, кабинетът одобри и част от предколедното раздаване на излишъка от бюджета. В края на ноември фискът бе на плюс 2.3 млрд. лв., които до края на декември би трябвало да се стопят предвид целта на Министерството на финансите да приключи годината с нулев дефицит.\r\n\tПрактиката да се харчи натрупаният текущ излишък в бюджета в последните дни на годината без контрола на Народното събрание и неясно за какво е обект на критика от страна на икономисти и на Сметната палата.\r\n\tКабинетът отпусна и 120 млн. лв. за увеличаване на капитала на неизвестното за широката публика държавно дружество  \"Еко Антрацит\" ЕАД. Акциите ще бъдат придобити от държавата чрез бюджета на Министерството на икономиката.\r\n\tДружеството се оказва наследник на две държавни фирми, занимаващи се със заличаване на последиците от въгледобива и рудодобива, които са били слети. Сумата е колосална на фона на досегашните разходи на \"Еко Антрацит\", които според финансовите му отчети са били по 1-1.5 млн. лв. годишно.\r\n\t \r\n\tЗам.-министърът на икономиката Лъчезар Борисов посочи пред Mediapool, че досега изразходваните средства за предотвратяване на потенциални замърсявания на околната среда от рудници и хвостохранилища са били около 5.5 млн. лв. годишно, които са били крайно недостатъчни за отговорните задачи, които трябва да изпълнява. \"За пръв път правителството, на фона на доброто икономическо състояние на държавата, предоставя сума, с която през следващата година могат да се реализират редица недофинансирани досега проекти от изключително важно екологично значение\", каза Борисов.\r\n\tС отпуснатите сега сериозни средства дружеството ще може да изпълни проекти за укрепване на стени на стари хвостохранилища, за рекултивация на стари рудници в Маришкия басейн, за изграждане на хидросъоръжение за извеждането на високите води на язовир \"Жеков вир\", както и за изграждане на система за мониториг на изтичащи се отпадни води, даде примери зам.-министърът.\r\n\tСправка в регистъра на обществените поръчки сочи, че в края на ноември \"Еко Антрацит\" е обявило поръчка за над 69 хил. лв. за избор на изпълнител за \"препомпване към котлована на рудник \"Цар Асен\" с цел да не се допусне изтичането на оксидни води в река Луда Яна.\r\n\tПрез октомври е била прекратена поръчката за ликвидация на обогатителната фабрика \"Медет\" заради риск от свлачище при взривните работи.\r\n\tВ края на октомври на \"Енерго ремонт строй\" е възложена поръчка за близо 2.5 млн. лв. за рекултивация на терени в димитровградски села, които са били нарушени от дългогодишни работи от мините от \"Маришки басейн\" АД.\r\n\tДруги  обществени поръчки на дружеството под шапката на икономическото министерство за 2017 г. няма, а за 2016 г. е само една - възстановяване на нарушени терени в района на рудник \"Здравец\", община Димитровград. Поръчката е била за около 1 млн. лв. и за изпълнител е избран отново \"Енерго ремонт строй\", показва регистърът за обществените поръчки.\r\n\tСлед като неотдавна военният министър Красимир Каракачанов съобщи, че планът за ремонта на руските изтребители МиГ-29 е задействан, сега правителството отпусна близо 20 млн. лв. за тях.\r\n\tЗа реализацията на проекта в бюджета за тази година са били заложени 30.5 млн. лв., но до момента са преведени само 9.63 млн. лв. през януари и сега се отпуска вторият транш от 19.97 млн. лв.\r\n\tБългарската военна авиация няма самолети и летците ни  от изискванията на НАТО, чийто норматив е 180 часа. В същото време правителството отлага решаването на въпроса с покупката на нови изтребители и отново залага на ремонта на старите руски машини, чиято \r\n\tПравителството отпусна допълнително 14.5 млн. лв. по бюджета на Националния компенсационен жилищен фонд за изплащането на т.нар. лихвоточки.\r\n\tТака общият размер на средствата за тази година стана 35.6 млн. лв., след като години наред се отпускаха средно по 10 – 12 млн. лв. годишно.\r\n\tОт съществуването на закона за възстановяване на средствата по жилищни влогове от началото на 90-те години до днес в окончателните списъци с право да получат парите си са вписани 155 000 влога при общо 315 000, открити в бившата държавна ДСК. От въпросните 155 000 влога до 30 юни 2017 г. са изплатени компенсации по близо 106 000 влога. Към същата дата фондът трябва да осребри чакащи искания на стойност 58 млн. лв. до края на 2019 г., които се отнасят за 9500 влога.\r\n\tКабинетът одобри и допълнителни разходи по бюджетите на министерства и трансфери към общини за над 50 млн. лева.\r\n\tОт тях  за софтуерната осигуровка с програмни продукти на компанията на правителството. Сумата се плаща по договор от 2015 г., с който е придобит лиценз за безсрочно право на ползване за нуждите на държавната администрация на страната ни.\r\n\tПо бюджета на Министерството на правосъдието са одобрени и допълнителни . Средствата са за изплащане на обезщетения на пенсионирани служители от главните дирекции \"Охрана\" и \"Изпълнение на наказанията\".\r\n\tДруги 12.1 млн. лв. се предоставят като за покриване на неизпълнението на приходната му част. Със средствата ще се обезпечи покриването на вече одобрените разходи по бюджета на съдебната власт.\r\n\tПравителството одобри и допълнителни трансфери по бюджета на Министерството на околната среда и водите. Средствата са от преизпълнение на утвърдените приходи по Закона за водите.\r\n\tПо бюджета на МВР са одобрени допълнителни разходи за 8042 лв. От тях 6173 лв. са за рехабилитация на военноинвалиди и пострадали полицаи. Останалата част е за спортни дейности на обучаващите се в Академията на МВР. Одобрени са били и вътрешнокомпенсирани промени по бюджета на МВР, които отразяват настъпили промени по области на политики, бюджетни програми и показатели по бюджета на ведомството.\r\n\tОтпускат се и , където няма детски градини и училища. Средствата се превеждат по бюджета на образователното министерство.\r\n\tОтделно за компенсиране на безплатният транспорт на деца и ученици общините ще получат допълнително още 9 млн. лв., реши правителството. Средства се осигуряват за сметка на икономии по бюджета на Министерството на образованието и науката и от централния бюджет.\r\n\tПо бюджета  за издръжка на задграничната дейност на агенцията.\r\n\tНа община Брезово са отпуснати 810 хил. лв. за изпълнение на проекти, свързани с реставрацията на родната къща на полк. Владимир Серафимов и на Аджарската книжовна школа в село Свежен.\r\n\tОбщина Търговище получава 100 хил. лв. за проучване, разкопки и реставрация на археологическия обект \"Мисионис\".\r\n\tВидин получава и на гимназията за чужди езици \"Йордан Радичков\".\r\n\tНа Сливен са отпуснати 1.8 млн. лв. за ремонт на бул. \"Хаджи Димитър\".\r\n\tОтделно са одобрени общо над 6.2 млн. лв. за общините за изпълнението на пет национални програми в образованието.\r\n\tБългария ще финансира и 55 проекта за над 3.5 млн. лв. в страните от Западните Балкани и от Източното партньорство, реши още правителството. Средствата се осигуряват в рамките на официалната помощ за развитие, която всяка държава членка на ЕС е длъжна да отделя съгласно Договора за функционирането на ЕС.\r\n\tСредствата отиват за реализирането на 21 проекта в Сърбия от  неправителствени организации, омбудсмана, образователни институции и малък бизнес.\r\n\tВ Босна и Херцеговина ще се осъществят 12 проекта, основно свързани с ремонти на детски градини и нови площадки за игри.\r\n\tПет проекта ще бъдат финансирани в Македония в областта на здравеопазването и за децата със специални потребности.\r\n\tВ Албания ще бъде реализиран един проект за укрепване на капацитета на институцията на омбудсмана.\r\n\tИзграждане на мултикултурен образователен център, подкрепа за неправителствения сектор за повишаване информираността на младежите в областта на правата на човека ще бъдат финансирани в Грузия.\r\n\tВ Молдова ще се ремонтират училища и детска градина.\r\n\tЧетирите проекта, които ще бъдат финансирани в Украйна, са за оборудване на кабинети за интерактивно езиково обучение във висши и средни училища.\r\n\tВ Армения пък ще бъде изграден образователен кабинет с модерни компютърни и информационни технологии.", "date": "2017.12.13", "title": "Извънреден правителствен чек за 513 млн. лв. получи Нанков"}
{"url": "http://www.mediapool.bg/mvr-shefat-ne-vyarva-bulgartabak-da-e-kontrabandiral-tsigari-news273020.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПостоянно променящата се позиция на вътрешния министър Валентин Радев по отношение на доклада на турската служба за борба с организираната престъпност и контрабандата (КОМ), в който \"Булгартабак\" се посочва като основен източник на контрабандни цигари в страната, отбеляза ново развитие.\r\n\tРъководителят на МВР вече напълно осъзнава, че българският тютюнев холдинг е споменат точно в този контекст от турските разследващи, но не вярва да е организатор на контрабандата., обясни Радев пред парламентарната вътрешна комисия в сряда в отговор на въпрос от БСП.\r\n\tВсъщност, от думите на вътрешния министър стана ясно, че това негово убеждение не се базира на проверка, а по-скоро на предположение, породено от уверенията на \"Булгартабак\", които през миналата седмица развиха същата теза и заплашиха със съд всеки, който ги свързва с контрабанда., доразви пред медиите хипотезата си министърът.\r\n\tСлед което направи паралел с износа на оръжие, за да онагледи още по-добре абсолютната си убеденост, че няма как българското дружество да е свързано с контрабандата., чистосърдечно призна Радев, който само допреди две седмици не разбираше изобщо защо журналистите го питат за турския доклад, в който \"Булгартабак\" е сочен като източник на контрабандни цигари.\r\n\tПопитан дали ще препрати въпросния документ към прокуратуратам, вътрешният министър потвърди: \r\n\tТози коментар на МВР шефа обаче влиза в директно противоречие на думтие му от 30 ноември, когато заедно с главния секретар на силовото ведомство Младен Маринов убедено твърдяха, че \"Булгартабак\" го няма в доклада на КОМ., заяви тогава Радев.\r\n\tДен по-късно той се поправи, признавайки, че името на холдинга все пак е споменато, но само като източник, а не и като организатор на канал за контрабанда на цигари. Тезата му бе развита впоследствие от самото дружество, откъдето обвиниха за всичко \"медиите, свързани с бизнесмена Иво Прокопиев и кръга \"Капитал\", неправителствени организации, получаващи финансиране от чуждестранни фондации, както и поставени в зависимост от тях български политици и политически партии\".\r\n\tПоследва и протест на служители на холдинга, свързван с депутата от ДПС Делян Пеевски, които под строй бяха докарани на протестно шествие в София, което обиколи офисите на \"Да, България\", \"Капитал\" и \"Дневник\", за да стигне до парламента и Министерския съвет.\r\n\tНа този фон пък главният прокурор Сотир Цацаров засега неизменно се придържа към позицията, че нито може да коментира, нито може да се самосезира за доклад, който не е стигнал до бюрото му по \"официални канали\".", "date": "2017.12.13", "title": "МВР шефът не вярва \"Булгартабак\" да е контрабандирал цигари"}
{"url": "http://www.mediapool.bg/lufthanza-se-otkaza-da-kupuva-avstriyskiya-avioprevozvach-niki-news273021.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският авиопревозвач \"Луфтханза\" (Lufthansa) оттегля предложението си за придобиване на австрийската авиокомпания \"Ники\" (Niki), подразделение на фалиралата германска авиокомпания \"Еър Берлин \"(Air Berlin), предадоха световните агенции.\r\n\t\"Луфтханза\" е предприела тази стъпка, тъй като досега Европейската комисия не е разрешила осъществяването на сделката и не се очаква скоро Брюксел да вземе такова решение, уточни авиокомпанията в съобщение.\r\n\tГерманското правителство изрази съжаление за случилото се, което според него ще доведе до фалит и спиране на дейността на \"Ники\", допълва Асошиейтед прес, цитирана от БТА.\r\n\tСлед провала на сделката е много вероятно германското правителство да не може да си върне изцяло заема от 150 милиона евро, предоставен на \"Еър Берлин\" през септември, за да продължат да летят самолетите на авиокомпанията.\r\n\t\"Еър Берлин\" приключи дейността си в края на октомври, макар че австрийската \"Ники\" продължи да изпълнява полети.\r\n\tНай-големият германски авиопревозвач \"Луфтханза\" планира да придобие голяма част от Еър Берлин, а британският нискотарифен авиопревозвач изиДжет (easyJet) получи във вторник одобрение от Европейската комисия да придобие по-малка част.\r\n\t\"Бритиш еъруейз\" (British Airways) и чартърният авиопревозвач \"Кондор\" (Condor), част от групата \"Томас Кук\" (Thomas Cook), изразиха интерес към придобиването на австрийския авиопревозвач.\r\n\tПрез август се наложи \"Еър Берлин\" да започне процедура по фалит, след като най-големият й акционер, \"Етихад\" (Etihad), спря финансовата си подкрепа заради дългогодишните загуби на компанията.", "date": "2017.12.13", "title": "\"Луфтханза\" се отказа да купува австрийския авиопревозвач \"Ники\""}
{"url": "http://www.mediapool.bg/koledni-otstapki-za-chetiri-kultovi-kontserta-v-sofiya-dogodina-news273023.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКоледна десетпроцентна отстъпка от цената на всички билети за четири култови концерта, което ще се състоят догодина в София, обявиха от \"София Мюзик Ентърпрайсис\" в сряда.\r\n\tПромоцията ще важи от 18 до 31 декември за концертите на холандската джаз дива Каро Емералнд, на американската рок банда \"Тото\", на британския музикант Rag’n’Bone Man и на колоса на психеделика Роджър Уотърс.\r\n\tКонцертът на Каро Емералд ще е на 2 март 2018 г. в зала \"Универсиада\".\r\n\tДва дни по-късно у нас пристигат \"Тото\", за да отбележат с феновете си 40-годишнината от създаването на бандата. Концертът ще е в зала 1 на НДК и е част от европейското турне на групата\"40 Trips Around The Sun Tour\", което се очертава да е едно от най-мащабните техни турове досега.\r\n\tЛегендата на \"Пинк Флойд\" Роджър Уотърс излиза с бенда си на сцената на \"Арена Армеец\" на 4 май, като част от турнето Us + Them. Пишното визуално шоу ще включва 80% стари песни и 20% парчета от последния му албум Is This the Life We Really Want?\r\n\tКолоритният британски музикант Rag'N'Bone Man, който завладя феновете и световните чартове със сингъла си \"Хюман\" (Human), пристига в София на 9 май. Купонът ще е в зала \"Универсиада\".", "date": "2017.12.13", "title": "Коледни отстъпки за четири култови концерта в София догодина"}
{"url": "http://www.mediapool.bg/sumata-goranov-shte-e-okolo-130-miliona-da-svikvash-s-neya-news273017.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството одобри в сряда нови 20 млн. лева за осигуряване леталната годност на съветските изтребители МиГ-29, използвани от българските Военновъздушни сили. Това е вторият транш от общо 30.52 млн. лв., заложени за тази година - през януари бяха отпуснати първите близо 10 млн. лв. След като правителството одобрява разхода, премиерът Бойко Борисов поставя въпроса за \"много големия дисбаланс\" през годините с отпусканите пари за трите рода войски, но най-вече защо повечето от транспортни самолети и хеликоптери не летят, тъй като при покупката им никой не е предвидил средства за поддръжката.\r\n\tВ крайна сметка Борисов нарежда на министрите на отбраната и на финансите да направят оценка и до края на годината да се сключат договорите за поддръжка на наличната техника., обръща се премиерът към финансовия министър.\r\n\tВ контекста на дискусията за зле планираните сделки за придобиване на нова военна техника преди повече от 10 години, никой не пита за намеренията на военния министър Красимир Каракачанов да налее още, като в същото време покупката на нов тип изтребители остава под въпрос.\r\n\tКакто става ясно от стенограмата на правителственото заседание, Борисов е силно изненадан от това, че са купувани нови транспортни самолети и второ, че те а за поддръжката им, както стана с транспортните хеликоптери \"Кугър\".\r\n\t\", обръща се премиерът към министъра на вътрешните работи.\r\n\tВалентин Радев отговаря, че никой не бил помислил за поддръжката: \"\r\n\tСледващото прозрение на Бойко Борисов е, че .\r\n\t\"\", казва той.\r\n\tСлед което предлага част от транспортните хеликоптери да се \" (те и в момента се използват при донорски ситуации)., казва Борисов, а Ананиев отговаря, това е добра идея, защото искал да вкара в Спешна помощ два хеликоптера, но МЗ нямало средства. Той обаче напомня, че ако машините се ползват за медицински цели, трябва да се предвиди и медицинска екипировка.\r\n\tПремиерът заръчва на финансовия министър: \r\n\tТой обаче предупреждава: \r\n\tКаракачанов също се съгласява два-три хеликоптера да се ползват от Спешна помощ и коментира: \"\". Той обаче предупреждава, че това няма да намали разгодите по поддръжка.\r\n\tВицепремиерът Томислав Дончев се намесва със забележката, че военните машини няма да смисъл да се прехвърлят от военното на здравното ведомство, а да се направи рамков договор за ползването им.\r\n\tКаракачанов компетентно обяснява:", "date": "2017.12.13", "title": "\"Сумата, Горанов, ще е около 130 милиона, да свикваш с нея\""}
{"url": "http://www.mediapool.bg/tramp-savsem-skoro-shte-otmeni-lotariyata-za-zeleni-karti-news272995.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп обяви, че съвсем скоро ще бъде отменена лотарията за зелени карти. Изявлението бе направено по повод неуспешния опит за голям атентат в метрото на Ню Йорк в понеделник, който бе извършен от имигрант от Бангладеш.\r\n\tПреди месец и половина друг имигрант прегази 8 души на велосипедна алея в Ню Йорк.\r\n\t“Две терористични нападения станаха в Ню Йорк през последните седмици, извършени от чужденци, които са тук със зелени карти. Първият е получил такава чрез лотарията, а вторият - чрез верижна миграция. Ще сложим край и на двете“, каза Тръмп.\r\n\tПрезидентът подписа законопроект за увеличаване на бюджета за отбрана на САЩ до 700 милиарда долара през новата финансова година.", "date": "2017.12.13", "title": "Тръмп “съвсем скоро“ ще отмени лотарията за зелени карти"}
{"url": "http://www.mediapool.bg/razmestvane-na-plastovete-gradskata-galeriya-predstavya-35-mladi-balgari-ot-razlichni-tochki-na-sveta-news272993.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа изложбата \"Разместване на пластовете. Младо изкуство в музея\" в Софийската градска художествена галерия (СГХГ) са представени 35 български автори, които живеят в различни точки на света, пътуват и непрестанно променят своите хоризонти. Откриването е на 13 декември от 18.00 ч.\r\n\t.\r\n\tПо думите на куратора Владия Михайлова проектът тръгва от представата, че това е едно незавършено и фрагментарно поколение художници в най-новата история на изкуството и в паметта на самата музейна институция. Поколение, започнало във времето на лексиконите и продължило в ерата на фейсбук и социалните мрежи. За разлика от монолитното поколение на 80-те, обединено от естетиката и практиките си в организирания институционален художествен живот, за разлика и от поколението на 90-те, извършило формалния и ценностен преход към съвременното изкуство и Запада, \"младото изкуство\" в изложбата показва разностранните интереси и начини на работа на автори, които живеят в различни точки на света, пътуват и непрестанно променят своите хоризонти.\r\n\t \r\n\tИзложбата се занимава с темите за личните революции, новите образи и митологии, за отношението и работата на авторите с образите в епохата на интернет, за границите между реалността и въображението, за документите и различния поглед към града като глобално пространство на форми, политики и пътища на различни хора и разкази. Тя показва работи, в които се поставят проблемите за паметта, както и за ролята и значението на самата музейна институция в съвременността. Голяма част от произведенията са от колекцията за съвременно изкуство и фотография на СГХГ.\r\n\t \r\n\tЕкспозицията ще бъде съпътствана от каталог, в който са представени още 33-ма художници, както и програмите за съвременно изкуство на СГХГ. \"Място за срещи\" започва през 2003 г., а през 2007 г. се превръща в платформа за съвременно изкуство и млади автори в новия филиал на СГХГ в парка \"Заимов\" - галерия \"Васка Емануилова\". Паралелно се развива и програмата за съвременна скулптура, която показва актуални и експериментални подходи към скулптурата, редом до експозицията на Васка Емануилова от колекцията на галерията. За 10 години в двете програми са представени над 60 художници, като над 120 автори участват в различните проекти и инициативи на галерията.", "date": "2017.12.13", "title": "\"Разместване на пластовете\": Градската галерия представя 35 млади българи от различни точки на света"}
{"url": "http://www.mediapool.bg/porazhenie-za-kandidata-na-tramp-na-senatskite-izbori-v-alabama-news272997.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатът на Демократическата партия Дъг Джоунс печели частичните избори в Алабама за място в Сената на САЩ. Избирателите в силно консервативния щат, крепост на Републиканската партия, нанесоха тежък политически удар на президента Доналд Тръмп и почти напълно заличиха крехката преднина от две места на републиканците в Сената.\r\n\tТръмп подкрепи кандидата на Републиканската партия Рой Мур, чиято кампания бе помрачена от обвинения в сексуални посегателства над непълнолетни преди няколко десетилетия, припомни Ройтерс.\r\n\tСедемдесетгодишният Мур, който е евангелист, бивш съдия от щатския Върховен съд на Алабама, загуби от 63-годишния демократ Дъг Джоунс, който е бивш прокурор.\r\n\tДжоунс спечели 49.9% срещу 48.4% за Мур.\r\n\tДоналд Тръмп поздрави победителя. Той написа в Туитър, че Джоунс е извоювал \"трудна победа\" и добави, че \"победата си е победа\".\r\n\tВотът в Алабама раздели Републиканската партия, чиито членове влязоха в спор дали да бъде подкрепен Мур, за да се запази минималното мнозинство на партията в Сената, където републиканците имаха 52 от 100 места, или да се разграничат от него заради обвиненията в сексуални посегателства.\r\n\tДраматичният резултат дава на демократите първа победа в изборите за Сенат в Алабама от 1992 г. насам.\r\n\tСлед триумфа на Джоунс републиканците ще имат 51 сенатори, а демократите 49. Това може да се отрази при гласуването на данъчната реформа, ако републиканците не избързат с вота преди Джоунс да заеме мястото.\r\n\tМур заяви, че щатът Алабама може да поиска ново преброяване на гласовете, което според щатския закон става, ако разликата между кандидатите е 0.5% или по-малко.\r\n\tИзборният резултат е голям удар за Тръмп, който даде подкрепа за Рой Мур като кандидат, който се изправя срещу статуквото, въпреки възраженията на лидерите на Републиканската партия в Конгреса, че обвиненията в сексуални посегателства към Мур може да се отразят на представянето на партията на междинните избори през 2018 г.\r\n\tТова е огромно поражение за Доналд Тръмп в щат, където той спечели 28% миналата година, коментира Лари Сабато, политолог от Вирджинския университет, пред \"Файненшъл таймс\". Според него резултатът се дължи основно на \"лудостта на Рой Мур, но и на това, че Тръмп пропилява шанса си да управлява добре като президент\".\r\n\tТръмп застана зад Мур, който беше подкрепян и от бившия главен стратег на президента Стив Банън, дори след като дъщерята на Тръмп Иванка каза, че в \"ада е запазено специално място\" за хора, които злоупотребяват с деца.\r\n\tПопулярният републиканец Ричард Шелби, който е другият сенатор на партията от Алабама, преди изборите призова хората да не подкрепят Мур и да напишат името на друг виден републиканец, вместо да гласуват за Джоунс.\r\n\tНякои републиканци отхвърлиха твърденията, че Тръмп е виновен за загубата на Мур. Рик Санторъм, бивш сенатор, заяви пред СиЕнЕн, че Мур е щял да получи много по-малко гласове, ако не беше подкрепен от президента.\r\n\t\"Доналд Тръмп се опита да спаси кампания, която беше обречена\", коментира той.\r\n\tСенаторското място от Алабама бе овакантено, след като републиканецът Джеф Сешънс стана главен прокурор и министър на правосъдието.", "date": "2017.12.13", "title": "Поражение за кандидата на Тръмп на сенатските избори в Алабама"}
{"url": "http://www.mediapool.bg/sofiyantsi-izlizat-na-protest-sreshtu-mrasniya-vazduh-news272996.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 19 декември от 19 часа жителите на три столични квартала излизат на протест срещу изключително мръсния въздух в София.  ще се проведе на бул. “Никола Мушанов“, а организатори са жители на кварталите “Красна поляна“, “Западен парк“ и “Овча купел“.\r\n\t“При норма 50 (на праховите частици-б.р.) редовно, стойностите на замърсяване на въздуха стигат над 400-500, до 1200 и даже 1600 единици! Протестът е срещу безхаберието на Столична община за бързо разрешаване на сериозният проблем с ежедневното обгазяване на кварталите “Красна поляна“, “Западен парк“ и “Овча купел“, заобикалящи “Виетнамските общежития“ и “Факултета“, откъдето идва лошият мръсен въздух. Там се горят всекидневно всякакви боклуци, кабели, дрехи втора употреба, чарчавета, други отпадъци и много други силно отровни материали, които при изгарянето си отделят токсични вещества“, се казва в обявлението за протеста, публикувано във Фейсбук.\r\n\tГражданите са недоволни, че Столична община, която трябва да следи за чистота на въздуха, не взима никакви мерки.", "date": "2017.12.13", "title": "Софиянци излизат на протест срещу мръсния въздух"}
{"url": "http://www.mediapool.bg/kim-chen-un-shte-pravi-severna-koreya-nai-golyamata-voenna-sila-v-sveta-news272998.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен-ун е решен да направи страната си \"най-голямата ядрена сила\" в света, съобщи в сряда севернокорейската агенция КЦТА, цитирана от АФП. Пред служители в програмата за балистични ракети той е обявил, че страната ще върви “победоносно напред в преследване на тази цел“.\r\n\tНа 28 ноември Пхенян изстреля междуконтинентална балистична ракета, за която някои експерти смятат, че е способна да достигне територията на САЩ.\r\n\tВъв вторник американският държавен секретар Рекс Тилърсън заяви пред базирания във Вашингтон мозъчен тръст \"Атлантически съвет\", че САЩ са готови да преговарят със Северна Корея без предварителни условия. Досега САЩ изключваха възможността да преговарят със севернокорейците, ако Пхенян не се откаже от ядрените си оръжия.", "date": "2017.12.13", "title": "Ким Чен-ун ще прави Северна Корея най-голямата военна сила в света"}
{"url": "http://www.mediapool.bg/prokopiev-premierat-ne-haresva-da-ima-nezavisimi-medii-news272999.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"На премиера Бойко Борисов не му харесва да има независими медии\", коментира в сряда бизнесменът и съиздател на “Икономедия“ Иво Прокопиев пред бТВ. С уточнението, че премиерът е назначил лично шефа на Комисията за конфискация (КОНПИ) Пламен Георгиев, той обясни, че  му са \"груба политическа поръчка\".\r\n\t \r\n\t\"Г-н (Пламен) Георгиев вчера си каза съвсем ясно: \"Моят работодател е премиерът Бойко Борисов\". Така че той, като един съвестен служител, най-вероятно изпълнява инструкциите на своя работодател. И сега е ред на неговия работодател г-н Борисов да каже на обществото той подкрепя ли репресията на КОНПИ срещу \"Капитал\" и \"Дневник\" или не я подкрепя\", каза Прокопиев.\r\n\t \r\n\tБизнесменът разказа, че се е срещнал с Борисов, когато е разбрал за предстоящата проверка на КОНПИ срещу него, но не за да се опита да я спре, а за да го информира за законовите нарушения, които се готвят.\n\n\r\n\t \r\n\tПремиерът отговорил, че и на него не му харесва (случващото се), но нищо не може да направи.\r\n\t \r\n\t\"Не непременно Бойко Борисов казва истината във всяка ситуация. Проблемът е, че институциите на държавата са приватизирани, суверенът е подменен, те не служат на интересите на гражданите, а на интересите на няколко души... На г-н Борисов според мен определено не му харесва да има независими медии\", каза Иво Прокопиев.\r\n\t \r\n\tТой определи действията на КОНПИ като \"много брутален натиск\", който показва \"желанието да бъде запушена устата на медиите и да бъде убита тяхната икономическа база\".\r\n\t \r\n\t\"Чухме поне 10 груби лъжи (от КОНПИ)\", смята Прокопиев. Той допълни, че комисията се \"поставя над закона и обективните факти\".\r\n\t \r\n\tАргументите по запора на имуществото \"по същество повтаря обвинителният акт по сделката за \"Каолин\" от 2002 г. на тогавашната прокуратура на г-н (Никола) Филчев\", допълни бизнесменът. В същото време комисията игнорират всичко, което се е случило с този обвинителен акт по-нататък в годините – на \"три съдебни инстанции съдът е казал, че тези твърдения не са верни\".\r\n\t \r\n\tПрокопиев уточни, че той чрез фирмата му \"Алфа финанс\" е бил мажоритарен собственик на \"Каолин\", но фирмата не е участвала в приватизацията.\r\n\t \r\n\t\"Със съгласието на държавата и на Агенцията за приватизация (фирмата) е инвестирала капитал и е получила мажоритарния дял чрез увеличение на капитала, т.е. дори фактът, че съм участвал в приватизацията на \"Каолин\" е груба лъжа\", казва той.\r\n\t \r\n\tЗа отказа на \"Сибелко\" да купи дружеството за 20 млн. долара, което впоследствие е продадено за 7 млн. лв. бизнесменът каза, че са се отказали да инвестират, защото не харесват структурата на суровината.\r\n\t \r\n\tТой напомни, че КОНПИ няма право да разследва не само приватизационни, а и никакви други сделки. Друг проблем е, че комисията не може да изследва източници на доходи над 10 години назад, а тя се връщат почти 20 години назад.\r\n\t \r\n\t\"Тук няма нюанси – или си в срока на абсолютната давност, или не си. Правото има някакви принципи, на които е устроено. Не можеш просто така да кажеш: \"Ние се връщаме към Великата октомврийска революция, защото нещо не ни харесва как е станало\", каза Прокопиев.\r\n\t \r\n\tПламен Георгиев: Нацелихме го, където най-много го боли\r\n\t \r\n\tВ същото време пред БНТ председателят на КОНПИ Пламен Георгиев обясни, че твърденията на Прокопиев са \"общи фрази и епитети\". \"Чух няколко лъжи от очевидно притеснено лице, което означава, че сме нацелили мястото, където най-много го боли – приватизацията на \"Каолин\", каза той. \r\n\t \r\n\t\"Всяка една проверка при нас започва, когато се установят факти. В началото на годината срещу Иво Прокопиев беше повдигнато обвинение и законът в тази ситуация ни задължава на тази проверка. За нас няма значение какво е повдигнатото обвинение. То е поводът за извършване на проверка. Смисълът е ние да проверим източникът на имуществото. Ако не е законен в 10-годишния период, ние предлагаме конфискация\", поясни Георгиев.\r\n\t \r\n\tТой пак напомни, че преди пет години Прокопиев е продал \"Каолин\" за 150 млн. лв.и комисията е проверила дали парите са придобити по законен начин. Накрая комисията е излязла с позицията, че доходът е незаконен, макар сделката по продажбата на “Каолин“ да е напълно законна.\r\n\t \r\n\t\"Дни след старта на проверката ни, която продължи 7-8 месеца, 4 дружества в Кипър на проверяваното лице бяха закрити. Това събуди подозрение у нас, че г-н Прокопиев е наясно с това, че ние извършваме проверка. Без да сме го канили, той предостави документи за доходите си плюс доста конкретни обстоятелства във връзка с имота, който ние запорирахме.\r\n\t \r\n\tОчевидно има теч на класифицирана информация. Прокопиев сам призна, че през цялото време е бил в течение какво се е случвало. Информирали сме ДАНС да се провери откъде изтича тази класифицирана информация\", каза Пламен Георгиев.\r\n\t \r\n\tТой поясни, че такъв теч на информация досега не е имало.\r\n\t \r\n\t\"Питам се каква е причината един човек да върши неща, които граничат с много сериозни наказуеми деяния. Очевидно у нас има хора, които смятат, че живеят над закона. Няма как един човек да излезе и да каже, че е търсил съдействие от държавни институции, за да се прекрати проверката срещу него. Това е много страшно за една правова държава\", каза още Георгиев.\r\n\t \r\n\tПрокопиев няма как да не знае, че КОНПИ проверява имуществото му, защото тя е длъжна да направи това по закон. Причината е повдигнатото обвинение срещу бизнесмена за продажбата на държавните дялове в ЕВН.\r\n\t \r\n\tРойтерс: България замрази активи на независим медиен издател\r\n\t \r\n\tАгенция \"Ройтерс\" също съобщи, че България е замразила активи, собственост и банкови сметки на бизнесмена и независим медиен издател Иво Прокопиев.\r\n\t \r\n\tВ кореспонденцията се припомня, че България е една от най-бедните страни в ЕС, а според \"Трансперанси интернешънъл\" е и най-корумпираната. КОНПИ бе създадена да конфискува незаконно придобито имущество от корумпирани бизнесмени и босове на организираната престъпност.\r\n\t \r\n\tАгенцията цитира думите на Прокопиев, че комисията е използвана за сплашване на журналистите от влиятелния в. \"Капитал\" и сайта \"Дневник\", чиито мажоритарен собственик е той.\r\n\t \r\n\tПрипомня се също окончателното съдебно решение от 2004 г., че приватизацията на \"Каолин\" е законна.\r\n\t \r\n\tПет десни партии, които не са представени в парламента, протестираха срещу действията на Комисията, пише още Ройтерс.\r\n\t \r\n\t\"Това действие наистина изглежда насочено срещу хора, които представляват свободните медии в България\", казва Даниел Смилов, анализатор в Центъра за либерални стратегии, цитиран от \"Ройтерс\".\r\n\t \r\n\tБългария е 109-а сред 180 държави в Световния индекс на свободата на пресата, припомня \"Ройтерс\" и подчертава, че това е най-ниската позиция на страна от Европейския съюз. В същото време, когато влезе в ЕС през 2007-а, страната беше 51-а в индекса, припомня \"Ройтерс\".", "date": "2017.12.13", "title": "Прокопиев: Премиерът не харесва да има независими медии"}
{"url": "http://www.mediapool.bg/putin-mozhe-da-doide-v-bulgaria-no-ne-i-na-3-ti-mart-news273000.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският посланик у нас Анатолий Макаров не изключи възможността президентът на Русия Владимир Путин да посети България за честванията на 140-ата годишнина от Руско-Турската война, съобщи БНР.\r\n\tПодобно посещение не би могло да е на 3 март, за когато той бе поканен от българския си колега Румен Радев. Причината са президентските избори в Русия, каза Макаров. Посланикът припомни, че годишнината се отбелязва през цялата 2018 година, така че посещение на руския президент е възможно по-късно.\r\n\t\"Това е наша обща памет\", посочи посланик Макаров на среща със студентите от руския център на Софийския университет \"Св.Климент Охридски\". Пред тях той сподели възмущението си заради отношението към паметника на съветската армия и паметника на Альоша в Пловдив, които бяха изрисувани и боядисани, добавя Националното радио.", "date": "2017.12.13", "title": "Путин може да дойде в България, но не и на 3-ти март"}
{"url": "http://www.mediapool.bg/studenti-okupiraha-sgradata-na-obshtinata-v-blagoevgrad-news273001.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tПротест заради убийството на 19-годишно момиче прерасна в студентска окупация на сградата на общината в Благоевград, съобщи бТВ. Гражданското недоволство бе посветено на трагичния инцидент с първокурсничката Фатиме, която бе блъсната от камион на пешеходната пътека пред сградата на общината. Сградата на университета в града е зад кметството.\r\n\tПротестиращите студенти влязоха в сряда сутринта в общината и блокираха вратите. Те обявиха, че няма да пускат хора да влизат или излизат от сградата. Кметът Атанас Камбитов слезе при тях, за да разговарят. Той обясни, че кръгово кръстовище на това място не може да се изгради, но се съгласи, че може да се сложи светофарна уредба.\r\n\tКамбитов обеща още, че ще бъде сложена и шумяща маркировка, но напомни, че преди всичко “трябва да спазваме правилата на движение”.\r\n\tСтудентите настояват да се вземат спешни мерки за обезопасяване на района около студентските общежития. Те настояват срещу всяко общежитие да има пешеходна пътека, защото там живеят 800 студенти. В района се паркира неправилно, кара се с висока скорост, а студентите трябва да вървят по пътното платно, оплакват се те, цитирани от бТВ.\n\n\r\n\tПротест заради пътен инцидент предстои и в Бургас. В града приятели и познати на 33-годишен колоездач, прегазен в Приморско, ще се съберат пред Съдебната палата.", "date": "2017.12.13", "title": "Студенти окупираха сградата на общината в Благоевград"}
{"url": "http://www.mediapool.bg/obshtinar-ot-gerb-v-svilengrad-e-arestuvan-za-trafik-na-hora-news273004.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tОбщинският съветник от ГЕРБ в Свиленград Христо Минков е арестуван по подозрение за трафик на хора при акция на ГДБОП. Полицията е прибрала в ареста общо 10 души по време на своята акция във вторник вечерта.\r\n\tКъм момента групата е задържана само за 24 часа. В сряда Специализираната прокуратура ще решава дали да повдигне обвинения и дали да поиска удължаване на мярката за неотклонение.\r\n\tХристо Минков е бивш кмет на Свиленград (1999-2003), а сега е общински съветник от гражданската квота в ГЕРБ. Заедно с него в ареста е и синът му. Минков е хирург по професия.", "date": "2017.12.13", "title": "Общинар от ГЕРБ в Свиленград е арестуван за трафик на хора"}
{"url": "http://www.mediapool.bg/saniran-za-3-mln-lv-blok-v-burgas-se-navodnyava-pri-dazhd-news273005.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСаниран за 3 млн. лв. блок в Бургас протече, съобщи в сряда БНТ.\r\n\tТечовете са сериозни и хората са в безизходица, защото в продължение на няколко месеца фирмата не реагира на оплакванията им, а при всеки дъжд пораженията са огромни.\r\n\tСтава въпрос за блок 16, Зона \"А\", в бургаския квартал \"Меден рудник\".\r\n\tБлокът е бил саниран наскоро. На пръв поглед сградата изглежда като нова. При по-обстоен оглед обаче се вижда, че изолацията на места не е поставена качествено и докрай, а улукът на една от стените на блока започва буквално от средата на сградата.\r\n\tНай-големият проблем за гражданите обаче се оказват течовете. Според хората те са започнали още докато сградата се е санирала и майсторите ремонтирали покрива. Първоначално течовете били само на няколко места. Майсторите обяснили, че проблемът ще бъде оправен, но вместо да намалеят, течовете се разраснали.\r\n\tЖителите са категорични, че ситуацията в блока става направо бедствена, когато навън вали дъжд. В такива случаи от таваните на високите етажи започва да шурти вода, която впоследствие се стича и към по-долните апартаменти. Черна вода тече и от комините на хората, а климатиците в блока са изгорели заради некачествено поставяне.\r\n\tВ същото време от фирмата изпълнител от месеци не реагират на оплакванията на хората.\r\n\tЗатова те вече съжаляват, че блокът им е бил саниран.\n\n\r\n\tСпоред тях самото саниране също е било съмнително скъпо - цените по работния проект били по-ниски от крайните цени. Според жителка на блока около 70% от цените са били завишени при ремонтните дейности.\r\n\tОт община Бургас са съобщили пред националната телевизия, че са изпратили 20-дневно предупреждение към фирмата изпълнител. Ако тя не реагира до изтичането на този срок, ще започне съдебна процедура.", "date": "2017.12.13", "title": "Саниран за 3 млн. лв. блок в Бургас се наводнява при дъжд"}
{"url": "http://www.mediapool.bg/v-sofiya-uspyaha-da-otkradnat-dori-prototip-na-e-velosiped-news273006.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tКражбите на велосипеди в София са толкова масова практика, че в сряда компания, която се занимава с разработка на електрически велосипеди, обяви, че е открадат неин прототип. Любопитното в случая е, че откраднатото колело още дори не става за каране.\r\n\t“Приятели, вчера (вторник) в София ни откраднаха този електрически велосипед! Това е нова наша разработка и дори не става за каране все още. Но за нас е много ценен! Ако го видите случайно някъде, пишете“, съобщава компанията “Елджой байкс“.\r\n\tОтличителни белези на велосипеда са електрически двигател на оста на педалите, има кардан вместо верига, защото движението от педалите се предава с твърдата връзка към задното колело. Машината има и батерия, монтирана на долната тръба на рамката.\r\n\tКолелото е откраднато, след като бусът на фирмата е бил разбит. Колата е била паркирана пред София Тех парк в локалното платно на \"Цариградско шосе\".Това се е случило в понеделник през деня.", "date": "2017.12.13", "title": "В София успяха да откраднат дори прототип на е-велосипед"}
{"url": "http://www.mediapool.bg/vazstanoveni-sa-dostavkite-ot-avariraliya-avstriyski-gazov-hab-news273003.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъзстановени са транзитните доставки на газ към европейските държави от авариралия във вторник австрийски газоразпределителен център \"Баумгартен\", съобщи австрийската компания \"Газ Конект\" (Gas Сonnect).\r\n\t\"Успяхме да възстановим работата по всички транзитни линии до полунощ\", съобщиха от компанията.\r\n\tЗаради взрив в хъба във вторник сутринта, взел една жертва и ранил 21 души, бяха спрени около една трета от руските доставки в Европа, а Италия на практика бе отрязана от пазара.\r\n\tПредполага се, че технически проблем е причинил експлозията.\r\n\tЗаради инцидента руските газови доставки за Италия бяха прекъснати, а в страната бе обявено извънредно положение, макар да беше подчертано, че няма опасност от непосредствена енергийна криза, тъй като има достатъчно газови резерви. Вечерта от 20 часа по Гринуич обаче доставките за Италия са били възобновени, съобщи операторът на италианската газопреносна мрежа Снам (Snam).\r\n\tАварията предизвика и спиране на доставките от Словакия към хъба.\r\n\tПрез центъра \"Баумгартен\" преминават 40 млрд. куб метра газ годишно, което е около 10 процента от газовия внос на Европа. В терминала постъпва най-вече газ от Русия и Норвегия, който след това се транспортира до Германия, Италия, Франция, Словения, Хърватия и Унгария, като през него преминава и газа за реверсивни доставки до Украйна.\r\n\tЦентралноевропейският газов хъб е сред трите най-големи газоразпределителни предприятия в Европа и е международна площадка за търговия с газ.\r\n\tСлед аварията експортното подразделение на руския Газпром започна да работи по алтернативни маршрути, за да предотврати нарушения в доставките, а руският вестник \"Комерсант\" коментира, че инцидентът изправя Европа пред най-тежката криза на газовия пазар, откакто през 2009 г. спряха доставките през Украйна.\r\n\tСпоред изданието сегашната ситуация трябва да провокира ЕС да провери на практика колко е адекватна лансираната от 2009 г. концепция, че втечненият природен газ (ВПГ) може да стане реална алтернатива на руското гориво.", "date": "2017.12.13", "title": "Възстановени са доставките от авариралия австрийски газов хъб"}
{"url": "http://www.mediapool.bg/erdogan-prizova-sveta-da-priznae-erusalim-kato-stolitsa-na-palestina-news273007.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Ердоган призова лидерите на мюсюлманските държави да признаят Ерусалим за \"окупирана столица на държавата Палестина\". В словото си пред Организацията за ислямско сътрудничество той заяви, че решението на САЩ да признаят Ерусилам като столица на Израел е нищожно от правна гледна точка. Ердоган отново заклейми Израел като \"държава -терорист\".\r\n\tТой каза, че всеки, който направи няколко крачки в града, вижда окупацията, както и с арестите от страна на израелската армия на деца, включително и момичета. Турският президент поздрави държавите, отказали да признаят хода на Вашингтон, и призова Доналд Тръмп да преразгледа решението си. По думите му то запалва фитил и е заплаха за цялото човечество. Ердоган допълни, че Ерусалим е \"червена линия\" и заради това не може да се очаква хората да останат наблюдатели на въпрос, свързан с бъдещето на всички.\r\n\tЕрдоган отново атакува САЩ заради сътрудничеството им с бойните организации на сирийските кюрди.\r\n\tСлед него говори палестинският президент Махмуд Абас, който призова света да признае Палестина.\r\n\tТой каза, че с признаването на Ерусалим за израелска столица Съединените щати вече не могат да имат роля в мирния процес: \"Ние няма да приемем каквато и да е роля на САЩ в мирния процес. Това доказа тяхната пълна пристрастност в полза на Израел\".\r\n\tАбас заяви, че решението противоречи на международното право и целият свят е срещу този ход. Палестинският лидер предупреди, че екстремисти искат да използват решението на Доналд Тръмп, за да превърнат политическа в религиозна борба.\r\n\t\"Ерусалим е и ще остане вечно столица на Държавата Палестина. . . И няма да има нито мир, нито стабилност без това\", подчерта палестинският президент.\r\n\tАбас отбеляза, че има различни закони за израелците и за палестинците. \"Това е апартейд\", заяви категорично той и попита \"дали светът може да приеме един нов режим на апартейд, 30 години след края на този в Южна Африка\".\r\n\tВъпросът за статута на Ерусалим е един от най-трудните в израелско-палестинския конфликт. Палестинците искат източната част на града, в който има светини както за евреите, така и за мюсюлманите и християните, за столицата на бъдещата си държава, на фона на преобладаващото в международната общност мнение, че конфликтът трябва да бъде решен на основата на съвместното мирно съществуване на две държави - Израел и Палестина.\r\n\tИзраел превзе Източен Ерусалим (дотогава окупиран от Йордания) по време на Шестдневната война през 1967 г. През 1980 г. той анексира Източен Ерусалим и обяви целия град за своя \"вечна и неделима\" столица - претенции, които обаче не са признати от международната общност.\r\n\tПалестинците претендират за Източен Ерусалим като столица на тяхната бъдеща държава. Финалният статут на града трябваше да се обсъжда на по-късните етапи на мирните преговори, отбелязва БиБиСи.\r\n\tСуверенитетът на Израел над Ерусалим никога не е бил международно признат и към момента посолствата на всички страни са в Тел Авив. Президентът Доналд Тръмп обаче обяви, че САЩ в крайна сметка ще преместят посолството си в Ерусалим.\r\n\tТурският президент, който е ротационен председател на ОИС, незабавно свика извънредна среща на организацията в Истанбул, с надеждата ислямският свят да се обедини зад неговата твърда позиция против решението на Тръмп. Задачата на Ердоган обаче се очертава сложна, предвид дълбокото разделение на мюсюлманските страни и опитите на държави от региона като Саудитска Арабия да установят добри отношения с американския президент пред общия враг Иран, отбелязва Франс прес.\r\n\tВ срещата на върха на 57-членната ОИС участват 48 страни, 16 от които са представени на равнище държавен глава. Много от страните членки са изпратили само министри, вероятно като знак за ниските си очаквания към срещата. Освен това реакциите по улиците на мюсюлманския свят по темата за Ерусалим бяха сравнително ограничени.\r\n\tПреди изявлението на Тръмп миналата седмица, Ердоган бе заплашил да скъса отношенията с Израел, но в речта си пред форума не спомена нищо по този въпрос.\r\n\tТурция и Израел възстановиха дипломатическите си отношения през 2016 г., шест години след като Анкара ги прекъсна в знак на протест заради израелски щурм, при който бяха убити десетима турци на борда на кораб, превозващ хуманитарна помощ за ивицата Газа.\r\n\tВ речта си пред форума в сряда Ердоган призова мюсюлманските държави да дадат единен отговор на решението на Тръмп за Ерусалим.\r\n\t\"Аз каня всички страни, които ценят международното право и справедливост, да признаят Ерусалим като окупирана столица на Палестинската държава\", каза той.\r\n\t\"Онези, които се борят със своите приятели, забравят да се борят със своите врагове\", добави той. \"Имаме нужда от дипломатическо решение. Ние трябва да спрем Израел да завзема повече земи от Палестина ден след ден\", каза още Ердоган.", "date": "2017.12.13", "title": "Ердоган призова света да признае Ерусалим като столица на Палестина"}
{"url": "http://www.mediapool.bg/bsp-i-dps-vnasyat-vot-na-nedoverie-zaradi-koruptsiyata-prez-yanuari-news273002.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП и ДПС се договориха да внесат вот на недоверие срещу правителството на Бойко Борисов на 17 януари, а темата ще бъде корупция. Това стана ясно след среща между лидерите на двете формации – Корнелия Нинова и Мустафа Крадайъ.\r\n\tНинова обясни, че работната група, съставена от представители на двете партии, трябва да е готова до 10 януари с мотивите. Ще имате много конкретни случаи, които не сме обявявали, нека екипът да направи мотивите и ще имате точната формулировка, каза Нинова на излизане от срещата.\r\n\tДатата 17-и не я обвързваме нито с ретрограден Меркурий, нито с някаква Венера, каза Нинова на въпрос дали датата не е избрана нарочно, тъй като от януари започва председателство на България на ЕС. Според нейните думи таймингът се дъклжи на това, че 10 януари бил първия работен ден за парламента.\r\n\tЛидерът на ДПС Мустафа Карадайъ обясни, че корупция има във всички сфери, заради което работната група ще обобщи примери и ще опише схеми.\r\n\tВотът не недоверие трябваше да се гледа веднага след бюджета, според първоначалните анонси на БСП и ДПС. Формациите обаче са се обединили около идеята, че преди Коледа искане на оставка на кабинета е безсмислено и няма да получи нужната гласност, твърдят неофициално депутати.  Освен това в първите работни дни на парламента след ваканцията, която приключва на 10-ти януари, на посещение у нас ще бъдат група европейски журналисти.\r\n\tСпоред ГЕРБ пък зад датата на отлагане на вота \"стои един опит и официално обявяване за саботаж на председателството на Европейския съюз\". Партийната позиция изказа депутатът от ГЕРБ Тома Биков. Според него неслучайно е избрана дата един ден преди официалното председателство на страна от България за да могат на следващия ден \"да обиколят телевизиите и да говорят колко лоша е България\".\r\n\t\"Това целят, нищо друго. Наясно са, че са абсолютно безпомощни да създадат реалистична алтернатива. Сигурно искат да изместят малко и вътрешния си огън по отношение на приватизацията. Това са истинските им мотиви, иначе досега да бяха внесли 3 вота\", заяви депутатът. Според Биков голямото постижение на двете опозиционни партии е, че са успели да избистрят \"поне някаква дата, водени от други мотиви, а не че са крайно обезпокоени от корупцията в България. Те не са толкова чувствителни, ако става въпрос за техните хора\".\r\n\tБиков обяви, че не смята че БСП и ДПС са в състояние да провалят председателството, но му е неприятно, че правят такива опити. \"Готови сме да дебатираме темата корупция. Бяхме готови още днес или утре, подготвили сме се. Вече 2 месеца се готвим и не можем да дочакаме да вземат решение\", добави народният представител.\r\n\tСпоред него в България има корупция, \"както има корупция в Германия, Франция, в Италия и във всяка една държава\". \"България има проблем с корупцията и се опитваме доколкото можем да намалим корупцията, иначе едва ли някой ще ни повярва, ако кажем, че ще я унищожим и ще я направим нулева\", добави Биков.", "date": "2017.12.13", "title": "БСП и ДПС внасят вот на недоверие заради корупцията през януари"}
{"url": "http://www.mediapool.bg/sofiya-prekrati-porachka-za-40-mln-leva-po-prioriteten-proekt-news273008.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от обявените за приоритетни проекти на Столичната община за следващата година ще се забави. Става въпрос за ремонта на трасето на трамвай №5 от кв. \"Княжево\" до Съдебната палата. Причината е, че поръчката избор на изпълнител за трасето е прекратена. Търгът е един от големите на общината и е с прогнозна стойност над 40 млн. лева без ДДС.\r\n\tПоръчката е прекратена заради несъответствие между проектната документация и количествените сметки и тя би довела до сериозно изменение на документацията, става ясно от сайта на Столичната община.\r\n\tПоръчката беше обявена в края на май. Бяха подадени оферти от седем дружества, но до отваряне на ценовите им оферти така и не се стигна. В поръчката участваха обединение \"Исаф С. А. Колос рай\" (\"Колас рейлс\", \"Исаф\"), обединение \"Инфра груп\" (\"Джи пи груп\" АД и \"РВП Илиенци\" ЕООД), \"Хидро вод строй\" (\"Хидрострой\" и \"Водстрой 98\"), \"Щрабаг\", обединение \"Геопът Борис\" ( \"Геострой\", \"Трансремонтстрой\", \"Пътища и съоръжения\" и \"Улично осветление\") и обединение \"Трамвай №5 2017\" (\"Х.С.С.\" и \"Монолит София\").\r\n\tРемонтът на трасето на трамвай №5 се финансира със средства от еврофондовете. Той е планиран в инвестиционната програма на общината за следващата година, но не е ясно кога ще може да започне.\r\n\tВсе още не е приключила процедурата по избор на изпълнител за друг ремонт на трамвайни релси в София - по ул. \"Каменоделска\" от кръстовището с бул. \"К. Стоилов\" до трамвайното ухо \"Орландовци\". Той също е част от инвестиционната програма на общината за следващата година. Прогнозната стойност е близо 6.9 млн. лева без ДДС. Поръчката е от края на март, но до момента ценовите оферти на деветимата кандидати не са отворени. Последният протокол от работата на комисията по избора е от октомври.\r\n\tНа финалната права е поръчката за ремонт на релсите по бул. \"България\" при кръстовището с бул. \"Ив. Гешов\". Те не бяха поправени при реконструкцията на трамвайното трасе по бул. \"България\" преди години. Сега за изпълнител вече е избрано обединението \"РВП Илиенци- Джи Пи Груп\". То предлага цена от 2.22 млн. лева с ДДС и срок за изпълнение само 36 дни. Останалите двама участници са декларирали, че могат да свършат работата за 89 и за 100 дни. За да се подпише договор с \"Джи Пи Груп\", трябва да изтекат сроковете за обжалване.", "date": "2017.12.13", "title": "София прекрати поръчка за 40 млн. лева по приоритетен проект"}
{"url": "http://www.mediapool.bg/ot-transportni-i-dobivni-kontsesii-sa-vlezli-106-mln-lv-v-byudzheta-prez-2015-g-news273009.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез 2015 г. в държавния и общинските бюджети са влезли около 106 млн. лв. от концесионни такси за пристанища, летища и жп гара, както и от добив на подземни богатства, става ясно от приетите на правителственото заседание доклади на министерствата на транспорта и на енергетиката. Одобрен е бил и отчетът на транспортното ведомство за 2014 г.\r\n\tОт дружествата, получили права да добиват подземни богатства от държавни терени, са платени близо 74 млн. лв., от които на общините, на чиито територии са съответните находища, са преведени 28.4 млн. лв. Това е с 13 процента повече спрямо приходите от 2014 г.\r\n\tС най-голям относителен дял от приходите (18.64%) е компанията \"Дънди Прешъс Металс Челопеч“, която добива мед, сребро и злато в Челопеч,. Следват \"Елаците мед“ (16.27%), \"Асарел медет“ (7.71%), \"Проучване и добив на нефт и газ“ (3,15%), \"Петрокелтик“, която добива газ от находището \"Галата\" (2.4%) и др.\r\n\tКъм 31 декември 2015 г. в България действат общо 496 концесии за добив на подземни богатства, от които 19 са за метални полезни изкопаеми, 72 – за индустриални минерали, 17 – за нефт и природен газ, 18 – за твърди горива, и 370 – за строителни и скалнооблицовъчни материали.\r\n\tОт концесиите на пристанища, летищата във Варна и Бургас и жп гарата в Пловдив през 2015 г. са постъпили 34 734 706 лв. Приходите са от операторите на пристанищните терминали Леспорт, Балчик, Свищов, Оряхово, Сомовит, Росенец, Бургас изток-2, Видин юг, Лом, Бургас-запад, Никопол, Несебър, Видин-север и Фериботен комплекс Видин.\r\n\tВложените през отчитания период инвестиции в концесионираните транспортни обекти са 58 231 235 лв. Съществената част от тях се пада на концесионера на морските летища “Фрапорт Туин Стар Еърпорт Мениджмънт“, който е вложил 10 178 527 лв. Операторът на пловдивската жп гара е инвестирал над 1.7 млн. лв.\r\n\tЗаради нарушения е бил прекратен през 2015 г. концесионният договор за пристанище \"Русе-запад\", припомниха от Министерския съвет\r\n\tПрез 2014 г. от транспортни концесии са постъпили 32 837 730 лв. от операторите на пристанищните терминали Леспорт, Балчик, Свищов, Оряхово, Сомовит, Росенец, Бургас изток-2, Видин юг, Лом, Бургас-запад, Никопол, Русе-запад, Несебър, Видин-север и Фериботен комплекс Видин, както и за гражданските летища Бургас и Варна.\r\n\tНаправените през същата година инвестиции от концесионерите на пристанищни терминали са общо близо 64 млн. лв., а от \"Фрапот\" – 9.8 млн. лв.", "date": "2017.12.13", "title": "От транспортни и добивни концесии са влезли 106 млн. лв. в бюджета през 2015 г."}
{"url": "http://www.mediapool.bg/epal-vlaga-390-mln-dolara-vav-firma-za-lazeri-razpoznavashti-litsa-news273025.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският технологичен гигант \"Епъл\" (Apple) инвестира 390 милиона долара в компанията \"Финисар\" (Finisar), която произвежда лазери, използвани в технологиите за разпознаване на лица, предаде Асошиейтед прес, цитирана от БТА в сряда.\r\n\tТова е най-новата инвестиция от Фонда за модерно производство на \"Епъл\". Той бе създаден, за да финансира местни производители и да създава работни места в САЩ.\r\n\tВложението ще помогне на \"Финисар\" да увеличи производството на лазери с повърхностно излъчване с вертикална кухина (VCSEL), които \"Епъл\" използва за лицево разпознаване при айФон Х (iPhone X) и при слушалките на еърПод (AirPod).\r\n\t\"Финисар\" ще открие производствен завод в Шърман, Тексас, на около един час път от Далас, като ще създаде 500 работни места. Компанията вече има завод в Алън край Тексас.", "date": "2017.12.13", "title": "\"Епъл\" влага 390 млн. долара във фирма за лазери, разпознаващи лица"}
{"url": "http://www.mediapool.bg/kmetat-na-septemvri-e-razsledvan-za-naneseni-shteti-za-13-mln-lv-news273026.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на Септември Марин Рачев, избран с листата на ГЕРБ, се разследва от прокуратурата за нанесени щети на общината в размер на около 13 млн. лв. от неизгодни обществени поръчки възложени на фирми, свързани с негови близки. Това съобщиха от инициативния комитет \"Да спасим община Септември\", който беше учреден през лятото.\r\n\tСпоред наблюдаващия разследването прокурор има достатъчно събрани доказателства за извършени престъпления по служба от кмета Марин Рачев. Дадени са примери с търгове и поръчки, спечелени от фирми, които са собственост на близки до кмета.\r\n\t\"От взетите обяснения на засечените лица е видно, че фирмите нямат необходимата техника и работна сила за изпълнение на заложените дейности. Те не могат да обяснят какви точно дейности са осъществени, което е предпоставка да се смята, че фирмите им се управляват от други лица. По мнение на експерти в строителния бизнес нанесените щети на община Септември от гореизложената информация възлизат на около 13 млн. лв.\", пише в постановлението на Софийска градска прокуратурата, предоставено от инициативния комитет.\r\n\tВ него е посочено още, че \"извършените престъпления са от компетентността на Специализирания наказателен съд, респективно компетентна да образува наказателно производство да проведе разследване се явява Специализираната наказателна прокуратура\".\r\n\tВ момента срещу Марин Рачев тече дело за укриване на данъци в особено големи размери – над 115 000 лева. Поредното заседание по делото е било в понеделник в Окръжния съд в Пазарджик, казаха от инициативния комитет.\r\n\tПрез лятото жители на община Септември протестираха срещу управлението на Рачев и сигнализираха многократно за груби нарушения при разходването на публични средства и липсата на отчетност и комуникация на кмета с обществеността.", "date": "2017.12.13", "title": "Кметът на Септември е разследван за нанесени щети за 13 млн. лв."}
{"url": "http://www.mediapool.bg/za-voda-mozhe-da-se-plashta-dori-i-da-ne-se-polzva-news273027.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПотребителите да плащат за ВиК услуги независимо дали реално са ползвали вода през отчетния период. Това се предвижда в стратегията за финансиране на сектора на водоснабдяването и канализацията, обсъдена в сряда от парламентарните комисии по регионална политика и по околна среда.\r\n\tТози компонент ще е част от цената на водата и ще е фиксирана сума. Размерът ще е различен за всяко ВиК дружество и ще зависи от това дали на територията, която обслужва има сезонни дисбаланси в потреблението.\r\n\tТова обясни зам.-министърът на регионалното развитие Малина Крумова, която отговаря за ВиК сектора.\r\n\tПо-голяма ще е твърдата сума в курортните селища, където натоварването на мрежата е голямо през лятото или през зимата, но извън активния сезон потреблението спада рязко. Въпреки че през \"мъртвия\" сезон реално не се използва вода, операторите трябва да поддържат налягането в системата, за да има достъп до водоснабдяване във всеки момент. Това обаче струва пари и тези разходи ще се покриват от твърдия компонент в цената на водата.\r\n\tОсвен това през стойността на услугите на ВиК операторите ще се събират пари в управляван от правителството фонд, през който да се покрива част от недостига на средства за инвестиции в сектора. Предлага се т. нар. такса \"солидарност\" да е 10 ст. на куб. метър. По изчисления на регионалното министерство така на година ще се събират по около 50 млн. лева. Този приход ще е гарантиран и прогнозируем и ще даде възможност да се привлече и допълнително финансиране от банки или други финансови инструменти, смятат от министерството.Заради нуждата от инвестиции цената на водата ще продължи да се покачва.\r\n\tЗа да се отвърже стойността на ВиК услугата, ще се въведат помощи за социално слабите. Те ще са под формата на ниска цена за определено количество вода – последните обявени идеи са за 1.5 куб. метра на месец. За тях цената ще е символична, но при превишаване на определеното количество, стойността ще е по-висока.\r\n\tСпоред последните изчисления на регионалното министерство са нужни 16 млрд. лева инвестиции във ВиК сектора, за да покрие той европейските стандарти. \"Колкото повече отлагаме инвестициите, толкова сумата става по-голяма\", коментира Крумова.\r\n\tСпоред министъра на регионалното развитие Николай Нанков само през следващото десетилетие ще са нужни 5.5 млрд. лева. Към момента основният източник е европейското финансиране. За този програмен период са предвидени 1.5 млрд. лева по оперативната програма \"Околна среда\". Те обаче са основно за по-големите населени места – над 10 000 жители. За населени места с под 2000 жители е предвидено финансиране по Програмата за развитие на селските райони – 75 млн. евро. Оценката на проектите обаче продължи повече от година и до момента няма сключени договори.\r\n\tЕвросредствата обаче са недостатъчни, за да отговарят на всички нужди. За това освен осигуряване на инвестиции през цената на водата ще се търсят и възможности за концесии за по-малки съоръжения, но не и на цели ВиК оператори.\r\n\tНовият начин за формиране на цената на водата ще влезе в сила, след като парламентът приеме закон за ВиК. Той ще бъде пуснат за обществено обсъждане в началото на следващата година.\n\n\r\n\tНанков коментира и подготвяният от БСП протест срещу увеличението на цената на водата. Той коментира, че то е заложено в нормативни документи, гласувани от парламента преди години и подкрепени с почти пълно мнозинство.", "date": "2017.12.13", "title": "За вода може да се плаща дори и да не се ползва"}
{"url": "http://www.mediapool.bg/parche-ot-prelitasht-voenen-helikopter-rani-dete-v-yaponsko-uchilishte-news273028.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрозорец на прелитащ над японско училище американски хеликоптер рухна върху игрището и рани едно момче, съобщиха световните агенции в сряда.\r\n\tИнцидентът е станал на японския остров Окинава. Хеликоптер от разположената в съседство военновъздушната база \"Футенма\" на морската пехота на САЩ и прелитал над двора на училището, в който е имало петдесетина деца. Фрагментът от машината дълъг и  широк около 90 см паднал върху едно момче.\r\n\tСлучката поднови напрежението сред местната общност заради военното присъствие на САЩ на острова. Причината са серия от инциденти и престъпления през изминалите години.\r\n\tМиналата седмица част от друг американски боен хеликоптер падна в детска градина, припомня АП.\r\n\tАгенцията отбелязва, че базата в гъстонасеен жилищен район предизвиква сред местните жители безпокойства за сигурността и настроения срещу присъствието на американски военни. Планираното й преместване се бави, тъй като много жители на Окинава искат изобщо да няма база на острова", "date": "2017.12.13", "title": "Парче от прелитащ военен хеликоптер рани дете в японско училище"}
{"url": "http://www.mediapool.bg/kabinetat-predlaga-za-koruptsiya-da-se-presledvat-i-dlazhnostni-litsa-ot-chastniya-sektor-news273029.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПавителството одобри проект на промени в Наказателния кодекс, чиято цел е да бъде разширен кръгът на лицата, които може да бъдат преследвани за корупционни престъпления, съобщиха от правителствената пресслужба.\r\n\tС предлаганите за приемане от Народното събрание промени се разширява обхватът на понятието \"длъжностно лице\". В него ще попадат също заемащите служба в общинските администрации, хората, изпълняващи ръководна работа или работа при обединение от търговци, или друга публична функция. Идеята е да се уеднакви режимът на корупционните престъпления, така че наказателноправните норми да се прилагат симетрично за длъжностни лица от публичния сектор и за длъжностни лица от частния сектор.\r\n\tЗа длъжностните лица, които нарушават или не изпълняват задълженията си, или превишат правата си и от това произлизат значителни вредни последици за физически, юридически лица или обединения, се предлага нов състав на престъплението по чл. 221 от НК – наказание до 4 години затвор и лишаване от права.\r\n\tЗа пръв път се инкриминира търговията с влияние при осъществяване на търговска дейност. Това деяние се характеризира с висока степен на обществена опасност, но в момента не попада в обхвата на наказателния закон, мотивират предложението си министрите. Законопроектът предвижда до 5 години лишаване от свобода и глоба за търговци, ръководители и служители в юридически лица и еднолични търговци, които искат или приемат подкуп, за да упражнят влияние при вземане на решение от друго лице.\r\n\tОт наказателна отговорност се освобождават предложилите, обещалите или дали подкуп или облага, ако са извършили деянието, за да защитят законно право или интерес, и ако незабавно и доброволно са съобщили за това на съответните органи.\r\n\tЗа искане, даване, получаване и посредничество при т.нар. \"стопански подкуп\" по чл. 225б от Наказателния кодекс отпада изискването облагата да е само имотна. Размерът на наказанието за стопански подкуп се увеличава на до 5 години и глоба от 500 лв. до 2000 лв. В сега действащия кодекс то е до 2 години и глоба в размер 100-300 лв.\r\n\tВ съобщението се посочва, че предлаганите промени са и в отговор на препоръките от Независимия технически анализ на структурния и функционален модел на прокуратурата. Анализът бил изготвен миналата година, а законодателните промени са залегнали в Плана за действие за изпълнение на препоръките от доклада на Европейската комисия от януари 2017 г. по Механизма за сътрудничество и оценка.", "date": "2017.12.13", "title": "Кабинетът предлага за корупция да се преследват и длъжностни лица от частния сектор"}
{"url": "http://www.mediapool.bg/ideite-na-sofiya-za-red-v-stroitelstvoto-shte-se-prekroyavat-v-parlamenta-news273030.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът вероятно ще прекрои законовите промени, написани от Столичната община, които целят ред в строителството в София. Промените в Закона за устройство и застрояване на Столична община бяха приети на първо четене от парламентарната комисия по регионална политика, но още от сега коалиционните партньори на вносителите от ГЕРБ - \"Обединените патриоти\", обявиха, че не харесват текстовете. Очаква се те да бъдат сериозно редактирани между първото и второто четене на законопроекта.\r\n\tПромените предвиждат затварянето на няколко вратички от Закона за устройство на територията (ЗУТ), които позволяват многократно надвишаване на параметрите за строителство, определени в устройствените планове. Сред тях е текстът за неограничена плътност и интензивност на застрояването в ъглови имоти на две улици, какъвто е случаят с.\r\n\tПредвижда се също ограничаване на височината на строителството в центъра – до 50 метра, в широкия център – до 75 метра, в кварталите – до 125 метра, а в южните квартали отвъд Околовръстното шосе – до 15 метра. Това ще важи само за зоните, в които няма ограничения на височината. Целта е да не се допускат единични високи сгради на неподходящи места, които спират гледката към Витоша и не са обезпечени с нужната инфраструктура. Създават се и две зони, в които няма да има ограничение за височината – на бул. „Цариградско шосе“ при Интер експо център и на кръстовището на бул. \"Царица Йоана\" и Околовръстното шосе.\r\n\tГласуването на законопроекта в комисията по регионална политика реално мина без обсъждане. Единственото изказване беше на председателя на комисията Искрен Веселинов от групата на \"Обединените патриоти\". Той обяви, че коалиционният партньор в управлението одобрява по принцип предложенията за ограничаване на височината на строителството и за запазване на зелените площи.\r\n\tСпоред патриотите обаче предложените изменения трябва да бъдат регламентирани в Закона за устройство на територията, който важи за цялата страна, а не само в специалния закон за София. Веселинов добави, че пречка пред приемането на текстовете в този вид е това, че така се правела промяна в Общия устройствен план на столицата, като се избягват процедурите по обществени обсъждания. Подобни бяха аргументите и на представителите на строители, архитекти, урбанисти, инженери в инвестиционното проектиране, обявени на .\r\n\tВъпреки забележките Веселинов обясни, че патриотите ще помогнат за приемането на текстовете на първо четене. От БСП също преди време заявиха подкрепа, но на заседанието в сряда представителите на левицата гласуваха с \"въздържал се\".", "date": "2017.12.13", "title": "Идеите на София за ред в строителството ще се прекрояват в парламента"}
{"url": "http://www.mediapool.bg/zamyanata-na-markite-mineralni-vodi-s-imenata-na-izvorite-mozhe-da-otpadne-news273031.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтпадане на първоначалната идея търговските наименования на минералните води да съдържат името на извора, забрана за реклама на \"лечебни свойства\" на храни, допълнителен режим за производство на храни по Българския държавен стандарт, нов начин за регистрация и търговия с различни хранителни добавки. Това са част от предложените между първо и второ четене  за храните, цитирани от изданието \"Капитал\" в сряда.\r\n\tВсе още не е ясно кога текстовете ще бъдат разгледани от парламентарната комисия по земеделие и храни, преди да бъдат предложени за окончателно гласуване в пленарната зала..\r\n\tВ приетите към момента текстове, засягащи минералните извори, най-оспорен от основната част от бутилиращите компании бе изискването, когато на пазара се предлага натурална минерална или изворна вода под търговска марка, различна от името на източника или мястото на бутилиране, находището да се изписва със значително по-едър от бранда шрифт.\r\n\tТака, , под едно и също име ще се появят води, бутилирани от различни компании от едно и също находище. Според Асоциацията на производителите на безалкохолни напитки това се прави в полза на фирмата \"Балдаран Спринг\", която бутилира вода от едноименното находище заедно с фирмата, предлагаща продукцията си под марката \"Девин\",  която ако се запазят промените, ще трябва да се прекръсти на \"Балдаран\".\r\n\tСега обаче има предложение да си остане сегашното положение с брандирането на минералните води, каквото е и искането на асоциацията, но се оспорва от .Съюза на безалкохолната промишленост, в който влизат фирмата \"Балдаран Спринг\" и още само три фирми, две от които също добиват минерална вода от едно находище.\r\n\tАко промените бъдат финално одобрени, така минералната вода ще се пуска на пазара с търговска марка, след разрешително за бутилиране, предоставена концесия за добив и вписване в Публичен национален регистър на бизнес операторите и обектите за производство на бутилирани натурални минерални, изворни и трапезни води. Този регистър е нововъведение и той трябва да информира потребителите кой производител коя вода продава и къде я бутилира, както и да дава информация за различните разрешителни.\r\n\tДругият спорен въпрос около новия Закон за храните са въведените ограничения за участието на деца в рекламите. Така например изрично е забранено деца да участват в реклами на ГМО храни, чийто внос също по принцип е забранен, както и на храни, за които има ограничения за употреба на деца или такива, които съдържат количества мазнини, трансмастни киселини, сол и захар, които не отговарят на изискванията за здравословно хранене. Макар че различни организации имаха забележки към тези текстове, между двете четения депутатите са решили да не ги променят, посочва \"Капитал\".\r\n\tЗабраните в рекламата обаче може да бъдат увеличени, ако се приемат предложенията на председателя на здравната комисия в парламента Даниела Дариткова (ГЕРБ). Тя смята, че трябва да бъде забранена рекламата на храни \"чрез представяне на терапевтични свойства за лечение, профилактика или диагностика на заболяванията подобно на лекарствени продукти\".\r\n\tСпоред проект, внесен от Румен Георгиев от БСП, земеделското министерство ще трябва да издава удостоверение за производство на храни по Българския държавен стандарт, като трябва да поддържа и публичен регистър на издадените документи.", "date": "2017.12.13", "title": "Замяната на марките минерални води с имената на изворите може да отпадне"}
{"url": "http://www.mediapool.bg/elektronnite-otpadatsi-narastvat-drastichno-v-svetoven-mashtab-news273032.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕлектронните отпадъци като стари мобилни телефони, лаптопи и хладилници са нараснали в световен мащаб и тревожната тенденция е, че това увеличение ще продължи, сочи доклад на ОНН, в който световната организация призова за по-добро рециклиране на старите е-боклуци, които могат да са много опасни.\r\n\tВ световен мащаб през 2016 г. са излезли от употреба и са се превърнали в отпадъци 44.7 млн. т електроуреди. Това е с 8% повече спрямо две години по-рано, според доклад на Международния съюз по телекомуникации на ООН. Това е еквивалентът на 4500 айфелови кули, отбеляза документът и прогнозира, че броят им ще се увеличи значително през идните десетилетия.\r\n\tДо 2021 г. светът вероятно ще бъде затрупан с цели 52,2 мл. т е-отпадъци, формирани от хладилници, перални машини и други битови уреди, но също така все повече мобилни телефони и компютри. Излязлата от употреба компютърна и електротехника рядко се рециклират и често попадат на сметищата или в инсталации за изгаряне на отпадъци. Само 20% от всички електронни отпадъци, или 8.9 тона, генерирани през миналата година, са документирани като правилно рециклирани, докато съдбата на 76% от тях не е известна, посочва АФП, цитирана от БГНЕС.\r\n\t\"Управлението на електронните отпадъци е неотложен въпрос в днешния цифрово-зависим свят, където употребата на електронни устройства все повече се увеличава\", каза ръководителят на Международния съюз по телекомуникации Хоулин Зао в изявление.\r\n\tИма и икономически аргумент за повече рециклиране - бщата стойност на всички суровини, присъстващи в електронните отпадъци, включително златото, се оценява на около 55 милиарда евро. Това е повече от националните икономики на повечето страни, се казва в доклада.\r\n\tТехническият специалист Ванеса Грей предложи технологичните компании да обмислят въздействието на електронните отпадъци, докато непрекъснато произвеждат нови версии на продуктите си. \"Съществуват и неща, които можем да избегнем, например кабели,които не са съвместими с различни устройства\", каза тя пред репортери в Женева.\r\n\tМоже би най-обещаващият подход за намаляване на електронните отпадъци е система, при която потребителите вече не купуват устройства, а вместо това само услугите, които предоставят, посочва експертът Рудигер Кер.\r\n\t\"Ако компаниите запазят собствеността си върху устройствата, като предоставят на потребителите заместители при необходимост, те ще имат стимул да ги събират и рециклират правилно\", каза той.", "date": "2017.12.13", "title": "Електронните отпадъци нарастват драстично в световен мащаб"}
