{"url": "http://www.mediapool.bg/zhalbata-na-tsvetan-vasilev-po-zakona-magnitski-se-razglezhda-ot-darzhavniya-departament-na-sasht-news275261.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖалбата на банкера в изгнание Цветан Василев срещу депутата от ДПС Делян Пеевски и главния прокурор Сотир Цацаров по американския закон \"Магнитски\" вече се разглежда от Държавния департамент. Това обяви дъщерята на собственика на сриналата се КТБ Радосвета Василев в профила си в Туитър в сряда.\r\n\t\"По последна информация на JWI, жалбата на Цветан Василев по закона \"Магнитски\" се разглежда в момента от Държавния департамент\", написа тя в социалната мрежа, уточнявайки единствено, че \"може да има резултати по-скоро, отколкото очакваме\".\r\n\tПрез август м.г. пребиваващият в Белград Цветан Василев потърси закрила по глобалния закон \"Магнитски\", ангажирайки по казуса световно известната юридическа компания JWI Inc. срещу 50 000 долара на месец.\r\n\tЦелта на банкера беше американските му представители да подготвят документи, с които да убедят Вашингтон, че клиентът им несправедливо е подложен на наказателна репресия в България и да наложат санкции на Пеевски и Цацаров. Както е известно, Василев задочно е подсъдим като лидер на престъпна група за източването на КТБ и миналата седмица получи обвинителния акт по делото от сръбските власти. Това даде възможност делото да тръгне по същество в специализирания съд.\r\n\tМеждувременно медийният магнат и депутат от ДПС нае американската кантора \"Morgan Lewis Consulting\", за да го защитава във връзка със сигнала на бившия му бизнес партньор. С казуса се заеха адвокатите Крис Кокс и Нейтан Хохман. Първият е бивш съветник на американския президент Роналд Рейгън, в продължение на 17 години е бил конгресмен от Републиканската партия, както и председател на Комисията по ценни книжа и фондови борси. Нейтан Хохман е бил федерален прокурор и помощник генерален адвокат към Министерството на правосъдието на САЩ, където е оглавявал и отдела за борба с данъчните измами и има голям опит в разследването и обвиняването на лица, извършили банкови измами, пране на пари и други финансови престъпления.\r\n\tПървоначалният Закон \"Магнитски\" бе утвърден през 2012 г. и бе насочен само срещу руски нарушители на човешките права. В резултат редица московски висши чиновници попаднаха в американски черен списък. Законът за глобалното действие дава правомощия да се забрани издаването на визи и да бъдат блокирани финансови активи на територията на САЩ на чиновници от целия свят, които са уличени в нарушаване на правата на човека, извършване или връзка със \"значителни\" корупционни действия.\r\n\tМиналата година администрацията на американския президент Доналд Тръмп приведе в действие нови санкции по закона \"Магнитски\" срещу клептократи и нарушители на човешките права по целия свят. Белият дом предостави правомощия на Държавния департамент и Министерството на финансите на САЩ за налагане на допълнителни санкции в съответствие със закона.", "date": "2018.02.07", "title": "Жалбата на Цветан Василев по закона \"Магнитски\" се разглежда от Държавния департамент на САЩ"}
{"url": "http://www.mediapool.bg/daniya-shte-nalaga-golemi-globi-za-pokrivane-na-litseto-na-publichni-mesta-news275240.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на Дания съобщи, че смята да въведе глоби за хора, които покриват лицата си на публично място, съобщи Ройтерс.\r\n\tТака тя ще последва Франция и други страни, които ограничиха носенето на бурка и никаб, каквито носят някои жени мюсюлманки.\r\n\tЛевоцентристкото правителство, подкрепяно от националистическата Датска народна партия, каза, че ще внесе законопроект, предвиждащ глоби от 1000 датски крони (166 долара) при първо нарушение и до 10 000 крони за повторно. Не бе съобщено кога ще бъде гласуван този закон.\r\n\tНосенето на такива покривала на лицето \"е несъвместимо с ценностите на датското общество. Неуважение към общността е да скриваш лицето си, когато се срещаш с други хора на публични места\", каза министърът на правосъдието Сьорен Папе Поулсен.\r\n\t\"С такава забрана ние начертаваме линия и казваме, че тук, в Дания, показваме доверие и уважение един към друг, срещайки се лице в лице\", добави той.\r\n\tВсичките три формации в управляващата коалиция още през октомври казаха, че подкрепят такава мярка.", "date": "2018.02.07", "title": "Дания ще налага големи глоби за покриване на лицето на публични места"}
{"url": "http://www.mediapool.bg/otkradnati-sa-danni-na-800-000-klienti-na-mobilen-operator-v-shveitsariya-news275237.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШвейцарски мобилен оператор заяви, че в края на миналата година е имало пробив в системите му за данни и е била изложена на риск информация за около 800 000 клиенти, съобщи Асошиейтед прес.\r\n\t\"Суиском\" каза, че неизвестен извършител се е добрал до информация за имената, адресите, телефонните номера и рождените дати на клиентите.\r\n\tКомпанита заяви, че не са засегнати данни за паролите, разговорите и плащанията и че не е получила съобщения от пострадали клиенти.\r\n\tТя разбрала за случая след рутинна проверка на дейностите й и е започнала задълбочено разследване.\r\n\t800-те хиляди клиенти представляват почти 10 процента от населението на Швейцария.", "date": "2018.02.07", "title": "Откраднати са данни на 800 000 клиенти на мобилен оператор в Швейцария"}
{"url": "http://www.mediapool.bg/zam-shefat-na-evroparlamenta-e-otstranen-zaradi-obidi-kam-opozitsioner-news275236.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път евродепутатите отстраниха зам.-председател Европейския парламент заради обида на колежка.\r\n\tС 447 гласа \"за\" и 196 \"против\" те решиха да отстранят полякът Ришард Чарнецки от Европейската народна партия (ЕНП), който сравни колегата си Ружа Тун с полските нацистки колаборационисти от Втората световна война.\r\n\tПред немско-френския телевизионен канал Arte представителката на полската опозиционна партия \"Гражданска платформа\" Роза Тун обвини управляващата партия във Варшава в отстъпление от демократичните принципи. В отговор Чарнецки - член на управляващата партия \"Право и справедливост\", коментира изказването й в интервю за портала niezalezna.pl.\r\n\tТам той каза, че \"госпожа Тун е влязла в ролята на доносник срещу собствената си държава\". Депутатът каза още, че \"по време на Втората световна война имахме \"шмалцовники\", а днес имаме Роза Тун и за съжаление тя се вписва в определена традиция\".\r\n\tИзказването на Чарнецки беше публикувано и в блога му.\n\n\r\n\tДумата \"шмальцовник\" (szmalcownik) е използвана през войната за поляци, които са изнудвали укриващи се евреи за пари, за да не ги издадат на нацистите.\r\n\tПредстои ЕП да избере нов зам.-председател, но Чарнецки остава евродепутат.", "date": "2018.02.07", "title": "Зам. шефът на Европарламента е отстранен заради обиди към опозиционер"}
{"url": "http://www.mediapool.bg/tramp-e-savremenen-makkarti-news275241.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт време на време Републиканската партия излиза от релси. Тя направи това някога през периода на Маккарти, когато или не можеше да се противопостави на демагогията на сенатора от Уисконсин, или го насърчаваше в името на антикомунизма. Направи това и съвсем неотдавна, когато превърна Хилари Клинтън от политически противник в абсолютно зло.\r\n\tПрави го и сега, като се опитва да прочисти ФБР и министерството на правосъдието от служители, които по някаква причина не са особено въодушевени от президента Тръмп. Тези републиканци виждат заговори там, където други виждат единствено здрав разум и преданост към дълга.\r\n\tМаккартизмът беше лекарство, за което нямаше болест. Вътрешният комунизъм не беше заплаха за Америка по времето, когато Джоузеф Маккарти влезе в Сената през 1947 г. За да посрещне заплахата, той първо трябваше да я измисли. Обяви, че Държавният департамент е пълен с комунисти, и даваше точни бройки - понякога 205, понякога 57, понякога 81.\r\n\tОтправяше безразборни обвинения в измяна, веднъж обвини цялата Демократическа партия. \"Двайсет години измяна\", каза той. Голяма част от Републиканската партия ръкопляскаше. Голяма част от Демократическата партия трепереше.\r\n\tСега нещата са доста различни, разбира се. Републиканците нарушиха традицията, вземайки на прицел ФБР, което, особено под ръководството на дългогодишния директор Едгар Хувър, с готовност служеше на нуждите на Републиканската партия. Хувър предаваше поверителна информация на Маккарти и неговия правен съветник Рой Кон, който в по-късните години стана наставник и адвокат на Тръмп, а накрая беше лишен от адвокатски права преди смъртта си през 1986 г. До днес Тръмп казва, че Кон му липсва.\n\n\r\n\tДнешната маккартистка фигура не е обикновен сенатор, а президентът. Все пак начинът на действие е сходен. Маккарти ругаеше комунистите в правителството, а Тръмп и неговите съюзници сипят ругатни срещу нещо, наречено \"дълбоката държава\". Както беше през 50-те години на 20 век, правителството е завладяно от някаква сила и е враг на хората.\r\n\tОсвен това Тръмп е лъжец, какъвто беше и Маккарти. С времето обаче Маккарти започна да вярва в своята кауза, смята историкът Дейвид Ошински, чиято книга \"Такъв огромен заговор: светът на Джо Маккарти\" би трябвало да бъде задължително четиво. Антикомунизмът, започнал като политически опортюнизъм и начин за злепоставяне на демократите, се превърна във фикс идея.\r\n\tТръмп обаче не вярва в нищо.\r\n\tНеговата цел е да провали разследването на специалния прокурор Робърт Мълър. Каузата на Тръмп е Тръмп.\r\n\tВсе пак какво кара другите членове на партията на Тръмп да отхвърлят дългогодишната традиция - предаността към ФБР и уважението към държавните тайни - и да подкрепят президента? Донякъде това трябва да е свързано с политически опортюнизъм. Сега Републиканската партия е партията на Тръмп. Ако той падне, и тя пада.\r\n\tМаккартизмът беше резултат от сеизмични промени в световните събития. В следвоенния период Съветският съюз се разшири към Източна Европа и успешно изпробва атомна бомба, а комунистите също така установиха контрол върху Китай. По подобен начин днешната лудост е нещо повече от просто отражение на политиката. Тя е емоционална и автоматична консервативна реакция на нежелана промяна.\r\n\tПрез епохата на Маккарти колонизацията на Източна Европа от Съветския съюз, неговите научни успехи и победата на китайските комунисти бяха приписвани на предателски заговори тук. В това имаше зрънце истина. Съветската атомна програма наистина беше подпомогната от американски и британски предатели, но правителството на Хари Труман не \"загуби\" Китай, каквито обвинения отправяха Маккарти и други. Съветският съюз също така не беше толкова изостанал в научната област, колкото мислеха много американци. Той беше способен да създаде атомна бомба сам.\r\n\tДнес консерваторите са замаяни от разтърсващи културни промени като широкоразпространеното приемане на еднополовите бракове и караниците за това кой коя тоалетна да използва. Конкуренцията от чужбина и нахлуването на автоматизацията струват работни места, а в същото време имигрантите се превръщат във функционалния еквивалент на комунистите. За консерваторите настоящето изглежда непознато, а бъдещето - плашещо. Нещо е объркано. Тръмп каза, че ще направи Америка отново велика - \"отново\" е миналото, което се преструва на бъдеще.\r\n\tВ крайна сметка Маккарти отиде твърде далеч, когато атакува армията, обвинявайки я, че укрива комунисти. Тръмп може би отива твърде далеч, като напада ФБР. Маккарти заплаши да атакува своите колеги сенатори от Републиканската партия, ако му се противопоставят. Тръмп прави подобни намеци. С течение на времето смущаващото поведение на Маккарти одързости неговите колеги и те се обърнаха против него.\r\n\tРепубликанската партия днес действа като Републиканската партия от миналото, а умерените републиканци отново се плашат. Историята наистина може да се повтори. Маккарти беше алкохолик и се съсипа, но не бих разчитал Тръмп да направи същото. Този път избирателите ще трябва да действат. В противен случай политическите страхливци ще победят.", "date": "2018.02.07", "title": "Тръмп е съвременен Маккарти"}
{"url": "http://www.mediapool.bg/groko-novata-golyama-koalitsiya-v-germaniya-e-dogovorena-news275216.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските социалдемократи ще получат министерствата на финансите и на външните работи в бъдещото коалиционно правителство с консервативния блок на Ангела Меркел, което дава на лявоцентристката партия ключова роля при формирането на политиката на Берлин за Европа през следващите четири години. В сряда сутринта, след маратонски преговори, блокът на Меркел – Християндемократически съюз/Християнсоциален съюз и Социалдемократическата партия на Мартин Шулц са се споразумели за съставянето на \"голяма коалиция\", популярна в Германия като GroKo (Große Koalition).\r\n\t \r\n\t\"Имаме коалиционно споразумение\", съобщи Петер Алтмайер, германският министър на финансите и началник на канцеларията на Ангела Меркел, цитиран от Асошиейтед прес.\r\n\t \r\n\tПо този начин ще се сложи край на продължителния период на политическа несигурност в Германия. Това ще е трето съвместно управление на ХДС/ХСС и СДП, но за пръв път най-голямата опозиционна сила в Бундестага ще е дяснопопулистката партия \"Алтернатива за Германия\".\n\n\r\n\t\r\n\tКоалиционните преговори бяха удължени два пъти след крайния срок в неделя, когато не можа да бъде постигнато споразумение заради разногласия по здравното осигуряване и трудовия пазар и разпределението на министерските постове.\r\n\t \r\n\t\"Уморени. Но доволни. Има споразумение! Най-накрая\", заяви ГСДП в съобщение в Уотсап.\r\n\t \r\n\tЗа да помогне да осигури подкрепата на своите членове за нова коалиция с Меркел, ГСДП взе три водещи поста в следващото правителство на канцлерката - министерствата на финансите, на външните работи и на труда и социалните въпроси.\r\n\t \r\n\tКметът на град Хамбург Олаф Шолц от ГСДП ще бъде финансов министър, а лидерът на социалдемократите Мартин Шулц ще стане външен министър, въпреки че по-рано категорично изключваше възможността да приеме пост в правителство на Меркел. Шулц ще се оттегли от лидерския пост в партията, предаде Ройтерс, като се позова на всекидневника \"Зюддойче цайтунг\". Председателката на парламентарната група на ГСДП Андреа Налес е готова да поеме лидерския пост наред с длъжността, която заема сега, пише германският вестник.\r\n\t \r\n\tСъгласно коалиционното споразумение лидерът на ХСС Хорст Зеехофер ще оглави вътрешното министерство, отговарящо за имиграцията, бежанците и вътрешната сигурност.\r\n\t \r\n\tИ.д. министър на финансите Петер Алтмайер от ХДС ще стане министър на икономиката, а министърката на отбраната Урсула фон дер Лайен от ХДС ще запази поста си, посочва ДПА.\r\n\t \r\n\tПо коалиционното споразумение ще трябва да се произнесат 460-те хиляди членове на ГСДП, а процесът ще отнеме няколко седмици. Много членове са скептични към нова коалиция с Меркел след катастрофалното представяне на тяхната партия на изборите миналата година.\r\n\t \r\n\tКанцлерката ще трябва да получи единствено одобрението на ХДС на партиен конгрес, което е доста по-малко препятствие, отбелязва Асошиейтед прес.\r\n\t \r\n\tМеркел: Коалиционното споразумение е здрава основа за стабилно правителство\r\n\tАнгела Меркел каза, че коалиционното споразумение между нейните консерватори и социалдемократите е здрава основа за съставяне на добро и стабилно правителство, предаде Асошиейтед прес. \r\n\r\n\tТо е основа за \"добро и стабилно правителство, от което има нужда нашата страна и което мнозина по света очакват от нас\", каза тя пред журналисти. \"Знаем, че за да гарантираме, че то ще бъде добро за хората в бъдеще, ще трябва да модернизираме инфраструктурата и да се справим с предизвикателствата на дигитализацията\", продължи канцлерката. \"Солидните финанси ще са отличителният знак на нашето управление\".\r\n\t \r\n\tНаправихме компромиси, особено за разпределението на министерствата, заяви Меркел. По думите й много консерватори няма да бъдат доволни от решението министерството на финансите да бъде дадено на социалдемократите, посочва Ройтерс.\r\n\t \r\n\tБи Би Си: Споразумението изглежда като победа за социалдемократите\r\n\t\r\n\tПредаването на контрола върху финансите, външната и трудовата политика в ръцете на германските левоцентристи ще има значително въздействие върху останалата част от света, особено върху Европа, пише анализаторът на Би Би Си Деймиън Макгинес от Берлин.\r\n\t \r\n\tУправлявано от социалдемократите финансово министерство вероятно ще бъде в унисон с амбициозните планове на френския президент Еманюел Макрон за реформиране на Европейския съюз, позволявайки по-голяма германска подкрепа за преживяващите трудности икономики от еврозоната.\r\n\t \r\n\tУ дома тези важни министерства ще помогнат на Социалдемократическата партия (СДП) да прокарва ключови леви политики, например за повече права за работниците и служителите, посочва Макгинес.\r\n\t \r\n\tВсичко това може да се хареса на партийните членове, които ще гласуват окончателната коалиционна сделка. Споразумение, което изглежда като победа за СДП, ще увеличи вероятността партийните членове да гласуват с \"да\". Но ако те го отхвърлят, най-вероятният изход може би ще са нови избори, прогнозира анализаторът.\r\n\t \r\n\tСъюзници в ЕС, като Франция, смятат Германия за стълб на стабилността в блока и се надяваха Меркел да успее.\r\n\t \r\n\tСлед като партията й понесе тежки загуби през септември, тя се зарече да си върне десните избиратели, отбелязва Макгинес и припомня, че крайнодясната партия \"Алтернатива за Германия\" спечели тогава 94 места в парламента и стана третата сила в германската политика.\r\n\t \r\n\tСпоразумението е в ръцете на над 460 000 членове на СДП\r\n\tСега общо 463 723 членове на Германската социалдемократическа партия имат право на участие във вътрешнопартийния референдум по въпроса за или против нова коалиция с консервативния блок, предаде ДПА.\r\n\t \r\n\tВ гласуването ще могат да участват само хора, станали членове не по-късно от 18 ч вчера. От началото на годината членове на партията са станали 24 339 души, заяви генералният секретар на партията Ларс Клингбайл.\r\n\t \r\n\tНа референдума членовете на партията ще се произнесат по програмата на правителството.\r\n\tПредполага се, че много от новопостъпилите членове са против ново издание на така наречената \"голяма коалиция\", управляваща Германия от 2013 г.\r\n\t \r\n\tНа завършилите без категоричен победител избори през септември всички партии от коалицията понесоха сериозни загуби. Резултатът на СДП беше най-лошият от 1949 г., което накара нейния лидер Мартин Шулц първоначално да обяви, че партията му ще остане в опозиция, за да възстанови силите си.\r\n\t \r\n\tНо той беше убеден да си промени мнението, след като преговорите за съставяне на управляваща коалиция между консерваторите, либералите от Свободната демократическа партия и Зелените се провалиха.\r\n\t \r\n\tПълният обрат в позицията му предизвика недоволство сред членската маса на ГСДП, особено сред младежката организация на партията, която агитира да се гласува против споразумението за нова коалиция.\r\n\t \r\n\t\"Сега имаме ясна времева рамка и искаме да я използваме\", каза пред ДПА лидерът на младежката организация Кевин Кюнерт. Той отрече новопостъпилите членове да са се присъединили към партията само за да гласуват против нова голяма коалиция.\r\n\t \r\n\t\"Мнозинството са дошли в СДП, за да дадат тласък напред на партията, както и за обновяването й в дългосрочен план. СДП отчаяно се нуждае от тях\", каза той. \"Изпитваме задоволство от това, че толкова много хора са се възползвали от тази възможност.\"\r\n\t \r\n\tВсеки над 14-годишна възраст може да стане член на СДП. Членският внос е символичните 2.50 евро на месец за работещите, но хората с доходи над 4000 евро месечно следва да плащат вноски в размер до 250 евро на месец.", "date": "2018.02.07", "title": "GroKo: Новата \"голяма\" коалиция в Германия е договорена"}
{"url": "http://www.mediapool.bg/vks-iska-konstitutsionniyat-sad-da-otmeni-zadalzhitelnoto-otstranyavane-na-magistrati-news275244.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният касационен съд (ВКС)  от Конституционния съд (КС) да отмени текстовете от Закона за съдебната власт (ЗСВ), които след последната му поправка регламентираха нови правила за отстраняване от длъжност на магистрати.\r\n\tСтава въпрос за промяната, предвиждаща съдии, прокурори и следователи да бъдат отстранявани от длъжност автоматично при повдигане на обвинение за извършено престъпление.\r\n\tСрещу тази поправка се обявиха няколко международни съдийски организации, сред които Европейската асоциация на съдиите, както и Консултативният съвет на европейските съдии, който е част от Съвета на Европа.\r\n\tНа свой ред ВКС заявява в искането си до конституционалистите, че въпросните нови текстове от съдебния закон \"несъразмерно накърнява трудовите права на временно отстранения от длъжност съдия, прокурор или следовател\".\r\n\tПосочва още, че нормата не гарантира разумен баланс между защитата на обществения интерес и правата на засегнатото лице и не допуска самостоятелна преценка на искането за отстраняване от съответната колегия на ВСС и на съда при обжалване на решението за отстраняване с оглед на доказателствата по всеки отделен случай.\n\n\r\n\t\"Не предвижда диференциран подход, който да отчита вида, спецификата, степента на обществена опасност на инкриминираното престъпление, конкретната длъжност на обвиняемия в органите на съдебната власт и всички други обстоятелства, обуславящи действителната необходимост от прилагането на принудителната административна мярка\", добавя върховните съдии.\r\n\tСпоред тях новият ЗСВ на практика лишава от право на защита магистратите при иницииране на процедурата за временното им отстраняване. Така се накърнява правото им на труд \"без ясни времеви параметри, като поставя продължителността на ограниченията в зависимост от продължителността на наказателното преследване\".\r\n\tНе на последно място новият регламент поставя съдиите, прокурорите и следователите \"в значително по-неблагоприятно положение от всички останали обвиняеми лица\", които не са магистрати и не подлежат на задължително отстраняване от служба.\r\n\tПо темата първо излезе позицията на Венецианската комисия, която обяви, че подобен закон води до накърняване на независимостта на съда. В този случай управляващите реагираха сравнително бързо и промениха закона. Те решиха, че ВСС все пак \"може\" да не отстранява съдии автоматично, а трябва да преценява всеки случай поотделно. Въпреки това текстовете продължават да будят притеснения. Една от причините е, че ВСС \"може\" да реши случая, без дори да изслуша засегнатия магистрат.", "date": "2018.02.07", "title": "ВКС иска Конституционният съд да отмени задължителното отстраняване на магистрати"}
{"url": "http://www.mediapool.bg/dsb-za-shengen-pravitelstvoto-ne-uspyava-da-zabludi-partnyorite-za-koruptsiyata-i-zavisimostite-si-news275234.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакар и правителството да демонстрира усилия на външнополитическа активност по тези въпроси, то не успява да заблуди западните ни партньори за покровителстването над собствената му корупция и олигархични зависимости. Това се посочва в разпространената в сряда позиция на \"Демократи за силна България\" по повод \"очертаващия се провал на българското правителство за приемането на България в Шенгенското пространство и Еврозоната (ERM-2)\".\r\n\tДесет години след приемането на България в ЕС страната ни продължава да е извън едни от най-важните системи за сигурност на съюза, каквито са Шенгенското пространство и чакалнята на Еврозоната (ERM-2). За този период от време влизането на България в тези две системи се превърна в приоритет на нацията. Преговорите за това би следвало да са основна, консенсусна национална задача по време на българското Председателство на Съвета на ЕС, защото интеграцията в Шенген и Еврозоната може да даде на българските граждани дългосрочна стабилност, сигурност и перспектива за доходи и благосъстояние, съответни на средните в Европа, се казва в позицията на ДСБ.\r\n\tДобавя се, че освен това българското правителство би трябвало да предприема действия и за присъединяване на България към Европейския банков съюз. От ДСБ припомнят, че този въпрос беше приоритетен след фалита на КТБ и в последствие отпадна от фокуса на управляващите. Както и че участието в Банковия съюз би донесло повече сигурност и външен контрол върху банковата система.\r\n\tОставането ни в сегашната политическа и икономическа изолация е основен риск за националната ни сигурност. Изоставането от ядрото на \"Европа на много скорости\" ще превърне България в европейска периферия, застрашена от влияние на страни извън ЕС и от корупция, авторитаризъм, бедност и геополитическа нестабилност, характерни за региона на Западните Балкани, пишат от ДСБ.\r\n\tСпоред авторите причината за това е очевидна и назована от едни от най-влиятелните държави в съюза, а именно – \"високи нива на корупция и организирана престъпност в страната\". В началото на Председателството, българското правителство получи силни негативни знаци от основни европейски съюзници. Авторитетни медии от тези страни с ирония перифразираха девиза на българското председателство като – \"Корупцията прави силата\".\n\n\r\n\tНе само случаят с разследвания кмет на община Септември, у когото са открити секретни доклади на ДАНС, е показателен за отказа на правителството да реформира сектор \"Сигурност\" и да покрие стандартите на Шенген и Еврозоната. Тези стандарти изискват засилен разузнавателен обмен и безкомпромисен контрол върху финансовите операции. Очевидно е, че секретна информация на службите за сигурност, която попада в един кмет, твърде вероятно е и да става достояние на определени кръгове от организираната престъпност. Но най-притеснителното за партньорите ни от ЕС е опасността, чувствителна информация от особена важност, обменяна между нашите и техните служби да изтече към чужди, враждебно настроени разузнавателни централи, посредством българските корупционни канали, посочват от дясната партия.\r\n\tНие, от Демократи за силна България, подхождаме с голяма загриженост към очертаващия се провал по тези основните приоритети пред нацията ни. Видно е, че премиерът Борисов, който лично ръководи дейността на специалните служби и носи цялата отговорност за тях, е зависим от задкулисни интереси, поради което няма политическата воля да предприеме радикални действия за реформиране и укрепване на сектор \"Сигурност\", с цел достигане на необходимите стандарти за приемането ни в Шенген и Еврозоната.\r\n\tНеизпълнението на тази най-важна задача представлява опасност за пълноправното членство на България в ЕС и поражда евроскептицизъм у българските граждани. За такъв непоправим провал реализирането на политическата отговорност трябва да бъде единствено чрез отстраняването на Борисов и неговото правителство от власт, се казва в позицията на националното ръководство на ДСБ, в чието изработване са участвали и експерти от Нова Република.", "date": "2018.02.07", "title": "ДСБ за Шенген: Правителството не успява да заблуди партньорите за корупцията и зависимостите си"}
{"url": "http://www.mediapool.bg/evrokomisiyata-predvizhda-37-rastezh-u-nas-tazi-godina-news275246.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИкономическият растеж в България ще остане силен и през 2018 г. и се очаква да достигне 3.7%, пише в  на Европейската комисия.\r\n\tЗа сравнение, българското правителство предвижда 3.9% растеж тази година при 4% за 2017 г. ЕК пък смята, че крайната оценка за растежа в България през миналата година ще бъде 3.8 на сто.\r\n\tВисокото потребление през 2017 г. бе стимулирано от силния ръст на заплатите заради недостига на работна ръка и вдигането на възнагражденията в публичния сектор, посочват икономистите в Брюксел. По думите им инвестициите у нас са започнали да се възстановяват.\r\n\tНамалява обаче приносът на износа в растежа на БВП. Причината е бързият ръст на вноса поради повишеното вътрешно търсене.\r\n\tОсновен двигател на растежа през следващите две години ще продължи да бъде силното вътрешно потребление, докато приносът на износа вероятно ще се възстанови чак през 2019 г., смятат експертите на еврокомисията. Повишеното търсене ще продължи да се стимулира от вдигането на заплатите.\r\n\tИнфлацията, която беше на отрицателни нива през последните три години, преобърна тенденцията си и достигна 1.2% през 2017 г., преди всичко като резултат от повишените цени на енергийните суровини и комуналните услуги, посочва още ЕК.\r\n\tОчаква се инфлацията постепенно да се увеличава до 1.4% през 2018 г. и 1.5% през 2019 г. Основната причина са международните цени на петрола и повишаването на разполагаемия доход на домакинствата в резултат от позитивното развитие на пазара на труда.", "date": "2018.02.07", "title": "Еврокомисията предвижда 3.7% растеж у нас тази година"}
{"url": "http://www.mediapool.bg/tramp-prodalzhava-da-predstavya-imigranti-kato-prestapnitsi-news275239.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп продължава навика си да представя имигранти като престъпници - подчертава връзките с банди, нарича обединяването на семействата заплаха за националната сигурност и оплаква смъртта на професионален американски футболист при автомобилна катастрофа, в която беше замесен мъж, влязъл нелегално в страната.\r\n\tВ реч, произнесена вчера в Белия дом пред служители на силите на реда, Тръмп обърна особено внимание на бандата МС-13, за която се смята, че е отговорна за 25 убийства, извършени през последните две години в Лонг айлънд, Ню Йорк и която се превърна в основна мишена на правителството на Тръмп.\r\n\t\"Наистина никога не сме виждали нещо подобно, такава свирепост и насилие, и се нуждаем от реформи, които Конгресът трябва да одобри, за да се справим с тях\", заяви Тръмп пред служители на силите на реда и конгресмени. Накрая той заплаши с ново спиране на работата на федералното правителство, ако конгресмените от Демократическата партия не приемат пакет от имиграционни мерки, който според него ще помогне да се пресече влизането на членове на банди в страната.\r\n\t\"Ако не се премахнат тези пропуски в закона, които позволяват на убийци да влизат в нашата страна и да продължават да убиват. . . ако не го променим, нека да има спиране на работата\", предложи Тръмп. \"Бих се радвал да видя спиране на работата на правителството, ако не се погрижим за това\".\r\n\tПоследната заплаха на Тръмп е част от кампания на натиск, която той поведе, за да се опита да накара конгресмените от Демократическата партия да подкрепят внушителния имиграционен план, който те отхвърлиха.\r\n\tПрезидентът иска милиарди за строежа на стената по южната граница, големи ограничения на законната имиграция, повече средства за прилагане на закона вътре в САЩ и други промени, в замяна на даването на възможност на 1.8 милиона млади мигранти, живеещи незаконно в страната, да получат гражданство.\n\n\r\n\tПо-рано вчера Тръмп призова демократите да предприемат строги мерки срещу имиграцията, като се позова на смъртта на Едуин Джаксън, защитник на отбора по американски футбол \"Индианополис колтс\", който загина при катастрофа с участието на гватемалски гражданин, пребиваващ незаконно в САЩ, за който се предполага, че е шофирал в пияно състояние.\r\n\t\"Толкова срамно е, че човек, пребиваващ незаконно в страната ни, уби защитника на \"Индианополис колтс\" Едуин Джаксън\", заяви Тръмп в Туитър.\r\n\t\"Това е само една от многото подобни предотвратими трагедии. Трябва да накараме Демократите да проявят твърдост по въпроса за границата и незаконната имиграция, и то БЪРЗО!\"\r\n\tТръмп продължи да критикува и системата за законна имиграция в САЩ. Той настоява да се ограничи възможността на мигрантите да поемат разходите за събиране в САЩ с членове на семействата си, както и за премахване на програмата за издаване на визи чрез лотария, целяща да подкрепя приемането на хора от различен произход. Според него тези мерки ще подобрят сигурността на САЩ.\r\n\t\"В епохата на тероризма, тези програми представляват рискове, които вече не можем да си позволим\", заяви той в речта \"За състоянието на съюза\".\r\n\tТова е проблем, близък до президентското сърце - както и до избирателите му - от деня, в който започна кампанията си и обвини Мексико, че изпраща изнасилвачи отвъд границата. След встъпването си в длъжност Тръмп отделя правителствени ресурси, за да се опита да представи имиграцията като заплаха, въпреки няколко проучвания, показали, че имигрантите всъщност са по-малко склонни към извършване на престъпления от хора, родени в САЩ.\r\n\tКритици на правителството неведнъж са го обвинявали, че използва неточна информация и подбрани примери, за да подкрепя аргументите си.\r\n\tВчера Тръмп се концентрира върху бандата МС-13, или \"Мара Салватруча\", създадена през 80-те години в Лос Анджелис от бежанци от Централна Америка, бягащи от насилието в своите страни.\r\n\tФедерални прокурори смятат, че днес МС-13 има хиляди членове в цялата страна, макар че според статистика те са нищожна група - по-малко от 1 на сто - от общия брой на членовете на банди в САЩ. И макар че правителството на Тръмп е опитвало да представи бандата като състояща се от неспирен поток нелегални имигранти, някои данни сочат, че повечето й членове са граждани на САЩ.\r\n\tТръмп изрази съжаление, че хиляди членове на банди биват арестувани и депортирани от САЩ, само за да се върнат в страната. \"Нито една друга страна в света няма толкова тъпи закони като нашите\", оплака се той.\r\n\tТръмп даде на демократите срок до 5 март да приемат споразумение за имиграцията, макар че не е ясно какво ще се случи на тази дата.\r\n\tНачалникът на канцеларията на Белия дом Джон Кели прекара голяма част от вчерашния ден на Капитолийския хълм, срещайки се с лидери на Конгреса за обсъждане на имиграцията. Но той също стана обект на критики, след като допусна, че някои млади имигранти са \"прекалено мързеливи\", за да се запишат в програмата от времето на Обама, предлагаща защита от депортиране и разрешителни за работа с възможност за подновяване.\r\n\tКели заяви, че неотдавнашното предложение на Тръмп да даде възможност на 1.8 милиона млади имигранти да получат американско гражданство, стига \"далеч отвъд това, което който и да било можеше да си представи\". Отхвърленото от Тръмп предложение на шестима сенатори от двете партии щеше да даде възможност за получаване на гражданство на около 690 000 \"мечтатели\", регистрирани в програмата, известна със съкращението \"ДАКА\".\r\n\t\"Има около 690 000 официално регистрирани в ДАКА, а президентът предложи гражданство на близо два пъти и половина повече от този брой, на 1,8 милиона\", заяви Кели. \"Разликата между (690 000) и 1.8 милиона са хората, за които някои биха казали, че са се страхували да се запишат, други биха казали, че са били прекалено мързеливи да се раздвижат, но в крайна сметка не са се записали\".\r\n\tЕксперти по имиграцията посочват различни причини защо хора, отговарящи на критериите за защита по ДАКА никога не са подали документи, включително опасения, че участието в нея ще ги направи уязвими пред имиграционните власти.", "date": "2018.02.07", "title": "Тръмп продължава да представя имигранти като престъпници"}
{"url": "http://www.mediapool.bg/drevniyat-britanets-e-bil-s-tamna-kozha-i-sini-ochi-news275245.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисокотехнологичен научен анализ разкри, че британец, който живял преди 10 000 години, имал тъмнокафява кожа и сини очи, съобщи БиБиСи.\r\n\tИзследователи от лондонския Природоисторически музей извлекли ДНК от т.нар. \"Чедърски човек\" – най-стария цялостен скелет, открит през 1903 г. След това учени от Университетския колеж в Лондон използвали разчетения геном, за да направят лицева реконструкция и да разберат други характерни черти на праисторическия британец.\r\n\tИ той се оказал с тъмнокафява кожа и сини очи. Учените посочват, че по-светлата кожа на съвременните европейци е сравнително неотдавнашен феномен.\r\n\tАнализът дава първата представа как може би са изглеждали първите хора, заселили се на Британските острови след последната ледникова епоха. Предстои публикуването му в научно списание.\r\n\tСкелетът на т.нар. \"Чедърски човек\" е открит преди 115 г. в пещера в клисурата Чедър в графство Съмърсет. Древният британец бил висок 165 см и вероятно починал, преди да навърши 30 години.\n\n\r\n\tПроф. Крис Стрингър, водещ изследовател в областта на произхода на човека, каза, че е изучавал скелета на \"Чедърския човек\" в продължение на 40 години.\r\n\t\"Тази поразителна комбинация от косата, лицето, цвета на очите и тази тъмна кожа – това е нещо, което само преди няколко години не можехме да си представим и все пак именно това научните данни сочат\", коментира той.\r\n\t\r\n\tФрактурите по повърхността на черепа показват, че въпросният човек може би е срещнал смъртта си по насилствен начин. Не се знае как е попаднал лежащ в пещерата, но е възможно да е поставен там от другите в племето.\r\n\tГеномът на \"Чедърския човек\" разкрива, че той е бил тясно свързан с други индивиди от Мезолита (средния период от каменната ера) – т.нар. западни ловци- събирачи, които са били изследвани в Испания, Люксембург и Унгария.\r\n\tКомбинацията между тъмна кожа и сини очи изглежда поразително днес, но е била нещо обичайно в Западна Европа през този период, твърдят изследователите.\r\n\tПроучванията на генома показват също, че \"Чедърският човек\" не е можел да пие мляко като възрастен. Тази способност се развива много по-късно, след настъпването на Бронзовата епоха.\r\n\tСъвременните европейци дължат средно 10% от своето потекло на ловци от Мезолита като \"Чедърския човек\".\r\n\tБритания е била нещо като история на бърз растеж и спад за човечеството през последните милион години. Съвременните хора са били там още преди 40 000 години, но периодът на екстремен студ, известен като Последен ледников максимум, ги прогонва около 10 000 години по-късно.\r\n\tБритания е била повторно заселена преди 11 000 години. \"Чедърският човек\" е част от тази вълна на миграция, която е преминала през земна маса, която в онези времена е свързвала Британия с континентална Европа. \"Чедърският човек\" е най-старият известен британец, който има пряка връзка с хората, които живеят във Великобритания днес.", "date": "2018.02.07", "title": "Древният британец е бил с тъмна кожа и сини очи"}
{"url": "http://www.mediapool.bg/plevneliev-svidetelstva-pred-sada-v-polza-na-bivshiya-voenen-ministar-news275218.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРосен Плевнелиев, който бе президент между януари 2012 и януаеи 2017 г., свидетелства в сряда пред съда по делото срещу бившия военен министър Николай Ненчев.\r\n\tТой разказа пред Софийския градски съд, че решението шестте двигателя на руските МиГ-29 да се ремонтират в Полша не е взето еднолично от подсъдимния, а е било плод на държавната политика в онзи момент.\r\n\tСпоред прокуратурата в периода между май и септември 2015 г. Николай Ненчев е скрил в каса в кабинета си действащ договор за ремонт на руските изтребители с фирмата производител \"РСК МиГ\" и започнал преговори с Полша. В резултат на това той е извършил престъпление, като не е изпълнил служебните си задължения и не е осигурил авиационната безопасност и летателната годност на изтребителите ни.\r\n\tПо делото показания вече даде действащият президент Румен Радев, който окачествени действията на Ненчев като \"катастрофа\", от която \"авиацията ни е изпаднала в пълен колапс\".\r\n\tПо думите на Плевнелиев пред съда в сряда обаче, решението въпросните двигатели да бъдат ремонтирани в Полша е взето на база на политическата обстановка в онзи момент – анексията на Крим, последвалият форум на НАТО в Уелс и посланията оттам да се действа отговорно, заедно и като се търси разграничение от руското въоръжение.\n\n\r\n\tБившият държавен глава припомни, че по време на срещата на върха на НАТО в Уелс е било договорено да има и повече пари за отбрана и съвместимост с натовските стандарти. Според него именно там Полша е била дадена като пример за това, че е успяла да надгради своите МиГ-29 със собствени сили.\r\n\tВпоследствие Плевнелиев разказал това на Ненчев, а после свикал и Консултативен съвет за национална сигурност, на който всички политически сили, без БСП и \"Атака\", се обединили около необходимостта от повече пари за отбрана плюс деверсификация. От думите му стана ясно най-общо, че действията на Ненчев по онова време са били изцяло в сингхрон с държавната политика.\r\n\t\"След срещата на върха, която се проведе в Уелс, където ние се договорихме и приехме план за готовност за действие, приехме решение на рязко повишаване на съвместимостта и приехме решение за увеличение на парите за отбрана във всички държави до 2%. Там в рамките на дебатите бе посочена Полша като добър пример. Тя бе успяла и да закупи Ф-16, и да ремонтира своите МиГ-29 по стандартите на НАТО. Това беше посочено като добър пример\", заяви пред медиите Плевнелиев след разпита си.\r\n\tДобави и, че по-късно имало много разговори на различни нива, за да стане ясно как \"ние освен да зашием конците и да закрепим нещата с военната авиация, но и да постигнем съвместимост\". Една от тези срещи е била по време на негово официално посещение в Полша.\r\n\t\"Когато аз попитах президента на Полша – ето, как постигнахте тази съвместимост по стандартите на НАТО с МиГ 29, той разказа, че техните военни заводи имат такава възможност и същевременно \"с мен бяха представители на МВнР, огромна делегация, водени са записки, пресконференция давахме\", продължи Плевнелиев.\r\n\tПопитан дали той е убедил Ненчев да се ремонтира двигателите там, Плевнелиев подчерта, че държавният глава не е изпълнителна власт: \"Държавният глава по никакъв начин не може да се бърка в работата на министерство на отбраната, нито съм го правел.\"", "date": "2018.02.07", "title": "Плевнелиев свидетелства пред съда в полза на бившия военен министър"}
{"url": "http://www.mediapool.bg/kabinetat-merkel-4---pravitelstvena-programa-pod-znaka-na-evropa-news275235.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнгела Меркел възнамерява да постави четвъртия си мандат начело на германското правителство под знака на Европа. Ето какви са основните точки в правителствената програма на нейната консервативна парти и социалдемократите, обобщени от Франс прес.Преоценка в средата на мандата\r\n\t \r\n\tЗа разлика от предишните две правителства, в които канцлерката Ангела Меркел договори подкрепата на Социалдемократическата партия (СДП), сегашната програма предвижда \"преоценка в средата на законодателния мандат\", тоест след две години.\r\n\t \r\n\tСоциалдемократите настояха за това, за да си осигурят възможност да напуснат коалицията, в която влизат неохотно, и вероятно, за да предизвикат съмнения за предсрочни избори. СДП изтъргуваха на добра цена участието си в съюза: те получават няколко ключови министерства, включително финансовото.Европа\r\n\t \r\n\tДвете партньорски партии искат да превърнат Европа в приоритет след месеци почти пълно мълчание по този въпрос от страна на Берлин.\r\n\t \n\n\r\n\tИлюстрация за това е разделът, озаглавен \"нов подем за Европа\", с който започва коалиционното споразумение. В него се приема да се увеличи вноската на Германия в бюджета на ЕС. \"Искаме да подсилим финансово ЕС, за да може той по-добре да изпълнява задачите си\", се казва в текста.\r\n\t \r\n\tДокументът предвижда трайно укрепване и реформиране на еврозоната заедно с Франция, за да стане тя по-устойчива на кризи. Той подкрепя предпазливо една от най-спорните идеи на Еманюел Макрон - създаване на инвестиционен бюджет на еврозоната, за да се помогне за стабилизирането й и да се подкрепят структурните реформи. Берлин иска също да се създаде Европейски валутен фонд.\r\n\t \r\n\tНе се споменава и дума обаче за друга френска идея - създаване на пост финансов министър на еврозоната.Миграция\r\n\t \r\n\tСпоразумението изглежда благосклонно към консерваторите. Те наложиха фиксиране на горен праг за годишния брой кандидати за убежище, пристигащи в страната - между 180 000 и 220 000. Пристигането на над един милион души от 2015 г. съдейства за възхода на крайната десница и за отслабване на позициите на Ангела Меркел.\r\n\t \r\n\tСъбирането на разделени семейства, преустановено от началото на 2016 г. за стотици хиляди бежанци с временен статут, ще може да се поднови от август, което СДП разглежда като своя победа. В действителност броят е символичен: фиксиран беше месечен таван от 1000 души.Икономика и социална защита\r\n\t \r\n\tНай-сетне беше постигнат компромис по две изисквания на СДП, които дълго блокираха преговорите: намаляване на диспропорциите в здравеопазването чрез изравняване на тарифите, по които се заплаща на лекарите от държавните и частните здравноосигурителни каси. Сегашната разлика доведе до медицинско обслужване \"на две скорости\" в Германия.\r\n\t \r\n\tОсвен това използването на срочни трудови договори ще бъде по-стриктно регламентирано.\r\n\tСлед продължителни дискусии страните се разбраха да намалят от 24 на 18 месеца продължителността на срочните трудови договори, налагани от работодателя без аргументи, уточнява Ройтерс.\r\n\t \r\n\tКолкото до останалото, държавните каси никога не са били толкова пълни - разполагаемите бюджетни средства възлизат на около 45 милиарда евро. Целта обаче продължава да е запазването на балансиран бюджет. И в това отношение СДП, която настояваше за по-голяма социална справедливост, постигна частичен успех.\r\n\t \r\n\tВъв фискален план документът уточнява, че няма да има увеличение на данъците за най-богатите, противно на исканията на СДП. Същевременно социалдемократите, които поемат финансовото министерство, ще следят да няма намаляване на данъците.Подготвяне на бъдещето\r\n\t \r\n\tПри все по-застаряващото германско население, двете големи партии се договориха да ограничат увеличаването на пенсионните вноски до 2025 г.\r\n\t \r\n\tПо отношение на климата, коалицията потвърди оттеглянето на набелязаната цел до 2020 г. вредните емисии да бъдат намалени с 40 процента в сравнение с равнището от 1990 г.", "date": "2018.02.07", "title": "Кабинетът \"Меркел 4\" - правителствена програма под знака на Европа"}
{"url": "http://www.mediapool.bg/ep-podkrepya-namalyavaneto-na-broya-na-evrodeputatite-sled-brekzit-news275248.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент одобри днес предложението броят на евродепутатите да бъде съкратен заради напускането на Великобритания.\r\n\t \r\n\tПредвижда се след изборите догодина евродепутатите да бъдат 705 вместо 751, както досега. За да влезе в сила, предложението следва да бъде подкрепено единодушно в Европейския съвет.\r\n\t \r\n\tСпоред предложението България и още 12 държави ще запазят броя на евродепутатите си, а 14 държави ще получат допълнителни места. Най-облагодетелствани от промените биха били Испания и Франция, които биха получили по пет допълнителни места в ЕП.\r\n\t \r\n\tПредвижда се Холандия и Италия да имат трима евродепутати повече, а с по един биха се увеличили мандатите на Румъния, Полша, Швеция, Австрия, Дания, Словакия, Финландия, Хърватия и Естония. Ирландия би получила още две места.\r\n\t \n\n\r\n\tСпоред договора за ЕС броят на евродепутатите е до 751 и всяка държава трябва да има поне шестима и най-много 96 представители. В сегашния състав на ЕП Великобритания разполага със 73 евродепутати.\r\n\t \r\n\tПо силата на днешното решение 46 от британските мандати следва да бъдат оставени в запас за държави, които може да се присъединят към ЕС занапред.", "date": "2018.02.07", "title": "ЕП подкрепя намаляването на броя на евродепутатите след Брекзит"}
{"url": "http://www.mediapool.bg/knsb-predlaga-vnoskite-za-bezrabotitsa-da-se-pravyat-v-chastni-fondove-news275238.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКНСБ ще внесе за обсъждане с правителството и работодателите предложение вноските за безработица да се събират в частни фондове, а не от държавата в Националния осигурителен институт, съобщи президентът на синдиката Пламен Димитров в сряда пред БНР.\r\n\tОт КНСБ настояват вноската за безработица да бъде повишена от 1%, колкото е в момента, на 2% процента. \r\n\t\"Трябва да се даде възможност за известна конкуренция. Както вноски по отношение на Фонда за обезщетения при ниска безработица, така и по отношение на активните политики за пазара на труда, държавата да позволи това да става през частни, не държавни механизми, това може да даде по-добри резултати, както направихме във втория стълб на пенсионната система\", заяви Димитров.\r\n\tТой уточни, че подобна практика има в страни като Австрия, Швеция, Германия.", "date": "2018.02.07", "title": "КНСБ предлага вноските за безработица да се правят в частни фондове"}
{"url": "http://www.mediapool.bg/darzhavata-nyama-pari-za-chek-za-kultura-na-mladezhite-news275247.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата няма около 7 – 8 млн. лв. за да осигури т.нар. \"културен чек\" за навършващите пълнолетие младежи. Това стана ясно по време на дебатите в Народното събрание по промените в Закона за закрила и развитие на културата. Пленарният ден не стигна за гласуване на първо четене на предложенията на БСП, внесени още през ноември.\r\n\tИдеята за въвеждане на \"културен чек\" е на европейските социалисти. Целта е да се улесни и разшири достъпът на младите до културни събития. Към момента практиката е въведена в Италия и Малта. Българските социалисти искат да приложат италианския модел.\r\n\tИдеята им обаче не среща подкрепа от министерствата на културата и на финансите. Депутати от ГЕРБ също се обявиха срещу предложението. Посещението на културно събитие трябва да е осъзнат процес, а не зрителят да има чувството, че получава безплатно парче торта, каза Диана Саватева от ГЕРБ, цитирана от БТА.\r\n\t\r\n\tПромените в закона предвиждат всеки български граждани с постоянен адрес в страната при навършване на 18 години да има право да получи електронна карта за културни дейности на стойност 200 лв. За сравнение в Италия дават чек от 500 евро за култура.\n\n\r\n\tВсеки младеж сам решава за какво да ги използва – за театър, кино, цирк, опера, концерт, посещение на изложба или музей, или пък да си купи книга. По предложение на министъра на културата правителството може да определи и други културни дейности, за които може да се ползва чекът.\r\n\tЗа целта културното министерство заедно с държавната агенция \"Електронно управление\" ще поддържат интернет платформа, на която ще се качват културните мероприятия, които могат да посетят младежите.\r\n\tИдеята е след като бъде активирана електронната карта да може да се използва до 31 декември на следващата година от навършването на пълнолетие.\r\n\t\r\n\tАргументите на социалистите за предоставянето на \"културен чек\" на младежите е, че сега две трети от тях нямат достъп до културни прояви. Това са предимно млади хора от малките населени места и такива от семейства с нисък социален статус.\r\n\tВ същото време инициативата не изисква огромни средства. През следващите години около 70 хил. - 75 хил. младежи ще навършат пълнолетие. Това означава около 14 – 15 млн. лв. годишно от бюджета при условие, че младежите използват цялата сума. Италианският опит обаче показва, че обикновено от тази услуга се възползват около половината от младите, което ще струва на бюджета не повече от 7 – 8 млн. лв., коментира Антон Кутев от БСП.\r\n\tВ същото време обаче младите хора могат да бъдат възпитавани чрез изкуството и да разберат, че освен чалга има и друг вид изкуство, смята Антон Кутев.\r\n\tДругият плюс е, че ще се увеличат средствата за култура и ще бъдат подпомогнати артистите от всички видове изкуства. Това е чудесна възможност по някакъв начин да се подпомогне увеличаване на заплатите на артистите, каза Нона Йотова от БСП.\r\n\t\r\n\tМинистерствата на културата и на финансите не подкрепят предложението за въвеждане на \"културен чек\".\r\n\tВ становището си ведомството на Боил Банов посочва, че не е направен задълбочен анализ на очакваните резултати от въвеждането на електронни карти за културни дейности. \"Не е установена конкретна връзка между посочените цели – насърчаване на достъпа на млади хора до култура и въвеждането на електронна карта за културни дейности\", смята Министерството на културата.\r\n\tВедомството на Владислав Горанов обръща внимание, че предложението \"води до значителни допълнителни финансови ангажименти на държавния бюджет, които не са разчетени в тригодишната бюджетна прогноза\".\r\n\tНеведнъж обаче финансовото ведомство е вадило допълнителни и неразчетени в бюджета средства за много по-големи от евентуалните суми за култура за младежите. Последният такъв случай е отпускането на 100 млн. лв. извънредно за служителите на МВР след техен протест при откриването на българското европредседателство. Тази пари също липсват в бюджета, но за Горанов не е проблем разместването на перата, за да бъдат осигурени те.\r\n\t\"Предлаганият модел на финансиране няма да постигне основната си цел – да насърчи развитието на културата. Насърчаването на развитието на културата трябва да се осъществява чрез въвеждане на мерки и стимули, които са извън полето на данъчното облагане\", смята Министерството на финансите.\r\n\tМинистерството на регионалното развитие и благоустройството и Държавната агенция \"Електронно управление\" не се произнасят по философията на законопроекта, а в рамките на своята компетентност предлагат да бъдат направени промени.\r\n\tДепутатът от ГЕРБ Тома Биков заяви, че има концептуален проблем със законопроекта на БСП. Целта му е добронамерена, но той засяга само младежите над 18 години, които вече са си формирали ценностите и отношението към културата, смята Биков. Според него ценностите трябва да се формират още в ранна детска възраст и за целта промените трябва да са в образованието.", "date": "2018.02.07", "title": "Държавата няма пари за чек за култура на младежите"}
{"url": "http://www.mediapool.bg/donald-tramp-shte-pravi-grandiozen-voenen-parad-news275208.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелият дом обяви, че президентът Доналд Тръмп е наредил на Пентагона да организира грандиозен военен парад във Вашингтон, съобщава БТА. Държавният глава на САЩ иска тази година в столицата да се състои парад с войници и танкове.\r\n\tИдеята на Тръмп е да даде възможност на американците да засвидетелстват почитта си към армията. Говорител на Пентагона заяви, че ведомството знае за искането и \"обмисля вариантите\".\r\n\tПрезидентът спомена за тази си идея още преди да встъпи в длъжност. Той е направил искането си за провеждането на парада пред офицери от Министерството на отбраната, които в момента търсят подходяща дата.\r\n\t“Президентът Тръмп изказва невероятно подкрепа за американските военнослужещи, които рискуват техния живот всеки ден за да пазят страната ни в безопасност“, каза говорителят на Белия дом Сара Сандърс.", "date": "2018.02.07", "title": "Доналд Тръмп ще прави грандиозен военен парад"}
{"url": "http://www.mediapool.bg/agresivnata-reklama-na-hazart-po-televiziite-se-okazva-zakonna-news275180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова страст завладя българите в последните години. Все по-често и на все повече места забелязвате хора, които усърдно търкат шарени лотарийни талони. Тези талони са безкрайно достъпни и дори неизбежни- подредени на щандове по павилиони и магазини, на централни места в големите търговски центрове, на касите в супермаркетите и пр. За покупката на такива билети настойчиво приканват многобройни телевизионни реклами, чието присъствие в българския ефир рязко се увеличи, независимо, че става дума за хазарт.\r\n\tАгресивната реклама на хазарт в ефира на част от националните телевизии, която всяка вечер облъчва зрителите как се печелят бързи и лесни пари, и то в часовия пояс на \"Лека нощ, деца\", се оказва напълно законна. Това показва проверка на Mediapool на институциите, които имат отношение към проблема.\r\n\tЗаконът за хазарта в чл. 10 забранява пряката реклама на хазартни игри, каквито са придобилите популярност през последните години лото и лотарийни игри на \"Националната лотария\", \"Лотария България\", а също и тези на държавния \"Български спортен тотализатор\" (БСТ). Законът обаче допуска четири изключения. Благодарение на това няма проблем да се обявяват наименованията на игрите, търговската марка на хазартния оператор, резултатите от игрите и спечелените печалби и тегленията на тиражите.\r\n\tЗаемащите значително телевизионно време \"игри на щастието\" най-вероятно минават по ръба на закона, облечени в последните две категории – или като обявяване на резултати от игри и печалби, или като теглене на тиражи, коментираха експерти пред Mediapool.\r\n\tИнституцията, която по закон трябва да контролира рекламите на хазарт и да налага глоби, е Държавната комисия по хазарта към финансовото министерство. Тя не вижда проблем в агресивния маркетинг на числови игри, чиято цел е стимулирането към хазарт. По-загрижени се оказват две други институции, които обаче нямат особени правомощия да се намесят – Съветът за електронни медии (СЕМ) и сдружението Национален съвет за саморегулация.\n\n\r\n\t\r\n\t\"Числовите игри изискват продажби на огромен брой билети, което е невъзможно без агресивна реклама\", смята бившият председател на Държавната комисия по хазарта Калоян Кръстев. \"Някои от игрите предвиждат продажбата на 10-20 милиона билета, но ако се продадат например само 5 милиона, в които се паднат големите печалби, организаторът може дори да излезе на загуба от дадена игра. Затова рекламата е много важна\", поясни Кръстев.\r\n\tПо думите му има проблем с тълкуването на чл. 10 от Закона за хазарта и може да се спори по въпроса какъв е характерът на излъчваните по телевизията игри и интервюта с \"късметлии\", спечелили някаква сума. Според Калоян Кръстев е трудно да се ограничи рекламата на хазарт, но трябва да има баланс, така че подобни послания да не достигат до масовото население и до непълнолетни лица.\r\n\tНай-загрижен за проблема се оказва Съветът за електронни медии, който е получил над 10 жалби от граждани заради рекламите и промоциите на лотарийните игри. От съвета изрично подчертават, че органът, който следи за спазването на чл. 10 от Закона за хазарта, е Държавната комисия по хазарта. Въпреки това СЕМ нееднократно е сигнализирал на комисията за случаи, в които се е усъмнил в законосъобразността на излъчени реклами, но \"до този момент не е уведомяван за установено несъответствие със Закона за хазарта\", посочва в отговор до Mediapool председателят на медийния регулатор София Владимирова.\r\n\tПо думите й СЕМ е извършвал тематични наблюдения на реклами и самопромоции на хазартни игри и предавания с такъв характер, като последното е било в периода 22 декември 2016 г. - 10 януари 2017 г.\r\n\t\"Наблюдението констатира голямо разнообразие от реклами и самопромоции на хазартни игри в програмите на доставчиците на медиини услуги\", казва Владимирова. Въпреки това СЕМ не може да направи нищо, освен да следи в рекламите да не участват деца – правило, което като цяло се спазва. Веднъж съветът е наложил санкция на доставчик за това, че е нарушил изискването рекламата да не представя хазарта като лесно средство за придобиване на пари.\r\n\tПрез май 2017 г. СЕМ дори е огранизирал среща с ДКХ, Националния съвет по саморегулация, асоциацията на радио- и телевизионните оператори, организатори на хазартни игри и собственика на \"Нова телевизия\", която активно излъчва реклами на хазарт - \"Нова Броудкастинг груп\". \"Присъстващите на срещата се обединиха около идеята да се засили саморегулаторният механизъм. От страна на ДКХ бе изразено становище и за законодателни промени\", каза София Владимирова. Пред Mediapool обаче комисията по хазарта не пожела да защити идеите си за промени в закона.\r\n\t\"Намираме се в омагьосан кръг. Според нас предаванията с излъчването на хазартни игри са реклама на хазарт, но според ДКХ очевидно не са. Оказва се, че това, което се излъчва, е законно, независимо доколко е хуманно непрекъснато да се стимулират хората от телевизионния екран да дават парите си за хазарт\", коментира и Бетина Жотева, която е член на СЕМ. По думите й трябва да се изчистят законовите критерии за това кое е реклама на хазарт и кое – не е, а това зависи от законодателя.\r\n\t\r\n\tДействително може да се счита, че излъчването на реклами на хазарт има стимулиращ ефект върху аудиторията, а според нашите дефиниции всяко търговско съобщение, което промотира даден продукт срещу заплащане (какъвто е случаят), е реклама, коментира Ели Герганова, председател на управата на Националния съвет за саморегулация, в който влизат рекламодатели и телевизионни оператори. По думите й излъчването на хазартни игри в телевизионния ефир попада в етичния кодекс на съвета, но е законно.\r\n\tСпоред нея добрата новина е, че съвсем скоро основните участници в хазартната индустрия са станали членове на съвета, което означава, че занапред те се ангажират да прилагат неговия етичен кодекс, който предвижда  за хазартни игри. \"Започваме да работим по-активно\", посочи председателят на управата.\r\n\tПо думите на Герганова предстоят преговори с хазартните фирми, така че техните реклами да преминават предварителен преглед от съвета, преди да бъдат излъчени, за да се следи дали се спазва етичният кодекс. Това, според обясненията й, ще даде възможност и да се правят проверки за достоверността на част от съобщенията, особено на тези, които промотират печелившите и спечелените от тях огромни награди.\r\n\tСега ДКХ не е длъжна да следи дали операторите достоверно рекламират \"късметлиите\", но комисията е уверена, че \"организаторите на хазартни игри са много стриктни по отношение на изплащането на печалби и провежданите регулярни проверки на всяка първа и трета година от получаване на лиценза сочат именно това\".\r\n\tСпоред Ели Герганова не е подходящо хазартните игри да се излъчват в часови пояс, който е силен по отношение на детската аудитория, но съветът за саморегулация няма правомощия да влияе върху часовия пояс на излъчване или върху обема на рекламите, а отговаря само за съдържанието. Един от проблемите е тъкмо обемът на излъчваните реклами на хазарт, изтъкна Герганова.\r\n\tТя смята, че евентуални допълнителни законови ограничения на рекламата на хазарт не са най-доброто решение, защото е трудно да се дефинира какво може да включва дадена реклама. По-добре е да се върви към по-ефективна саморегулация \"по доброволен и етичен начин заедно с индустрията, защото основната функция на рекламата е да предизвиква доверие у хората, а не негативно обществено мнение\", каза Герганова. Въпреки това експертката припомни, че телевизионната реклама на цигари е забранена, а на алкохол е силно ограничена (например без показване на консумация и т. н.) и позволена само в късния часови пояс.\r\n\tОт Държавната комисия по хазарта обясниха, че председателят й Огнемир Митев не дава интервюта, въпреки че заема публична длъжност. На писмените въпроси на Mediapool ведомството отговори крайно лаконично: че то следи спазването на законовите разпоредби за рекламата на хазарт, като през 2017 г. са извършени 8 проверки и са съставени два акта за нарушение на чл. 10 от закона. Не се дават повече подробности по този въпрос.\r\n\t\r\n\t\"Не съм наясно каква е интерпретацията на ДКХ по отношение на чл. 10 от закона, но е възможно да счита, че излъчваните по телевизията хазартни игри са всъщност \"теглене на тиражи\", което е разрешено от закона\", коментира пред Mediapool друг бивш председател на ДКХ - Димитър Терзиев.\r\n\t\"Може би законът трябва да ограничи рекламата на хазарт, за да се постигне възпиращ ефект. Излъчването на хазартни игри по телевизията и показването на печелившите може да се счита за непряко приканване на други хора да участват и може да се разглежда и като вид заобикаляне на закона\", добави Терзиев.\r\n\tСпоред него показването на печелившите по телевизията донякъде е положителна практика. \"Преди, когато не се показваха, имаше съмнения, че печалбите отиват \"при наши хора\". Сега се появяват съмнения дали тези хора наистина са взели такива печалби, така че няма идеален вариант\", смята Терзиев. Според него обаче прави впечатление фактът, че печалбите се падат предимно в провинцията, в по-малки населени места, където хората се познават и трудно може да има манипулации.\r\n\tТерзиев разясни, че по закон има строг механизъм за контрол на отпечатването на лотарийните билети в печатниците, така че те да се разпределят на случаен принцип, а сървърите на хазартните фирми имат връзка с ДКХ и данъчната агенция, така че да могат да правят проверки. Комисията по хазарта одобрява образците на билетите за всяка една игра и следи дали в тях действително са отразени обещаните печалби. ДКХ следи за спазването на тези текстове чрез обстойни проверки. \"През 2017 г. са извършени проверки на 4 бр. компании, носители на такъв лиценз. От направените проверки се установи, че изискванията на чл. 59, ал. 2 от ЗХ са спазени и не се нарушават\", отговориха от ведомството.\r\n\t\r\n\t\"Пазарът на лото и лотарийни игри не може да расте до безкрайност. Вече има сигнали, че се стига до точка на насищане, след която пазарът остава константна величина и дори се появява отлив. До 2014 г. имаше нисък ръст на лотарийните игри, през 2016 г. се стигна до рязък скок, а през 2017 г. вече наблюдаваме минимални ръстове или леки спадове\", коментира Димитър Терзиев. По думите му подобно нещо се е случило и с бингото преди години. \"1990-те години бяха силни за бингото. Като станах председател на ДКХ, имаше 52 бинга у нас, като напуснах поста намаляха на 49, а сега има само 1 истинско бинго\", посочи още бившият шеф на ДКХ.\r\n\t\r\n\t\"Когато обсъждахме новия закон за хазарта, текстовете за рекламата бяха много дискусионни. Според мен Държавната комисия по хазарта трябва да направи анализ на прилагането на този член, защото тя има задължението да наблюдава този сектор и ако се натъкне на \"вратички\" в закона, може да отправи към нас предложения за промяна на закона\", коментира пред Mediapool председателят на бюджетната комисия в парламента Менда Стоянова.\r\n\t\r\n\tВсеки втори лев, който вадят от джоба си хората, които всекидневно търкат лотарийни билети, отива в касата на хазартните босове. Повечето от най-известните лотарийни игри разпределят като печалби на участниците малко над 50% от постъпленията от билетите, сочи проверка на Mediapool в общите условия на игрите.\r\n\tПо закон стойността на печалбите от всяка числова игра не може да бъде по-малка от 50 на сто от общата стойност на всички билети, фишове, талони или други удостоверителни знаци за участие в нея. Повечето от хазартните оператори се придържат към минимума.\r\n\tВ момента най-масовите лото и лотарийни игри са на \"Национална лотария\", \"Лотария България\" и на държавния Български спортен тотализатор. \"Националната лотария\" се организира чрез фирмите \"Национална лотария\" ООД и \"Ню геймс\" ООД, в което мажоритарен акционер е хазартният бос Васил Божков. Той частично стои и зад другата най-известна игра - \"Лотария България\", чрез компанията си \"Евробет\". Спортният тотализатор все още е държавен.\r\n\tМоментната лотарийна игра \"Националната лотария\" се провежда в 8 разновидности - \"Сбъдни мечтите си\", \"Сбъдни мечтите си и ТВ мечта\", \"Бързи пари\", \"Лесни пари\", \"Сделка или не\", \"BMW и кеш\", \"Лото+\" и \"Мега милиони\", става ясно от  за организирането й.\r\n\t\"Сбъдни мечтите си\" например е с 10 милиона билета от по 2 лв., а наградният фонд на играта възлиза на 50.08% от общата стойност на отпечатаните билети, става ясно от правилата. Според таблицата на печалбите от всичките 10 милиона билета само 2 носят максималната печалба – жилище на стойност 200 000 лв. Други три носят по 100 000 лв., а осем билета – автомобил за 30 000 лв. Печеливши са само една трета от билетите – от 10 милиона билета награда има в 3 351 371. В 3 милиона от печелившите билети обаче наградата е точно 2 лв., колкото е и стойността на самия билет, тоест в този случай \"късметлията\" си връща парите и не губи нищо, освен ако не си купи нов билет, както най-често става. Други 300 000 билета носят печалба от 4 лв. Така, ако се продадат всичките 10 милиона билета, \"Ню геймс\" ще прибере 20 милиона лева, от които ще раздаде на участниците 10.02 млн. лв.\r\n\t\r\n\tНаградният фонд на другата разновидност - \"Сбъдни мечтите си и ТВ мечта\", е 50.33% от общата стойност на отпечатаните билети, на \"Бързи пари\" - 51.55%, на \"Лесни пари\" - 50.10%, на \"Сделка или не\" - 56.57%, на \"BMW и кеш\" - 51.46% и т. н.\r\n\t\"Лотария България\" пък се провежда в 35 разновидности – например \"Бинго милиони\", \"Щастливи години\", \"Астро\", \"Кръстословица\", \"Златото на инките\", \"Супер кеш\", \"Левче кефче\", става ясно от .\r\n\tНаградният фонд на игрите на \"Лотария България\" не е изрично посочен, но също е малко над 50%. Например играта \"Вегас\" се провежда с 20 милиона билета на стойност 3 лв., като печалбите в нея са за общо 32.9 млн. лв. От тях 4 са в размер на 1 млн. лв.\r\n\tВ играта \"Бинго милиони\" билетите са 30 милиона, всеки на стойност 2 лв., а общата сума на печалбите – 34.08 млн. лв. От всички билети 5.7 милиона носят печалба от 2 лв., като общо печелившите билети са малко над 6 милиона, което означава, че всеки пети билет на \"Бинго милиони\" печели.\r\n\t\r\n\t\r\n\tВ общите условия организаторите залагат срок от 40 дни, в които потребителят трябва да осребри билета си. Изплащането на печалбите над 5000 лв. задължително става по банков път.\r\n\tСпоред друг текст  на \"Националната лотария\" \"всеки участник, спечелил печалба в размер над 4999 лв. се съгласява неговото име, снимки и клипове, съдържащи лика му и негова реч, да бъдат публикувани и съобщавани в средства за масова информация, в това число и на интернет сайта на организатора. Всеки участник спечелил печалба в размер над 4999 лв. се съгласява да бъде сниман, записван и да участва в публични прояви на организатора безвъзмездно\".\r\n\tЗа подобен казус съобщи преди два дни и . Изданието разказва за жена, спечелила джакпот в САЩ в размер на 560 млн. долара, която отказва да получи сумата, докато не получи гаранции за анонимност. Тя е завела дело в съда по случая, но според местните закони публичността на имената на печелившите е гаранция за честността на играта и инструмент за предотвратяване на злоупотреби.\r\n\t\r\n\tНякои от игрите имат условие най-големите печалби да се изплащат на части. Например най-голямата печалба в играта \"Щастливи години\" е 1000 лв. на месец за 10 години, което прави общо 120 000 лв.\r\n\tВ  на \"Големият джакпот\" на Националната лотария е записано, че \"печалбата \"Джакпот\" при познаване на всички 6 числа се изплаща на печелившия участник, както следва: частта в размер от 500 000 лева при представяне на печелившото потвърждение на залог (квитанцията), а останалата част от печалбата се изплаща за период от 20 години, на 20 равни годишни вноски, считано от следващата календарна година\".\r\n\tТова е спорна практика, доколкото 20 години е твърде дълъг срок и няма достатъчно гаранции за изпълнението на това задължение за такъв дълъг период, смята Димитър Терзиев. По думите му в общите условия на игрите не е уреден въпросът и с наследяването на печалбите.\r\n\t\r\n\tПриходите, разходите и печалбата на най-популярните частни лотарии се оказват тема табу въпреки изискването те да се публикуват в Търговския регистър.\r\n\tПо странно стечение на обстоятелствата годишните финансови отчети на компаниите на Васил Божков и съдружниците му от последните 1-2 години са нечетивни в частта за числовите данни.\r\n\tТова се отнася например за отчета на \"Национална лотария\" ООД за 2015 г., и за този на \"Ню геймс\" ООД за 2016 г. Данните не могат да се разчетат, защото през тях преминават дълги успоредни бели линии. Въпреки лошото качество на документа, от текста все пак може да се прочете, че заетите в \"Ню геймс\" през 2016 г. са били 58 души. Нетните приходи от продажби на скреч карти са били 173 млн. лв., а разходите за основна дейност - 101 млн. лв.\r\n\t\r\n\tПодобен проблем с качеството на текста се наблюдава и в отчета на \"Евробет\" ООД за 2016 г., като този път върху данните се стелe черна линия. Все пак от данните се вижда, че приходите от продажби на компанията са 124 млн. лв., което е спад със 7 млн. лв. спярмо 2015 г. В отчета е отбелязано, че намалението се дължи на \"по-ниските приходи от лотарийните игри при условие на по-голяма конкурентна среда\". Проблем с отчета си \"Национална лотария\" ООД има и през 2016 г., като този път върху числови данни се забелязват сивкави линии.\r\n\tОт най-големите лото оператори в Търговския регистър се разчита единствено отчетът на държавната компания \"Български спортен тотализатор\". През 2016 г. дружеството отчита лек спад на приходите си до 151 млн. лв. и разходи в размер на 112 млн. лв. Данъците и таксите й са на обща стойност 47 млн. лв., като по този начин годината завършва със загуба от 8 млн. лв. при 3 млн. лв. загуба за 2015 г.\r\n\t\r\n\tОсвен хазартните босове от увлечението на българите към \"мекия\" хазарт в известна степен печели и бюджетът.\r\n\tДържавната комисия по хазарта отказа на Mediapool да даде справка за събраните такси по видове игри, но предостави обобщена информация. Общо приходите от такси върху традиционния хазарт, които са в размер на 15% върху направените залози, са съответно 82 млн. лв. (за 2015 г.), 103 млн. лв. (2016 г.) и 102 млн. лв. (за 2017 г.), което означава, че през 2017 г. се регистрира известен застой на пазара.\r\n\tПри онлайн залаганията пък има отчетлив ръст на приходите – от 6 млн. лв. (през 2015 г.) на 28 млн. лв. (през 2017 г.).\r\n\tОт ДКХ съобщиха още, че хазартният бранш е внесъл в бюджета общо около 200 млн. лв. през 2017 г., ако се броят постъпленията от данъци, които се администрират от Националната агенция за приходите плюс таксите по Закона за хазарта, събирани от ДКХ.", "date": "2018.02.07", "title": "Агресивната реклама на хазарт по телевизиите се оказва законна"}
{"url": "http://www.mediapool.bg/kalfin-ne-razbiram-kakvo-ochakvat-ot-nas-za-shengen-news275210.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\t\"Така и не разбрах какво искат и очакват от нас (за приемането на България в Шенген). Ние сме външна граница на Шенген и всички в Европейския съюз разчитат на нас. Имаме голям напредък и те ни подкрепят за Шенген, това е ясно. Заради България и Румъния, Шенген се превърна в политически проблем\", коментира Ивайло Калфин пред Нова телевизия.\r\n\tСпоред него влизането на България в Шенген е политически важно, но не трябва да е първи приоритет.\r\n\t\"България си има своите проблеми и ние си ги решаваме, но те не засягат другите. Обвързват влизането с механизма за правосъдие и вътрешен ред. Юнкер обеща да бъде приключен до края на годината. Някои изисквания са изпълнени, други не, но те са обтекаеми\", посочи Калфин.\r\n\tРедица европейски институции нееднократно са отбелязвали, че проблемите в българската съдебна система засягат целия ЕС. Реформата е от ключово значение за гарантиране на стабилността на средата за правене на бизнес и за решаване на въпроса с корупцията по високите етажи на властта.", "date": "2018.02.07", "title": "Калфин: Не разбирам какво очакват от нас за Шенген"}
{"url": "http://www.mediapool.bg/tatyana-doncheva-prokuraturata-nyama-ideya-kakvo-e-pazarna-ikonomika-news275209.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“Прокуратурата или работи извън правилата, или сама си създава такива. Там нямат идея какво е пазарна икономика“, коментира лидерът на \"Движение 21\" Татяна Дончева пред бТВ по повод последните промени в Наказателни кодекс (НК).\r\n\tПреди два дни преподавателят на по наказателно право проф. Пламен Панайотов предупреди, че с последния проект за поправки в НК ще се криминализира целия граждански оборот.\r\n\tДончева разкритикува и ниската правна грамотност на служителите в правосъдното министерство, които са разработили промените. Според нея предложенията ще доведат само до увеличаване на затворниците в страната.\r\n\t\"Ако днес имате \"Кой\" и кръгът му в съдебната система, който посочва неудобните, които да бъдат вкарани в затвора, утре палачинката може да се обърне\", предупреди Дончева.\r\n\tЛидерът на “Движение 21“ отправи критики към начина, по който беше извършена акцията срещу кмета на Септември. На кадрите от акцията се виждат служители на Комисията за противодействия на корупцията, които са с маски и специално облекло.\n\n\r\n\t“Все още не е приет правилникът и не са назначени служители за Комисията за противодействие на корупцията. Какви са тези екшън герои?“, попита Дончева.\r\n\tПо думите ѝ кметът на Септември не може да отговаря за умишлена безстопанственост, тъй като престъпленията, в които го обвиняват, не спадат в тази категория.\r\n\t“Освен това от прокуратурата казват, че сега започват данъчните и финансовите ревизии. Как сега ги започват, а досега какво правихте? Щом при тази шумотевица тръгват с отмяна на мярката за неотклонение още на първата стъпка, това означава, че доказателствата срещу кмета са афиф”, категорична е Дончева.\r\n\tПо повод международните разговори на премиера Бойко Борисов за приемането на България в еврозоната и Шенген, Дончева каза, че влизането ни е въпрос на общия капацитет на страната.\r\n\t“Той започва с финансовото състояние, организацията на живота в държавата, организацията на съдебната система и всички останали. Ние вместо да ги подобряваме ги влошаваме”, каза Дончева.", "date": "2018.02.07", "title": "Татяна Дончева: Прокуратурата няма идея какво е пазарна икономика"}
{"url": "http://www.mediapool.bg/sestrata-na-kim-chen-un-shte-poseti-yuzhna-koreya-za-olimpiadata-v-pyonchan-news275212.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСестрата на лидера на Северна Корея Ким Чен-ун ще посети Южна Корея за Зимните олимпийски игри в Пьончан, съобщи южнокорейското министерство на националното обединение, цитирано от Франс прес.\r\n\tКим Йо-джон, която е висш кадър на Корейската трудова партия, ще е част от делегация на високо равнище, очаквана в петък в Южна Корея. Тя отговаря за пропагандната дейност на управляващата партия.\r\n\tДелегацията на КНДР в Южна Корея ще се ръководи от председателя на парламента Ким Йон-нам. В нея влизат също председателят на севернокорейския Спортен комитет Чхуе Хюи и ръководителят на екипа на КНДР в преговорите с Южна Корея И Сон-гуон, предаде Ройтерс.\r\n\tВключването на Ким Йо-джон в делегацията е от голямо значение, тъй като тя е не само сестра на севернокорейския лидер, а и член на ръководството на управляващата Корейска трудова партия, се казва в изявление на южнокорейското министерство на националното обединение.\r\n\tВизитата й обаче може да предизвика напрежение между Сеул и Вашингтон, тъй като миналата година тя бе поставена в черен списък на финансовото министерство на САЩ за нарушения на човешки права и цензура, а Чхуе е включен в санкции на ООН със забрана за пътуване, отбелязва Ройтерс.\n\n\r\n\tКим Йо-джон е заместник-директор на отдела по Пропаганда и агитация на Корейската трудова партия, който отговаря за идеологическите послания в медиите, изкуствата и културата. Чхуе преди е работил за същия отдел.", "date": "2018.02.07", "title": "Сестрата на Ким Чен-ун ще посети Южна Корея за олимпиадата в Пьончан"}
{"url": "http://www.mediapool.bg/rusiya-shte-dostavi-zenitna-raketna-sistema-s-400-na-sauditska-arabiya-news275213.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия и Саудитска Арабия са подписали всички необходими документи за доставката на руски зенитни ракетни системи С-400 на арабското кралство, съобщава в интервю за московския делови вестник \"Комерсант\" помощникът на президента на Русия по военно-техническото сътрудничество Владимир Кожин, цитиран от ТАСС.\r\n\t\"Преговорите със Саудитска Арабия бяха сложни, но документите са подписани, параметрите им са известни... Всичко е готово, съгласувано. Започваме доставките, като паралелно с това ще обсъдим и локализацията\", казва Кожин в интервюто си.\r\n\tСпоред него сложностите в преговорите се дължат на това, че \"партньорите настояват да се започне с рязък старт - едновременна доставка и на ракетите, и на технологиите. А ние, разполагайки с достатъчно голям опит, уважавайки и оценявайки потенциала на партньора, предлагаме все пак да вървим стъпка по стъпка\".\r\n\tКожин посочва, че със Саудитска Арабия се обсъждат и други споразумения - например за доставки на руско стрелково оръжие и за организиране на производството му в страната.\r\n\tТАСС припомня, че понастоящем зенитните ракетни системи С-400 \"Триумф\" са на въоръжение само в Русия, но редица чужди държави проявяват интерес да ги закупят. Преговори се водят, например, с Турция.\r\n\tВ интервюто си Кожин съобщава също, че Москва обсъжда с Египет възможностите за доставки на допълнително руско военно оборудване за египетските бойни кораби от типа \"Мистрал\". Това са същите два хеликоптероносача, които Русия бе поръчала във френски корабостроителници. Париж обаче анулира сделката в последния момент, когато корабите бяха почти готови, заради руската намеса в Украйна. Малко след това Франция договори продажбата им на Египет.\n\n\r\n\t\"Продължава активната работа по \"Мистрал\"-ите с оглед тяхното дооборудване с оръжейни системи и със системи за управление. Ние имаме преимущество пред онези, които също искат да получат тези поръчки, и се надяваме, че египетските колеги ще оценят това. Преговорите още не са завършили, но през 2018 г. всичко ще се изясни\", казва помощникът на руския президент пред \"Комерсант\".\r\n\tТой добавя, че продължава и работата по подготовка на сделка за доставка на Египет на хеликоптери Ка-52К \"Катран\" за същите \"Мистрал\"-и. Русия спечели този търг още през май м.г.\r\n\tХеликоптероносачите от типа \"Мистрал\" са предназначени за превоз на войски, за стоварване на десант, а могат да изпълняват и функция на кораби за управление на операции. Те могат да превозват до 16 тежки хеликоптери или 32 леки, а също до 900 войници с бронирана техника и десантни катери.", "date": "2018.02.07", "title": "Русия ще достави зенитна ракетна система С-400  на Саудитска Арабия"}
{"url": "http://www.mediapool.bg/klienti-na-nap-mogat-da-prevezhdat-danatsi-i-vnoski-bez-taksa-news275214.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлиентите на НАП, които притежават банкови карти Mastercard и Maestro, както и Bcard на БОРИКА, вече могат да превеждат без такси както дължимите данъци и осигурителни вноски, така и задължения към други институции, събирани от приходната агенция, съобщиха от НАП. По-късно през годината се очаква и собствениците на карти Visa също да имат достъп до тази услуга.\r\n\tПлащането на данъци и вноски без такса може да стане чрез новата услуга на НАП, достъпна чрез портала за електронни услуги, която функционира денонощно. Без такси клиентите на НАП могат да преведат задълженията си и чрез инсталираните ПОС терминали на работните места в салоните за обслужване на агенцията.\r\n\tДруго предимство на картовите преводи чрез \"виртуален ПОС терминал\" и физическите ПОС терминали на НАП е незабавното отразяване на плащането в данъчно-осигурителната сметка на клиента. Това означава, че задълженията се погасяват на момента, а не за 24 или повече часа, както е при традиционните банкови преводи.\r\n\tОт НАП обръщат внимание, че когато се плащат задължения към други институции или задължения, които са в процес на принудително изпълнение, погасяването им се отразява след допълнителна обработка и разпределение и отнема повече време.", "date": "2018.02.07", "title": "Клиенти на НАП могат да превеждат данъци и вноски без такса"}
{"url": "http://www.mediapool.bg/piyan-turski-shofyor-na-tir-se-blasna-v-benzinostantsiya-v-yambol-news275215.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПиян турски шофьор на ТИР е ударил служител на бензиностанция край село Окоп, на пътя Ямбол - Лесово, след което се е врязал в бензинколонка, съобщи БНТ. Инцидентът е станал в нощта срещу сряда.\r\n\tПробата на шофьора е установила над 2 промила алкохол в кръвта му. Той е задържан за 24 часа, образуваното досъдебно производство.\r\n\t26-годишният служител на бензиностанцията е с леки наранявания, уточнява се размерът на нанесените на бензиностанцията щети.", "date": "2018.02.07", "title": "Пиян турски шофьор на ТИР се блъсна в бензиностанция в Ямбол"}
{"url": "http://www.mediapool.bg/shestima-zaginali-88-v-neizvestnost-i-256-raneni-pri-zemetresenie-v-taivan-news275207.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШестима загинали, 88 изчезнали и 256 ранени при земетресение в Тайван\r\n\tШестима души са загинали, 88 засега се водят безследно изчезнали, а най-малко 256 са ранени след силно земетресение в Тайван, което срути няколко сгради.\r\n\t \r\n\tТрусът бе регистриран малко преди полунощ местно време с магнитуд от 6.4 по скалата на Рихтер. Епицентърът бе близо до крайбрежния тайвански град Хуалян.\r\n\t \r\n\tСпасителните екипи продължават за издирват хора, които може да са затрупани под рухнали сгради, предаде Асошиейтед прес.\r\n\tСред повредените сгради има 11-етажен хотел. След земетресението е нарушено електроподаването и водоснабдяването за хиляди домакинства.", "date": "2018.02.07", "title": "Шестима загинали, 88 в неизвестност и 256 ранени при земетресение в Тайван"}
{"url": "http://www.mediapool.bg/ilon-maks-uspeshno-izstrelya-nai-moshtnata-kosmicheska-raketa-news275205.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tКомпанията \"Спейс Екс\" (SpaceX) влезе в историята на космонавтиката след успешно изстрелване на ракетата Фалкън Хеви (Falcon Heavy), която е най-мощният съвременен космически апарат. Изстрелването се случи точно в 22:45 часа българско време във вторник на площадката в Кейп Канаверал (Флорида).\r\n\tСобственикът на \"Спейс Екс\" Илон Мъск използва теста за реклама на компанията си за производство на електромобили. За баласт бе използвана личната спортна кола на предприемача - ярко червена \"Тесла Роудстър\" (Tesla Roadster). В нея бе монтиран манекен с бял скафандър, а на монитора на колата бе изписана прословутата фраза от \"Пътеводител на галактическия стопаджия\" - \"Без паника\". Планът бе колата да застане на орбита между Земята и Марс, но се оказа, че автомобилът се е отклонил от траекторията и е предприел авантюристично пътуване.\r\n\tМоже би най-интересната част от космическото шоу беше контролираното приземяване на двете странични степени на ракетата. Те са за многократна употреба и успяха да кацнат едновременно в уречената секунда на площадката за приземяване.\r\n\t\n\n\r\n\tПроблем обаче се появи с първата степен от централната ракета. Тя трябваше да кацне на плаваща в Атлантическия океан платформа, наречена \"Аз все още те обичам\". Сигналът от тази степен бе загубен малко след отделянето й. Коментаторите се опитаха да обяснят прекъсването на сигнала със силните вибрации. Тя обаче падна в Атлантическия океан, на около 100 метра от платформата, поради повреда в двигателите за кацане. При удара във водата последната степен на ракетата е повредила площадката за кацане на свой ред изваждайки от строя два от трите агрегата на платформата.\r\n\tФалкън Хеви е конструирана да изведе в околоземна орбита близо 67 тона товар, което би струвало 90 милиона долара на старт.\r\n\tТова е два пъти по-голям капацитет от най-голямата ракета в американската флотилия \"Делта Фоур Хеви\" (Delta 4 Heavy) на \"Юнайтед Лънч Алайънс\" (United Launch Alliance - ULA). Фалкън Хеви може да се окаже конкурент и на проекта на НАСА, наречен \"Сейс Лънч Систем\" (Space Launch System -SLS). НАСА разработва система, която трябва да отведе човек до Марс.\r\n\t\"Фалкон хеви\" е разработена на базата на ракетата носител \"Фалкон 9\" и представлява три такива ракети в обща конструкция.\r\n\t\r\n\t\"Спейс Екс\" има план за три мисии на Фалкън Хеви. Две трябва да бъдат с хора на борда, което включва дори туристическа обиколка на Луната.\r\n\tПо-късно в сряда от компанията обявиха, че не всичко е протекло според предварителните изчисления. Кабриолетът на Илон Мъск се е отклонил от планираната траектория, а пътуването му може да се окаже доста авантюристично.\r\n\tКолата трябваше, с помощта на слънчевата гравитация, да бъде изведена по планираната траектория. В резултат комическият тур трябваше да завърши в елипсовидна орбита между Марс и Земята. Вместо това обаче, с последната си тяга корабът-носител е засилил кабриолета към орбита, която се простира в астероидния пояс, някъде между Марс и Юпитер. Това финално подаване на мощност изглежда е било твърде силно и е забелязано от наблюдатели в Калифорния под формата на пламък в небето.\r\n\tИлон Мъск  схема с новата траектория на звездната кола и нейният шофьор – манекенът Стармен. В Ютюб беше  сигнал от космическото пътешествие, който е прекъснал с отдалечаване на колата от земята.\r\n\t\r\n\t\r\n\tЛоша новина за Стармен може да се окаже вероятен сблъсък с астероид по новото му трасе. Въпреки това не е ясно колко дълго ще продължи пътуването преди да срещне обект в астероидния пояс.\r\n\tВъпреки затрудненията обаче, пътуването на космическия кабриолет демонстрира възможностите на Фалкън Хеви за извеждане на обекти в дълбокия космос.", "date": "2018.02.07", "title": "Илон Мъкс успешно изстреля най-мощната космическа ракета"}
{"url": "http://www.mediapool.bg/razsledva-se-ubiystvo-po-nepredpazlivost-na-sina-na-moskovski-news275217.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата е  за убийство по непредпазливост на сина на транспортния министър Ивайло Московски – Кристиян. Четиригодишното момче загина при инцидент с моторна шейна, управлявана от баща му на 2 февруари в ски курорта Боровец.\r\n\tДържавното обвинение съобщава, че досега са извършени пет огледа на местопроизшествието, разпитани са седем свидетели, изготвена е съдебномедицинска експертиза на тялото. Отделно са изискани справки от отделни институции.\r\n\t\"По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни\", се казва в съобщението на прокуратурата.\r\n\tПо предложение на окръжния прокурор на София делото е изпратено за разследване в Национална следствена служба.\r\n\tДосега властите са изключително лаконични по отношение на трагичния инцидент, което е в рязък контраст с действията им срещу други граждани при сходни житейски трагедии.\n\n\r\n\tКъм момента МВР са съобщили единствено, че инцидентът \"вероятно\" е бил причинен от неравност на трасето, по което Московски и синът му са се спускали с моторната шейна.\r\n\t\"Трасетата са сложни за огледи и действията вероятно ще отнемат време. Най-вероятната причина за инцидента с шейната е неравност на трасето, което не е скоростно, но това предстои да бъде изяснено при огледа\", коментира преди два дни зам.-шефът на областната дирекция на полицията в София Веселин Георгиев.\r\n\tИнцидентът е станал между 14.30 и 15.00 часа на регулирано трасе за моторни шейни в района на хижа \"Чакър войвода\". По информация на местния в. \"Вяра\" Московски е бил в компанията на няколко приятелски семейства. Шейните не били наети от местните фирми, а са докарани от София. Машините били изключително мощни. Туристите са се отправили на разходка, без да наемат и водач от Боровец.\r\n\tГрупата на министъра поела към Шанцата, разходката продължила и след това, където трасето представлява горски път. Участъкът е тежък с много остри и големи завои. Предполага се, че шейната се е движила с висока скорост, излязла е от пътя и се е ударила в дърво.", "date": "2018.02.07", "title": "Разследва се убийство по непредпазливост на сина на Московски"}
{"url": "http://www.mediapool.bg/sofiya-shte-stopanisva-ostankite-ot-antichna-serdika-news275219.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерският съвет предостави на Столична община стопанисването в следващите 10 години на античния културно-комуникационен комплекс \"Сердика\", съобщи пресслужбата на кабинета.\r\n\tДо момента комплексът се стопанисваше от държавата, която отговаряше за опазването и експонирането на останките от антична Сердика. Част от тях бяха възстановени през последните години основно със средства от еврофондовете, а за проектите отговаряше Министерството на културата.\r\n\tСега реставрацията, експонирането, управлението и поддържането на обекта ще се прави от общината. Античният комплекс е сред основните туристически забележителности в София, а местната власт разчита на него за развитието на културния туризъм в столицата.\r\n\tДейностите, свързани с опазване на културната ценност и осъществяването на научни, културни, образователни и туристически дейности, ще се извършват в съответствие със Закона за културното наследство от археологически или специализиран исторически музей в София.", "date": "2018.02.07", "title": "София ще стопанисва останките от антична Сердика"}
{"url": "http://www.mediapool.bg/borisov-srachka-ministrite-za-e-upravlenieto-news275220.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов напомни на министрите си, че макар и да не ги е занимавал месец-два с темата за електронното управление, тя не е отпаднала.\r\n\t\"Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето!\", заявява Борисов в края на правителственото заседание в сряда, цитиран от пресцентъра на Министерския съвет.\r\n\tТемата се повдига от вицепремиера по икономическите въпроси Томислав Дончев, който напомня на колегите си, че крайният срок, в който всички администрации трябва да минат на електронен документооборот помежду си, изтича през ноември 2018 г., а по негова оценка мобилизацията по въпроса не е достатъчна.\r\n\t\"Само да напомня на всички колеги, понеже вероятно не им е на вниманието постоянно, вероятно само главен секретар и началниците на IT-звената се занимават с тази работа, обаче моята прогноза е, че няма как да се случи без ваше лично участие\", заявява Дончев.\r\n\t\"И по моя оценка мобилизацията не е достатъчна. Като казвам недостатъчна, имам предвид крайно недостатъчна. В крайна сметка имате немного – осем-девет месеца това да се превърне в реалност. И няма каквато и да било нагласа срокът да се удължава. Така че, пълна мобилизация!\", призовава вицепремиерът.\n\n\r\n\tТой допълва, че е наясно с дефицита на специалисти , но напомня, че при при личен ангажимент от страна на министрите нещата би трябвало да могат да се решат. \"От министерствата около една трета в момента участват в електронния документооборот, териториални администрации – една, от областните администрации – под половината, от общините – под половината. Така че, няма да се случи без лично ваше участие\", посочва Томислав Дончев и отново приканя колегите си да приемат това за приоритет, тъй като няма нагласа за удължаване на срока.\r\n\tБорисов се включва в темата с думите: \"Много ясно сме се разбрали и това, че месец-два не ви занимах с темата, не значи, че е отпаднало\" и предупреждава членовете на кабинета си да не пилеят времето си, а да работят за електронното управление.\r\n\tВ средата на юни 2017 г.  да сложи край на ненужно исканите от държавната и общинската администрация документи и удостоверения от граждани и фирми. Тогава дори вицепремиерът Томислав Дончев предложи \"известна доза радикализъм\" ако има администрации, които не са готови да минат на справки по електронен път, те да могат да бъдат наказвани, включително и чрез непревеждане на субсидии от страна на държавата.\r\n\tВ крайна сметка бе приет точен график със срокове и мерки за въвеждане на електронното управление в страната като начин за справяне с корупцията.\r\n\tПо-късно през деня от Държавната агенция \"Електронно управление\" изнесоха данни за е-обмена на документи между различните администрации. Според тях към февруари 2018 г. 144 са административните структури, които могат да правят това. Сред тях са 26 институции на централната администрация – министерства, агенции и държавни комисии, - както и половината от областните администрации. Над 70 на сто от реалните участници в системата за електронен обмен на съобщения са общински администрации.\r\n\tАгенцията припомня, че администрациите, които не разполагат със собствени системи за документооборот, могат да използват системата за електронна препоръчана поща (e-Delivery), като създадат еднократно свои профили в нея.", "date": "2018.02.07", "title": "Борисов сръчка министрите за е-управлението"}
{"url": "http://www.mediapool.bg/obilnite-snegovalezhi-zatrudniha-transporta-v-parizh-i-okolnostite-news275221.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТранспортът в Париж и околностите му бе силно затруднен в сряда сутрин след необичайно обилните снеговалежи, които принудиха стотици души да прекарат нощта в приемни центрове или по гарите, предаде Франс прес.\r\n\t \r\n\tГъста снежна покривка затрупа тротоарите на областта Ил дьо Франс, в която се намират Париж и предградията му. Много хора бяха принудени през изминалата нощ да оставят колите си, най-вече в югозападната част на Париж.\r\n\t \r\n\tПо официални данни над 1500 души са прекарали изминалата нощ в приемни центрове, гари или летища в Ил дьо Франс.\r\n\t \r\n\tТази сутрин бяха отменени полети на парижките летища, тъй като пистите осъмнаха с 13-сантиметрова снежна покривка. Силно затруднено беше движението на влаковете. Националната железопътна компания посъветва жителите на областта да отложат пътуванията си. Вътрешното министерство призова автомобилистите да не използват колите си. Автобусната мрежа беше почти парализирана, но метрото, като цяло, работеше нормално.\r\n\t \n\n\r\n\tФренска телевизия отбеляза, че покрит със сняг Париж прилича повече на скандинавска столица.\r\n\t \r\n\tНа фона на проблемите обаче, някои столичани се възползваха, за да покарат ски в центъра на Париж. Младеж с тениска \"Ски клуб Монмартър\", се спускаше днес със сноуборд по импровизирана ски писта от базиликата \"Сакре кьор\" - една от парижките забележителности, разположена на 130 м височина.\r\n\t \r\n\tФренската метеорологична служба оставя в сила оранжевия код за сняг и поледици в 25 департамента.", "date": "2018.02.07", "title": "Обилните снеговалежи затрудниха транспорта в Париж и околностите"}
{"url": "http://www.mediapool.bg/bdzh-poluchi-31-mln-leva-ot-kabineta-za-pogasyavane-na-zaemi-news275222.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДопълнителни близо 31 млн. лева ще получи \"Холдинг БДЖ\" от правителството, за да погаси част от задълженията си по облигационен заем, получен през 2007 г. Парите не се отпускат безвъзмездно, а трябва да бъдат върнати до 28 декември 2020 г. Решението за финансирането е взето от кабинета в сряда, съобщи правителствената пресслужба.\r\n\tСредствата са от бюджета на Министерството на транспорта.\r\n\tДържателите на книжа по втория облигационен заем (Dexia kommunalkredit bank AG, KA Finanz AG, Depfa Bank PLC, БНП Париба и др.) са сред най-големите кредитори на БДЖ. Заемът беше отпуснат за покриване на стари задължения. Заради системното необслужване на заема през 2014 г. кредиторите заплашиха да започнат процедура за предсрочната му изискуемост.\r\n\tТова е поредната инжекция за погасяването на заеми на БДЖ. През лятото на миналата година превозвачът получи финансова помощ в размер на 62 млн. лева. От тях 20 млн. лева бяха за изплащане на средства по облигационния заем, а останалите - за погасяване на задължения към НАП. Холдингът обаче няма да връща тези пари, тъй като държавната помощ беше разрешена от Европейската комисия. Ще се разчита те да се възстановят от евентуалните приходи от бъдещата концесия на летище София.\r\n\tСпоред последния публично оповестен финансов отчет на \"Холдинг БДЖ\" към края на септември 2017 г. компанията има общо близо 392 млн. лева задължения. От тях по заеми са над 233 млн. лева, а просрочените са повече от 139 млн. лева.\r\n\tВъв вторник изпълнителният директор на \"Холдинг БДЖ\" Владимир Владимиров заяви пред телевизия \"България Он Еър\", че до края на месеца ще бъдат погасени 60 млн. лв. на облигационерите, а до края на годината ще бъдат изплатени всички дългове от над 390 млн. лв.\r\n\tВладимиров обяви още, че в края на годината ще бъде пусната и поръчката за купуване на нов подвижен състав за железниците. Той обясни и схемата, по която ще бъдат осигурени средствата. Те ще дойдат от държавния трансфер за пътническите превози, който е по 35 млн. лв. годишно или 350 млн. лв. за 10 години. За да може да купи нов подвижен състав, БДЖ ще поиска от правителството след избор на доставчик да му преведе авансово субсидия за две години, а не за една или 70 млн. лева накуп. Срокът е две години, защото това е технологичното време за изработка на мотрисите. След тези две години влаковете ще се плащат разсрочено със средствата от държавния трансфер за оставащите 8 години, разясни шефът на БДЖ.\r\n\tМеждувременно стана ясно, че заплатите на локомотивния персонал се увеличават с 12.5 на сто и в \"БДЖ-Пътнически превози\". Такова повишение беше планирано само за дружеството за товарни превози. Причината за увеличението на заплатите е недостиг на машинисти заради ниските заплати. Голяма част от тях напускат, за да работят в софийското метро или в частни товарни оператори, където възнагражденията са по-високи. Останалият персонал в БДЖ ще получи увеличение на заплатите от 11 на сто, обеща Владимиров.\r\n\tМерките от ръководството на БДЖ бяха обявени, след като БСП поиска транспортния министър Ивайло Московски да освободи цялото ръководството на държавните железници, заради злоупотреби в държавното дружество. Поводът беше телевизионно разследване, в което бяха показани некачествени ремонти на локомотивите, извънреден труд на машинистите многократно над допустимите норми и назначени футболисти, които не ходят на работа. Московски обаче .", "date": "2018.02.07", "title": "БДЖ получи 31 млн. лева от кабинета за погасяване на заеми"}
{"url": "http://www.mediapool.bg/sazdatelite-na-igra-na-tronove-shte-napishat-novite-mezhduzvezdni-voini-news275223.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъздателите на култовия сериал \"Игра на тронове\" Дейвид Бениоф и Дан Вайс ще напишат сценария и ще продуцират новите серии на космическата сага \"Междузвездни войни\", съобщи \"Дисни\".\r\n\tПървата част от новите серии на \"Междузвездни войни\" трябва да бъде готова през 2019 година. Тя ще има отделна сюжетна линия от сегашната история за Скайуокър, която започна с епизода \"Нова надежда\".\r\n\t\"Дейвид и Дан са едни от най-добрите разказвачи в момента. Тяхното умение да развиват сложни характери, дълбочина на историите и богатство на митологията ще вкарат \"Междузвездни войни\" в пътища, които намирам за невероятно вълнуващи\", коментира президентът на \"Лукасфилм\" Катлийн Кенеди.\r\n\tОчаква се сериалът \"Игра на тронове\" да приключи през 2019 година. Той е огромен хит за HBO.\r\n\t\"През лятото на 1977 ние пътувахме в една галактика, далеч, далеч от нас и мечтаехме за това от тогава. За нас е чест да приемем тази възможност, малко сме ужасени от отговорността и сме изключително развълнувани да започнем веднага, след като финалният сезон на \"Игра на тронове\" бъде завършен\", казват двамата сценаристи в специално изявление до медиите.\n\n\r\n\tПрез 2012 година \"Дисни\" купи \"Лукасфилм\", която държи правата за \"Междузвездни войни\". Цената на сделката бе 4 милиарда долара. От тогава досега \"Дисни\" изпитва затруднения да максимизира потенциала на своята инвестиция. Компанията съобщава, че двамата сценаристи имат интерес да експлоатират митологията на \"Междузвездни войни\" и да създадат серии, които да са базирани върху нея. Това означава, че те по-скоро няма да работят върху продължението на сегашната сюжетна линия.", "date": "2018.02.07", "title": "Създателите на \"Игра на тронове\" ще напишат новите \"Междузвездни войни\""}
{"url": "http://www.mediapool.bg/polskiyat-zakon-za-holokosta-natsionalistichesko-reshenie-s-neyasen-rezultat-news275224.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИсторията е достатъчно сложна и без да се намесва политиката, но в Полша дебатите за най-мрачното събитие на 20-и век може скоро да напуснат учебните стаи и вестникарските страници, достигайки до съдебните зали и дори затворническите килии. Това пише британският в. \"Гардиън\", коментирайки новия полски закон, който предвижда затвор до 3 години за всеки, който обвини полската нация за Холокоста.\r\n\t \r\n\tПрезидентът на Полша Анджей Дуда подписа снощи текста, който предвижда глоби и затвор до четири години за лица, направили публични изявления, обвиняващи Полша като нация за престъпленията, извършени от нацистка Германия по време на Холокоста. Все пак Дуда каза, че планира да поиска от Конституционния съд да оцени закона, отваряйки вратичка за възможността текстът да бъде променен.\r\n\t\r\n\tСнощи на среща с поляци, спасили евреи по време на Холокоста, президентът подчерта, че \"целта не е да бъде наказан някой\". \"В смисъл на наказание, това може да се окаже нереалистично, особено ако изявленията бъдат направени извън Полша. Законът е сигнал, че полската държава вижда проблем, който ни вреди\", каза Дуда.\r\n\t \r\n\tОчевидното националистическо решение на управляващата дясна партия \"Право и справедливост\" повдига сложни въпроси не само за страната, а и за опазването на истината - въпрос, който става все по-сложен, и дори спешен, отбелязва „Гардиън“.\r\n\t \n\n\r\n\tЗащитниците на закона казват, че основната им цел е била понятието \"полски лагери на смъртта\", което според тях е клеветническо, защото макар и разположени на полска територия, концлагерите са били създадени и ръководени от германски нацисти. Освен това пазачите и персоналът на лагерите често пъти са били украинци, а 2 милиона евреи от други страни са били ликвидирани от нацистите.\r\n\t \r\n\tВсичко това е вярно - трябва да говорим за нацистки концлагери, не полски. Но новият закон забранява и всякакви намеци, че неопределеното понятие \"полска нация\" носи отговорност за престъпленията на Третия райх - което цели да изкара поляците невинни за клането, извършено сред тях, пише по-нататък британският вестник.\r\n\t \r\n\tНо поляци са извършвали кланета - като например това в Йедвабне, където едната половина на селището, поляци от нееврейски произход, избива евреите, като ги изгаря в хамбар. Общо убитите са около 1600, от евреите в града оцеляват само седем, припомня в. \"Гардиън\", подчертавайки, че това е особен случай. Въпреки това, значителна част от 3,2 милиона убити в Полша евреи загиват не от ръцете на нацисти, а на други поляци - около 200 000, според полския историк Ян Грабовски, цитиран от изданието.\r\n\t \r\n\tРазбира се, имало е и смели поляци, рискували живота си, укривайки евреи - израелският музей на Холокоста Яд Вашем признава 6706 подобни герои. Но според Грабовски неудобната истина е, че тези спасители са били малцинство, страхуващо се от собствените си съседи, подчертава в. \"Гардиън\".\r\n\t \r\n\tНе е сложно да видим защо това се случи. Полските националисти искат поляците да са неопетнени жертви на нацизма и е трудно да признаят, че много от тях доброволно са помогнали за геноцида. Като почти всички страни, окупирани от нацистите и за разлика от самата Германия, Полша все още не си е направила ясна равносметка за миналото. Но полската еврейска общност, най-голямата в Европа, е била ликвидирана за малко повече от три години, подчертава британското издание, добавяйки, че както полският закон, така и израелският закон, забраняващ омаловажаването на ролята на помагачите на нацистите, пречат на установяването на истината.\r\n\t \r\n\tПри подписването на закона, предизвикал критики от САЩ и Израел, полският президент Анджей Дуда обяви, че той ще бъде разгледан от Конституционния съд, който може да наложи промени - но самата независимост на съда е под въпрос, подчертава в. \"Вашингтон пост\". Но с отказа си да използва президентското вето, Дуда изключи възможността за политически преговори, на които се надяваха Израел и САЩ. Вместо това законът ще влезе в сила до две седмици, и съдът е единствената институция, която може да го отмени изцяло или отчасти.\r\n\t \r\n\tКритиците на закона извън Полша смятат, че той нарушава свободата на словото. Полските управляващи подчертават, че научните изследвания и художествените творби не попадат под действието на закона. Това обаче зависи от интерпретацията на научни изследвания и художествени творби, подчертава Агнешка Маркевич, директор на европейския клон на Американския еврейски комитет (АЕК). Тя казва, че АЕК е приел, че в престъпленията са участвали отделни поляци, а не държавата и че понятието \"полски лагери на смъртта\" е несправедливо и невярно. Въпреки това законът ограничава свободата на словото и е неправилна стъпка, добавя Маркевич.\r\n\t \r\n\tПолша беше окупирана от нацистка Германия през 1939 г., но за разлика от други европейски страни не е имала колаборационистко полско правителство. Евреи са около половината от 6-те милиона полски граждани, загинали през Втората световна война. През годините на нацистката окупация множество полски нелегални движения се съпротивляват срещу Третия райх. Сега управляващата партия \"Право и справедливост\" иска да наблегне именно на този факт, но историците отдавна твърдят, че това не е пълната картина, подчертава в. \"Вашингтон пост\".\r\n\t \r\n\tЗаконът имаше за цел да раздуха националистическите чувства в страната и се оказа ефективна предизборна стратегия. В същото време той предизвика дебат, довел до обръщането на по-голямо внимание на същите тези въпроси за съучастието на поляците в нацистки престъпления, които правителството се надяваше да премахне. Опитът на управляващите имаше обратен ефект, подчертава Маркевич. \"През последните няколко дни понятието \"полски лагери на смъртта\" вероятно беше по-популярно от всякога\", посочва тя.", "date": "2018.02.07", "title": "Полският закон за Холокоста: Националистическо решение с неясен резултат"}
{"url": "http://www.mediapool.bg/chez-shte-otkriva-krazhbi-na-tok-po-nov-nachin-news275225.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова технология за разкриване на незаконните присъединявания към електроразпределителната мрежа въвежда \"ЧЕЗ Разпределение\", съобщи компанията в сряда.\r\n\tВсички нейни екипи, които проверяват за кражби на ток, ще бъдат снабдени с рефлектометри, които позволяват разкриване на допълнителни незаконни връзки към проводниците с точност до 99%. Уредът може да установи веднага всички кражби.\r\n\tРефлектометрите правят разлика между монтажни връзки, направени при ремонти, и нерегламентирани присъединявания. Уредите са изключително точни, ефективни са и имат възможност за откриване на връзки с дължина над половин километър, посочва дружеството. Те същевременно показват точното разстояние от електромера, на което е реализирано незаконното включване. Така се спестява време и излишно ангажиране на лабораторни автомобили за диагностика, тежка механизация за разкопаване и откриване на незаконните връзки.\r\n\tДосега \"ЧЕЗ Разпределение България\" е използвала лабораторни коли за разкриване на кражбите, извършени чрез допълнителни проводници към развитата кабелна мрежа на дружеството. За целта се ангажираше по-солиден човешки и финансов ресурс, а ефективността не беше толкова висока. Всички лабораторни коли вече ще се използват само за по-бързото откриване на повреди по мрежата, което ще оптимизира работата и на аварийните екипи, посочва компанията.\r\n\tПрез 2017 г. екипите на ЧЕЗ са установили 7094 кражби на електроенергия, като в резултат е била дотаксувана 35 750 МВтч електроенергия. През 2016 г. констатираните нарушения са били 6499, а дотаксуваната енергия 34 119 МВтч. Очакванията на дружеството са чрез новите уреди през 2018 г. процентът на установените кражби спрямо 2017 г. да се покачи.", "date": "2018.02.07", "title": "ЧЕЗ ще открива кражби на ток по нов начин"}
{"url": "http://www.mediapool.bg/ruski-hakeri-sa-izpolzvali-slabost-v-kiberotbranata-na-sasht-news275226.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски хакери са използвали слабост в американската киберотбрана, за да откраднат някои от най-тайните и модерни отбранителни технологии на САЩ, предаде Асошиейтед прес.\r\n\t \r\n\tНе е ясно какво може да е откраднато, но кибершпионите със сигурност са се възползвали от слабо защитените електронни пощи и недостатъчното пряко уведомяване на жертвите.\r\n\t \r\n\tРазследване на Асошиейтед прес е установило, че хакерите, които също така са се намесвали в американските избори, са взели на прицел най-малко 87 човека, работещи с военни дронове, ракети, изтребители \"Стелт\", платформи за изчисления в облак или други секретни дейности. Трийсет и един от тях са се съгласили да бъдат интервюирани.\r\n\t \r\n\tАтакувани са били служители в компании от отбраната като \"Локхийд Мартин\", \"Рейтиън\", \"Боинг\", \"Еърбъс\" и \"Дженерал атомикс\". Тези компании не са направили коментар.\r\n\tАмериканската компания за киберсигурност \"Секюъруъркс\" е събрала данни за хакерските фишинг имейли. Информацията е частична и се отнася за периода между март 2015 г. и май 2016 г.\r\n\t \r\n\tПовечето хора в списъка с мишени са работели по поверителни проекти. Все пак около 40 процента са кликнали върху хакерските фишинг връзки. Това е първата стъпка за евентуално отваряне на техните профили или компютърни файлове за цифрова кражба.\r\n\t \n\n\r\n\tИзглежда, че сред обектите, които са били от интерес за руснаците, е бил американският безпилотен космически самолет \"Х-37Б\", който прилича на миниатюрна совалка. Хакерите са се опитали да проникнат в електронната поща в Джимейл на висш инженер, работещ по проекта \"Х-37Б\" в \"Боинг\".\r\n\t \r\n\tОт всички 31 атакувани човека, с които се е свързала Асошиейтед прес, само един е получил предупреждение от американските власти.\r\n\t \r\n\tФБР отказа да даде официално подробности за своята реакция на операцията на руснаците. Трима души, запознати с въпроса, обаче заявиха, че ФБР е знаело за действията на хакерите от повече от година.\r\n\t \r\n\tПентагонът заяви, че признава развиващата се киберзаплаха и продължава да осъвременява обучението и технологиите за военния, цивилния и договорния персонал, но отказа да коментира тази хакерска операция.", "date": "2018.02.07", "title": "Руски хакери са използвали слабост в киберотбраната на САЩ"}
{"url": "http://www.mediapool.bg/nadprevarata-za-priemnik-na-yunker-nachelo-na-ek-razpalva-naprezhenie-news275227.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.02.07", "title": "Надпреварата за приемник на Юнкер начело на ЕК разпалва напрежение"}
{"url": "http://www.mediapool.bg/ulesnenoto-zastroyavane-na-nivi-sblaska-protivnitsi-i-privarzhenitsi-news275228.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПротивници и привърженици на приетото от парламента и оспорвано от президента Румен Радев улеснено застрояване на ниви се събраха на протест и контрапротест пред Народното събрание в сряда. Присъстващите си размениха обвинения в провокации\r\n\tПърва започна демонстрацията срещу наложеното от президента Радев вето върху промените в Закона за посадъчния материал и свързаните с него 15 други закона, сред които е и поправката в Закона за опазване на земеделските земи, която удължава срока за изпълнение на издадените разрешителни за строежи върху бивши ниви. Така собствениците на земеделски земи със сменено предназначение, които не са успели да започнат строителство в законовия срок, да могат да препотвърдят статута на земите си, за да не се превръщат те отново в ниви. Собствениците имаха шестгодишен срок, който изтече през май 2017 година, да започнат реализация на инвестиционните си намерения, в противен случай земята в регулация отново трябваше да стане земеделска.\r\n\tОспорваните поправки са по предложение на \"Обединени патриоти\", които още миналата година заедно с ГЕРБ внесоха поправката, но тогава тя не мина заради силното обществено недоволство. От втория опит обаче – макар и известно отлагане, корекцията мина в Народното събрание, но бе върната от държавния глава. Очакванията са обаче тя да бъде прегласувана.\r\n\tНедоволните от президентското вето обясняват, че облекченията са в помощ не само на дребния бизнес и дребните собственици на земи, но и за държавата.\r\n\tДимитър Канариев от Национална асоциация \"Българско Черноморие\" – един от организаторите на протеста – заяви, че спорните промени са направени за облекчаване на административната тежест върху собствениците на земи, а ветото засяга конституционните права на частна собственост.\r\n\t\"Говорим само за 0.001 процент от поземления фонд на страната, а ощетени са около 1800 български семейства, подчертавам, в цялата страна. Между 18 и 20 процента са в приморските области. Не говорим за имоти зад плажната ивица. Таксите, които държавата е прибрала и по сега действащия закон, говорим за няколко десетки милиона лева\", каза Канариев, цитиран от БНР.\r\n\tЧас и половина по-късно граждани и неправителствени организации започнаха протест срещу поправките. Те удължават вече загубили правно действие решения за промяна на предназначението, обясни  Димитър Кацов от Гражданска инициатива \"Да спасим Карадере\", който даде пример с пустеещите заради променено предназначение земеделски земи по Черноморието.\r\n\tТри-четири дружества държат стотици декари, които някога са били земеделски земи. В момента от ниви са станали храсталаци, защото са обрасли и са запустели. Със сигурност има и дребни собственици, но трябва да се видят и тези хора – колко от тях са имали намерение да правят нещо конкретно и колко от тях са се надявали да продадат земята си скъпо и това е била единствената цел, посочи Кацов.\r\n\tТой допълни, че протестиращите настояват за преразглеждане на приетия от депутатите закон и промени между двете четения на върнатите от Радев текстове.", "date": "2018.02.07", "title": "Улесненото застрояване на ниви сблъска противници и привърженици"}
{"url": "http://www.mediapool.bg/gerb-chakat-borisov-da-kazhe-da-podkrepyat-li-i-vtoriya-zakon-peevski-news275229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като лично министър-председателят Бойко Борисов разпореди партията му да подкрепи законопроекта \"Пеевски\" за \"вторичното раграбване на КТБ\", както го описа Йордан Цонев, сега ГЕРБ отново чака нареждане от него, за да изрази позиция по другата законова инициатива на Пеевски – за „осветляване на медийната собственост\". Това показва проучване на Mediapool сред парламентаристите от управляващото мнозинство. \r\n\t \r\n\tВ сряда, ден след като Пеевски и колегите му от ДПС Йордан Цонев, Хамид Хамид и Велислава Кръстева внесоха предложения за промени в , в ГЕРБ още не знаят какво да мислят за тях. Въпреки че обикновено в партията бързо изработват политическите си позиции. \r\n\t \r\n\tНещо повече - потърсените за мнение депутати отказваха официални коментари или просто не вдигаха телефоните си. А тези, които можеха да бъдат открити в парламента, твърдяха или, че текстовете трябва да се обсъдят на заседание на парламентарната група, или че не са ги чели. Някои по-смели пък директно обясниха, че никой от тях няма да заеме позиция по предложение на Пеевски, ако не получи ясни указания от ръководството на партията. \n\n\r\n\t \r\n\tПо горе-долу сходен начин изглеждаха и нагласите във втората по големина партия – БСП. Социалистите отказваха официални коментари. За разлика от ГЕРБ обаче повечето от тях обясниха, че ще се противопоставят на ръководството, ако то има идеи законът да бъде подкрепен. Все пак \"опозиционерите\" в левицата знаят, че ако Нинова и ръководството на \"Позитано 20\" решат да наложат мнение, те ще трябва да го приемат въпреки несъгласието си. \"Аргументи винаги могат да се измислят\", заявяват депутати от БСП.\r\n\t \r\n\tОчаквано от ДПС обясниха, че който е против проекта, значи е против осветляването на медийната собственост. Официално разговори не били водени с останалите парламентарни групи.\r\n\t \r\n\t\"Не мога да си представя, че някой народен представител няма да го подкрепи\", каза в парламента един от съвносителите - Хамид Хамид.\r\n\t \r\n\tТой и Велислава Кръстева обясниха също кое е наложило Пеевски да се активизира като законодател по медийната тема именно в този момент. \"Защо сега? Явно му е дошло времето. Това не е тема от днес. Очаквах да получим подкрепа от тези организации, които от години настояват за прозрачност на пазара\", каза Кръстева.\r\n\t \r\n\tТя и колегата й влязоха в ролята на говорители на неуспелия шеф на ДАНС и крупен бизнесмен, който по традиция не се появи в парламента, за да представи законодателната си идея.\r\n\t \r\n\tЗа да обяснят отсъствието му пък, колегите на Пеевски прибегнаха до цитати на почетния председател на движението Ахмед Доган. На въпрос защо скандалният депутат не е в Народното събрание редом до колегите си, които представят законодателната му инициатива, Велислава Кръстева отговори, цитирайки Доган, че те работели като колективно тяло.\r\n\t \r\n\tТекстовете, внесени от Пеевски и компания, предвиждат всички медии, а не само печатните както досега, да депозират пред Министерството на културата информация за това кои са собствениците им. Предвижда се да се декларират и всички приходи извън рекламата и банковите заеми, т.е., финансиране от неправителствени организации, дарения и пр.\r\n\t \r\n\tХамид Хамид на няколко пъти подчерта, че целта на законопроекта била да се осветли медийният пазар и да се надградят сега действащите регламенти за прозрачност. Да се знае \"кой говори и срещу какво говори\", за да можело читателят да е информиран. Анонимността е хранителна среда за фалшивите новини, допълниха колегите му.\r\n\tОт мотивите на закона става ясно, че откровената цел е да бъдат \"заклеймени\" медиите, които ползват финансиране от фондации или са спонсорирани от издателите си. Не се и отваря дума обаче за медиите, финансирани от източени банки като КТБ, какъвто е случаят с медийната група на самия Пеевски, както и с други национални вестници, които в момента парадират с \"пазарното\" си финансиране.\r\n\t\r\n\tОт ДПС опитаха да обяснят двойния стандарт. Според Хамид, например, всяко финансиране „по каналния ред\" чрез реклами подлежи на проверка от НАП. Затова проектът предвиждал осветляване на даренията и грантовете, като ще се изисква и информация за самите дарители. Много сайтове се издържат от дарения на читателите си, следователно и самите читатели вече ще попадат в обхвата на този закон, ако той бъде приет.\r\n\t \r\n\tДепутатите обаче не успяха да обяснят защо са пропуснали да включат в обхвата на нормативния акт банковите заеми. Кръстева и Хамид обявиха, че по този повод са отворени за всякакви предложения между първо и второ четене, ако някой смята, че в текстовете има пропуск.\r\n\t \r\n\tМеждувременно пред БНР Хамид обяви, че Пеевски няма конфликт на интереси, въпреки че притежава медии.\r\n\t \r\n\t\"Няма конфликт на интереси в това депутат, който притежава медии, да внася законопроект, регламентиращ финансирането и собствеността им\", коментира той. \"Не, няма проблем, защото законът въвежда задължения за прозрачност. Аз не виждам къде тук е конфликтът на интереси\", каза Хамид.\r\n\t \r\n\t„Делян Пеевски е народен представител, който иска прозрачност. Дали е собственик на медии, той си го е обявил в съответните декларации и не го крие. Срещу него обаче има редица внушения, че едва ли не притежава империя, което след приемане на тези текстове може би ще видите, че не е точно така\", заяви Хамид.\r\n\t \r\n\tТой изпадна и в явно противоречие, обяснявайки срещу какви точно практики е насочен нормативният акт. По думите му не е лошо и укоримо медии да се финансират от фондации, но въпреки това Хамид призна, че текстовете на проекта на ДПС са насочени тъкмо срещу тази практика.", "date": "2018.02.07", "title": "ГЕРБ чакат Борисов да каже да подкрепят ли и втория закон \"Пеевски\""}
{"url": "http://www.mediapool.bg/mediyniyat-zakon-na-dps-mozhe-da-e-forma-na-tsenzura-news275230.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовата законодателна инициатива на депутата от ДПС Делян Пеевски, насочена към финансирането на медийните му конкуренти, може да се разглежда като форма на цензура.\r\n\tТази теза разви в сряда в интервю за БНР адв. Александър Кашъмов от Програма \"Достъп до информация\", който е и председател на Комисията за журналистическа етика.\r\n\tПоводът е внесен от депутата, който е и медиен бос, , този път за медиите.\r\n\tТекстовете предвиждат всички собственици на медии да декларират информация за \"всяко получено финансиране в предходната календарна година, неговия размер и основание, както и данни за лицето, предоставило финансирането\".\r\n\tВносителите обаче правят законовото уточнение, че \"финансиране\" е всяко безвъзмездно получаване на парични средства или имущество и/или всяко друго получаване на парични средства, независимо от използваната правна форма, извън приходите от обичайната дейност на доставчика на медийни услуги, както и всички получени заеми извън банковите кредити\". От текста е видно, че Пеевски се прицелва в медиите, които получават грантово финансиране, с които личната му групировка е във война от години. Освен това е известно, че финансирането от фондации е публично както на самите сайтове на донорските организации, така и в Министерство на правосъдието у нас.\r\n\t\n\n\r\n\t\"Изобщо не се крие, че този законопроект е насочен срещу конкурентни медии. Използването на законодателство за разрешаване на спорни въпроси с конкуренцията в сферата на медиите може да представлява форма на цензура\", подчерта Кашъмов.\r\n\tДали един проблем трябва да се бори със закон е също голям въпрос, защото всяко създаване на закони по отношение на медиите граничи с опасността да бъде осъществена цензура, забранена от конституцията, изтъкна Кашъмов.\r\n\t\"Единият от вносителите е голям собственик на медии, а това противоречи на чл. 145 от Правилника за дейността на Народното събрание, който казва, че народният представител не може да изпълнява дейността си, като търси материална или друга облага за себе си. В същото време в няколко вестника вчера е оповестена личната гледна точка на този господин, Пеевски, който казва: \"Внасям закон, който ще спре спекулациите на грантовите медии\". Тоест, всъщност народният представител действа, атакувайки конкуренцията, което не е редно в никоя област на стопанската дейност, но при медиите би било още по-опасно, защото използването на законодателство, за да бъдат решавани конкурентни въпроси в сферата на медиите, може да представлява форма на цензура\", посочи експертът.\r\n\t\r\n\tПо думите на Кашъмов не всички печатните медии в момента изпълняват законовото изискване да обявяват своя действителен собственик. \"Два много известни ежедневника, които са представили вчера позицията на г-н Пеевски, както и двата най-известни седмичника в България изобщо не фигурират в този списък. Това значи, че те не са подали декларации в Министерството на културата, както действащият закон изисква, и не са санкционирани от кмета на София Йорданка Фандъкова, която трябва да упражнява контрола\", каза Кашъмов. В този смисъл той попита дали писането на нови закони не е средство да се избегне проблемът, че не се изпълняват съществуващите закони.\r\n\tПроверка в  сочи, че към края на 2017 г. Делян Пеевски е регистриран като действителен собственик на 6 издания - \"Телеграф\", \"Монитор\", \"Политика\",\"Юропост\", \"Меридиан мач\", \"Борба\", но не и на седмични издания.\r\n\tПо думите на адв. Кашъмов действащият закон не изисква медиите изцяло да разкриват своето финансиране, защото това би създало голяма административна тежест върху тях и би ги изложило на опасност от нелоялна конкуренция.\r\n\t\r\n\tКашъмов определи като \"странни\" конкретните предложения на ДПС за осветляване на финансирането.\r\n\t\"Това, което се предлага, е изключително странно, защото аз разбирам, че се предлага да се осветляват единствено даренията, но да не се осветляват основните форми на финансиране, а именно реклама, поръчки, кредити и т.н. Както е добре известно, хората у нас страдат от поръчковите статии, а ние няма да разберем по този закон как и кой дава поръчките, това не е сериозно\", каза Кашъмов.\r\n\tСпоред адвоката единственото положително в проекта на ДПС е задължението и електронните медии да показват своя действителен собственик.\r\n\tПо отношение на прокламираната от ДПС цел, че проектът ще бори фалшивите новини, Кашъмов каза, че никъде по света те не се борят със законови мерки, защото \"винаги една тиранична власт може да представи своята дейност като борба с фалшивите новини и по такъв начин да притиска свободата на медиите\".\r\n\tКашъмов обобщи, че медийната среда в България в момента е болна и припомни, че в последните години страната се срина в класациите за медийна свобода. \"В момента на пазара има медии, които не търсят гледната точка на засегнатата страна, нямат различни източници на информация и изнасят манипулирана и непроверена информация\", каза още експертът.", "date": "2018.02.07", "title": "Медийният закон на ДПС може да е форма на цензура"}
{"url": "http://www.mediapool.bg/ulyana-pramova-poema-direktsiya-informatsiya-v-bnt-news275231.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\tБившият генерален директор на БНТ Уляна Пръмова е новият директор на дирекция \"Информация\" в медията, стана ясно от съобщение на телевизията.Тя ще поеме поста на 9 февруари, съгласно приетото в сряда решение на Управителния съвет на обществената медия. На тази позиция тя ще отговоря за развитието на новините, публицистиката и информационните формати на БНТ.\r\n\tПръмова заемаше същата позиция през 2003-2004 година. След това два последователни мандата бе генерален директор в БНТ до 2010 година. Името й се свързва предимно с положителни промени в телевизията. По времето на Пръмова в БНТ се върна и Вяра Анкова, която в последствие я наследи като генерален директор.\r\n\tПръмова заменя на поста подалия оставка в края на миналата година Константин Кисимов. Той напусна скоро след обявяването на Емил Кошлуков за програмен директор на БНТ1. В края на януари генералният директор на БНТ Константин Каменаров обяви , че напускането на Кисимов няма нищо общо с идването на Кошлуков.", "date": "2018.02.07", "title": "Уляна Пръмова поема дирекция \"Информация\" в БНТ"}
{"url": "http://www.mediapool.bg/telus-pridobi-baziranata-v-sasht-kompaniya-ksavient-news275232.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрисъстващата на българския пазар аутсорсинг компания \"Телус\" (TELUS International) съобщи, че вече притежава мажоритарен дял в \"Ксавиент\" (Xavient Information Systems) и ще изкупи останалите дялове от базираната в Калифорния фирма до края на 2020 г.\r\n\tЦената на сделката не се съобщава. Банките \"Ротшилд\" и \"Ситибанк\" са ексклузивни финансови консултанти за трансакцията, е посочено в съобщението.\r\n\tНовото име на компанията е Xavient Digital - powered by TELUS International. Новото дружество е съсредоточено върху партньорство с клиенти в бързо развиващите се технологии, пътувания и хотелиерство, телекомуникации и здравеопазване.\r\n\tБлизо 1800 служители на \"Ксавиент\", разположени в офиси в САЩ и Индия, се присъединяват към екипа на \"Телус\". Така общият брой на служителите на аутсорсинг доставчика в Европа, Северна и Южна Америка и Азия става 30 000 души.\r\n\tНовото партньорство дава възможност на \"Телус\" да разшири ИТ портфолиото си, предоставяйки консултиране и услуги от ново поколение, дигитални трансформации ръководени от изкуствен интелект, както и услуги свързани с дизайн на потребителски интерфейс и изживяване (UI/UX), облачни услуги и други.\n\n\r\n\t\"Разширявайки глобалното си присъствие с придобиването на \"Ксавиент Дигитал\", ние разширяваме и технологичната експертиза, която екипът на \"Ксавиент\" е доказал пред водещи международни клиенти в последните 15 години. Заедно ще предложим на настоящите и бъдещите си клиенти всеобхватен набор от решения, предоставяйки им нови възможности за развитие и за растеж на пазара на цифрови и информационни услуги\" заявява Джефри Пюрит, президент и главен изпълнителен директор на \"Телус\".\r\n\t\"Ангажиментът на екипа на \"Телус\" да поставя клиентите си на първо място се допълва от нашата страст да предоставяме изключителни услуги, да подобряваме производителността и да революционизираме технологичния пейзаж\", казва Раджив Тандън, основател и главен изпълнителен директор на \"Ксавиент\".\r\n\tИ двете компании наскоро получиха признание за приноса си в индустрията. \"Телус\" беше обявен за доставчик на услуги на годината, по време на церемонията Call Center Week Excellence Awards през 2017 г., а \"Ксавиент\" получи две златни отличия по време на престижните IT World Awards същата година.\r\n\tВ България \"Телус\" е сред водещите аутсорсинг доставчици и най-големият работодател в индустрията с екип от над 2600. Компанията е на българския пазар от 2004 г., предоставяйки иновативно обслужване на клиенти от цял свят на повече от 35 езика.\r\n\tЗа европейския клон на \"Телус\" общо работят 5500 служители на територията на седем центъра в София и Пловдив (България), Букурещ и Крайова (Румъния), Корк и Дъблин (Ирландия), както и в Манчестър и Канок (Великобритания).\r\n\t\"Телус\" е водеща канадска телекомуникационна компания с над 10 милиарда щатски долара годишни приходи и 12.8 милиона контакти с клиенти. Компанията е глобален доставчик на аутсорсинг на бизнес процеси и ИТ с близо 30 000 служители в целия свят, включително в Северна и Южна Америка, Европа и Азия. Обслужва клиенти на повече от 35 езика в различни сфери като гейминг, финансови услуги, туризъм, здравни услуги и високотехнологичния сектор, осъществявайки повече от 200 милиона контакти с клиенти годишно през различни канали - телефон, имейл, чат и социални медии.\r\n\t\"Ксавиент\" е американски доставчик на дигитални ИТ решения и софтуерни услуги. Компанията, чиято централа се намира в Калифорния, има офиси в САЩ и международна мрежа от центрове. Ключовите компетенции на \"Ксавиент\" са в дигиталните трансформации и пълно ИТ обслужване в сферата на телекомуникациите, медиите, финансовия сектор и потребителските технологии.", "date": "2018.02.07", "title": "\"Телус\" придоби базираната в САЩ компания \"Ксавиент\""}
{"url": "http://www.mediapool.bg/detskata-kardiologiya-e-v-kriza-zaradi-nedostig-na-sredstva-i-kadri-news275233.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинствената специализирана клиника по детска кардиология и кардиохирургия в страната е изправена пред опасността да спре работа заради финансови трудности и недостиг на 20 медицински сестри. За това предупредиха в сряда от Националната кардиологична болница.\r\n\tОт там сигнализираха за недостига на сестри и опасността клиниката да спре работа на кръгла маса за проблемите в педиатрията още , но и до днес той остава нерешен.\r\n\tНационалната кардиологична болница е единствената структура в страната, която осигурява цялостното комплексно обгрижване на децата с вродени сърдечни малформации от раждането им до 18-годишна възраст. Това включва диагностика, съвременно лечение и проследяване, като годишно се хоспитализират в болницата 900 деца, оперират се 250 и се проследяват общо над 10 000 пациенти.\r\n\tВродените сърдечни малформации са най-честите вродени аномалии - засягат около 10 на 1000 живородени деца. Всяка година в света се раждат над 1 милион деца със сърдечни малформации и ако не се лекуват, около 30% от тях ще загинат до навършването на 1 година. В България годишно се раждат 500 - 600 деца с вродени сърдечни малформации, като близо 300 от тях се нуждаят от хирургично лечение.\r\n\tДългът на клиниката за миналата година възлиза на половин милион лева заради разликата в приходите и разходите й, а ниските заплати не позволяват привличането и задържането на високо квалифициран персонал, какъвто е необходим за работата й.\n\n\r\n\t, обясни д-р Стоян Лазаров, началник на отделението по хирургия на вродени сърдечни малформации.\r\n\tНачалникът на Клиниката по детска кардиология проф. Анна Кънева обясни, че тежката патология и голямата отговорност, която се изисква от медицинските сестри в тези отделения, в съчетание с разкриването на много частни болници, е довело до масов отлив и напускане на медицински сестри от клиниката.\r\n\t, посочи Кънева, но допълни, че проблемът с персонала остава.\r\n\tТя коментира, че никъде в света детската кардиологична помощ не се самоиздържа и е необходимо подпомагане от страна на държавата за тази високо специализирана дейност.\r\n\tС оказване на помощ се ангажира председателят на парламентарната здравна комисия д-р Даниела Дариткова, но посочи, че очаква конкретни предложения от страна на лечебното заведение.\r\n\tОчаква се при преговорите за Националния рамков договор между Лекарския съюз и здравната каса да бъде договорено увеличение на цените на педиатричните клинични пътеки, които са едни от най-зле финансираните и това води след себе си до застрашителен отлив на специалисти от професията.\r\n\tВъпреки проблемите, на 9 февруари (петък) по повод Седмицата на вродените сърдечни малформации в Националната кардиологична болница ще се проведе Ден на отворени врати.\r\n\tВ Клиниката по детска кардиология и отделението по хирургия на вродените сърдечни малформации от 8 до 14 часа ще се извършват безплатни медицински прегледи на деца. Желаещите трябва да се запишат предварително на телефони: 02/9211 211; 02/9211 330; 02/9217 160; 02/9217 161. Прегледите ще се извършват в консултативния център.", "date": "2018.02.07", "title": "Детската кардиология е в криза заради недостиг на средства и кадри"}
{"url": "http://www.mediapool.bg/i-v-sofiya-e-kandidatstvane-za-parvi-klas-no-ne-sega-news275249.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИ в София кандидатстването за прием в първи клас ще става по електронен път, но най-рано от 2019 г. За децата, които тръгват на училище от 15 септември тази година, документи ще се подават по аналогов път в училищата. Пак там на хартия ще се обявява и класирането.\r\n\tТова стана ясно от думите на зам.-кмета по образованието Тодор Чобанов, който в сряда коментира проекта за нови правила за прием на първокласници. В други големи общини като Пловдив и Бургас кандидатстването за прием в първи клас е електронно. От май тази година такава система трябва да работи и във Варна.\r\n\tВъпреки че от години в София действа електронна система за кандидатстване в детските градини, за училищата такава не съществува. Тепърва предстои обявяването на обществена поръчка за софтуера, за която според Чобанов ще са нужни поне 6 месеца. Според него за учебната 2019/2020 година системата все пак може да заработи или най-малкото да бъде тествана.\r\n\t\r\n\tИначе след над 200 предложения по проекта за нови правила за прием в първи клас, основният критерии - уседналостта на семейството, остава непроменен. Причината е, че той е заложен в наредба на Министерството на образованието и науката, която действа за цялата страна и няма как да бъде пренебрегната от общината. \"Изпълняваме критериите, както са по наредба. Не можем да променим въпроса с уседналостта. Само прилагаме правилата\", обясни Чобанов.\n\n\r\n\tА правилата, приети от образователното министерство, дават предимство за прием в първи клас в дадено училище на децата, които имат адресна регистрация в неговия прилежащ район от над 3 години. Ако след приемането на тези кандидати, има свободни места в паралелките, шанс за класиране имат децата от втората група - с адресна регистрация в района на училището от 1 до 3 години преди кандидатстването. След това се приемат децата, които имат адрес в района от по-малко от година, а последни са тези, които не живеят в района на училището.\r\n\tПри обсъждането на правилата за първокласниците родители повдигнаха и въпроса защо за кандидатстването се иска адрес на детето, а не на един от родителите. В сряда Чобанов обясни, че такъв е текстът в наредбата на образователното министерство, но той наистина създава проблем, тъй като, ако няма нарочна промяна, детето се води на адреса на майката, а има много случаи, в които реално живее на този на бащата. Затова от общината са се обърнали към образователното министерство с предложение да изчисти въпроса.\r\n\t\r\n\tПри равни други условия общините имат възможност да въведат допълнителни критерии за прием. Така в София най-голям бонус ще получават децата, които имат брат или сестра в същото училище - 22 точки. Според Чобанов за това решение е търсена проста житейска логика - много по-трудно е на родителите, когато децата им са в различни училища.\r\n\tС предимство при приема в рамките на една и съща група, според уседналостта, ще са и децата с трайни увреждания, с двама починали родители, с един починал родител, завършилите подготвителна група в училището, многодетните семейства, приемните семейства.\r\n\tАко след прилагането на всички критерии има деца с еднакъв брой точки, ще се тегли жребий, но според Чобанов до това едва ли ще се стигне.\r\n\tЗам.-кметът коментира, че правилата не спират родителите да кандидатстват за училища, в чиито район не живеят. Тогава обаче децата ще имат по-малък шанс да бъдат приети. Очаква се обаче проблеми да има само в по-желани училища, заради които въобще бяха въведени правила за прием в първи клас.\r\n\tЧобанов не обясни категорично дали ще има промяна в прилежащите райони на училищата, които се определят от общината. Само коментира, че в по-голямата част от случаите районите са същите, както и през миналата година. Промени имало, но малко.\r\n\tПредстои правилата за прием в първи клас да бъдат обсъдени и от Столичния общински съвет.", "date": "2018.02.07", "title": "И в София е-кандидатстване за първи клас, но не сега"}
{"url": "http://www.mediapool.bg/doklad-na-shefa-na-oon-razkriva-kak-islyamska-darzhava-se-preustroiva-sled-razgroma-si-news275250.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТерористичната групировка \"Ислямска държава\" претърпя поражение на бойните полета и се лиши от 90 процента от финансовите си източници, но остава сериозна заплаха. Това се казва в нов доклад на генералния секретар на ООН Антониу Гутериш, публикуван на сайта на световната организация.\r\n\t \r\n\tЛидерът на ООН призовава страните да поддържат бдителност в борбата с тероризма и предупреждава за потенциалното сливане на \"Ислямска държава\" и терористичната мрежа Ал Каида в някои региони. Той отбелязва, че през последните шест месеца ИД \"понесе стратегически поражения в Ирак, Сирия и южната част на Филипините\", в резултат на което бе \"принудена да изостави своите опорни пунктове в градските райони и да се адаптира към променените обстоятелства\".\r\n\t \r\n\tСпоред Гутериш ИГ \"продължава да залага на външни терористични актове\", отказвайки се от \"намерението за завладяване и задържане на територии\".\r\n\t \r\n\t\"Към днешния ден в организационно отношение ИД представлява глобална мрежа с плоска йерархия и отслабен оперативен контрол над филиалите си. Държавите членки (на ООН) подчертаха, че готовността на някои членове на мрежата на ИД и на Ал Каида да поддържат взаимно операциите си продължава да предизвиква загриженост, а потенциалното сливане на двете мрежи, поне в някои райони, представлява нова опасност\", предупреждава генералният секретар на ООН.\r\n\t \r\n\tТой изказва предположение, че отказът на ИД от завземане на нови територии, а също и засиленият от страните граничен контрол, ще доведе до \"намаляване на притока на новобранци и ще ограничи придвижването на чуждестранни бойци\" между държавите.\n\n\r\n\t \r\n\tСпоред него терористи вече практически не отиват в Ирак и Сирия, а освен това държавите \"отбелязват само единични случаи на вербуване на нови бойци. Гутериш смята, че занапред групировката \"ще залага на по-компактни и по-мотивирани групи, готови да воюват или да извършват терористични атаки\".\r\n\t \r\n\tТой констатира също \"разпада на създадената от ядрото на ИД глобална пропагандна машина\", и \"понижаването на качеството на нейните материали\", както и на редовността и мащаба на разпространението им. Въпреки това, отбелязва той, членовете на групировката продължават \"умело да използват\" социалните мрежи, защитени средства за комуникация и други съвременни технологии, \"за да поддържат връзка, да координират действията и сътрудничеството си при извършване на терористични актове\".", "date": "2018.02.07", "title": "Доклад на шефа на ООН разкрива как \"Ислямска държава\" се преустройва след разгрома си"}
{"url": "http://www.mediapool.bg/evroparlamentat-se-obyavi-za-zapazvane-na-vodeshtite-kandidati-za-shef-na-ek-news275251.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент (ЕП) се обяви за запазване на водещите кандидати за председател на Европейската комисия след 2020 г.\r\n\tИзявлението идва преди европейските избори през следващата година и спекулациите около това кой ще замени Жан-Клод Юнкер на поста. Той вече обяви, че няма да остане още пет години начело на Европейската комисия.\r\n\tЕП е готов да отхвърли всеки кандидат за председател на Европейската комисия, който не е официален водещ кандидат, издигнат от европейските политически партии в евроизборите през 2019 г., се казва в съобщение на Европарламентът.\r\n\tСпоред евродепутатите процедурата с водещи кандидати (Spitzenkandidaten) не може да бъде спряна. В този процес европейските политически партии определят по един кандидат за поста председател на ЕК преди изборите за Европейски парламент. Тази система беше използвана за първи път през 2014 г. при избора на настоящия председател на Еврокомисията Жан-Клод Юнкер.\r\n\tДокладът на ЕП също така предупреждава, че парламентът е готов да отхвърли всеки кандидат за длъжността председател на Европейската комисия, който не е номиниран по тази процедура.\n\n\r\n\tЕвродепутатите смятат, че създавайки връзка между избора за председател на Комисията и резултатите от изборите за Европейския парламент, се утвърждава демократичния процес.\r\n\tПрактиката с водещи кандидати е успешно доказана и изборите през 2019 г. са чудесен повод тя да бъде затвърдена, се казва в съобщението.\r\n\tЧленовете на Европейската комисията ще могат да бъдат водещи кандидати в европейските изборите.\r\n\tВ доклада на ЕП, приет в сряда, евродепутатите одобриха и предложените промени по рамковото споразумение за отношенията между Европейския парламент и Европейската комисия с 457 гласа \"за\", срещу 200 \"против\" и 20 \"въздържал се\".\r\n\tИзмененията предвиждат действащите членове на Европейската комисия да могат да се кандидатират на европейските избори и да могат да бъдат номинирани за водещи кандидати за длъжността председател на Комисията, без да се налага да излизат в неплатен отпуск.\r\n\tПредседателят на Европейската комисия е задължен да информира парламента относно мерките, предприети с цел да се гарантира спазването на принципите на независимост и почтеност, когато членовете на ЕК участват в предизборни кампании като кандидати в европейските избори.\r\n\tЧленовете на Европейската комисия, които се кандидатират или участват в предизборни кампании за евроизборите, да не използват човешки или материални ресурси на Комисията за дейности, свързани с тези кампании.\r\n\t\"Европейският съюз трябва да бъде по-демократичен, по-прозрачен или просто няма как да просъществува. Фактът, че гражданите знаят кои ще са кандидатите за поста на председател на Европейската комисия преди изборите, е важна стъпка в правилната посока\", каза докладчикът по темата от ЕП Естебан Гонсалес Понс (ЕНП, Испания).\r\n\tПредложените промени в междуинституционалното споразумение са резултат от преговорите между Председателския съвет на ЕП (председателят и лидерите на политически групи) и Европейската комисия. Промените бяха приети от Комисията по конституционни въпроси на 23 януари 2018 г.\r\n\tИзмененията в споразумението ще влязат в сила, след като бъдат одобрени от парламента и колегиума на Европейската комисия.\r\n\tДоговорът от Лисабон изисква Европейският съвет, с квалифицирано мнозинство, да номинира председател на ЕК за одобрение от Европейския парламент, като същевременно вземе предвид резултатите от изборите за Европейски парламент.\r\n\tТака наречената процедура с водещи кандидати (Spitzenkandidaten) обаче не е спомената изрично в Договорa за Европейския съюз. Когато беше използван за първи път през 2014 г., това стана под формата на споразумение между лидерите на ЕС в Европейския съвет, Европейския парламент и европейските политически партии относно начините за тълкуване на формулировката в договорите.\r\n\tПроцедурата предполага, че за председател на Европейската комисия се назначава водещият кандидат от европейската политическа партия, която е спечелила най-много места в парламента. Такъв беше случаят през 2014 г., когато водещият кандидат на Европейската народна партия Жан-Клод Юнкер беше назначен за председател на ЕК.\r\n\tЕвропейска политическа партия е политическа формация, която оперира на европейски ниво, би могла да бъде финансирана от ЕС и е съставена от национални партии, базирани в държавите членки. Преди изборите за Европейски парламент през 2014 г. пет европейски политически партии избраха своите водещи кандидати.", "date": "2018.02.07", "title": "Европарламентът се обяви за запазване на водещите кандидати за шеф на ЕК"}
{"url": "http://www.mediapool.bg/siriyskoto-pravitelstvo-veroyatno-e-izpolzvalo-hlor-sreshtu-buntovnitsi-news275252.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийското правителство вероятно е използвало хлор в последните атаки срещу бунтовници, заяви френският външен министър Жан-Ив Льо Дриан в интервю за телевизия Бе Еф Ем, цитирано от Асошиейтед прес и Франс прес.\r\n\t \r\n\t\"Всичко до момента сочи, че в момента режимът в Сирия използва хлор\", каза Льо Дриан. \"ООН започна разследване на този въпрос. Заплахата от използване на химически оръжия остава, това е много сериозна ситуация\", добави той.\r\n\t \r\n\tТурция и Иран са сред нарушаващите международното право с действията си в Сирия, каза Льо Дриан, цитиран от Ройтерс.\r\n\t \r\n\t\"Осигуряването на безопасността на границите не означава да се убиват цивилни и това трябва да се осъди. При тази опасна ситуация в Сирия Турция не трябва да прибавя война към войната. Международното право се нарушава от Турция, от режима в Дамаск, от Иран и от тези, които нападат Източна Гута и Идлиб\", добави той.\r\n\t \r\n\t\"От Сирия трябва да се изтеглят всички, които не трябва да са там, включително всички ирански милиции и ливанското движение Хизбула\", отвърна Льо Дриан на въпрос дали иска турските въоръжени сили да се изтеглят от Сирия.\r\n\t \n\n\r\n\tСтотина френски джихадисти са задържани от кюрдските сили, които се бият срещу групировката \"Ислямска държава\" в Североизточна Сирия, съобщи френският външен министър, цитиран от Франс прес.", "date": "2018.02.07", "title": "Сирийското правителство вероятно е използвало хлор срещу бунтовници"}
{"url": "http://www.mediapool.bg/sled-skandal-mezhdu-dps-i-patriotite-be-othvarlena-popravka-otnosno-grazhdanstvo-za-turtsi-news275253.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\taПореден скандал си спретнаха в сряда ДПС и Обединените патриоти в парламента. Поводът бе предложението на движението държавата да даде българско гражданство на стотици хиляди в Турция, които имат бащи и дядовци, включително и починали, с българско гражданство.\r\n\tПартията нa Мустафа Карадайъ внесе поправки в Закона за българското гражданство, но мнозинството в парламента ги отхвърли.\r\n\tПреди да се стигне до гласуването обаче двете формации традиционно си размениха остри реплики, в които се чуха искания за наказания и дори призиви да бъдат повикани психиатри.\r\n\tОбединените патриоти обясниха, че и в момента турци с родители с българско гражданство могат да получат български паспорти. Изключение правели изселниците в Турция, които въз основа на спогодба между България и Турция са загубили правото да възстановят гражданството си.\r\n\t\"Целта е в Турция да има още един милион български граждани, които да осигурят правителство на ДПС, с което да приключим българската държава\", каза патриотът Станислав Станилов.\r\n\tИ колегата му Павел Шопов обясни, че искането на ДПС прекрачва червената граница на търпимост.\n\n\r\n\t\"Ясно е за всички, че това, което се прави, е продължение на турската политика на Балканите, за възстановяване на Османската империя\", каза той и призова всички български партии да спрат \"тези попълзновения\".\r\n\tВ отговор Хамид Хамид от ДПС обясни, че е недопустимо да се говори по този начин в българския парламент и поиска наказания за народните представители на патриотите, след което поиска психиатри да дойдат в парламента.\r\n\t\"Недопустимо е тук да се говори, че ДПС е турска партия, защото ДПС е показала, че е най-българската партия\", каза той и припомни, че с помощта на движението България е станала член на ЕС и НАТО. \"Лекарите в залата, спешно търсете психиатри\", призова още депесарят.\r\n\t\"Това са тези, които имат баща или дядо българин, милеят за България, това са стотици хиляди български граждани, чиито родители са прогонени по време на Възродителния процес. Това са истинските български граждани\", заключи депутатът от ДПС. Последвалото гласуване обаче отхвърли предложението.", "date": "2018.02.07", "title": "След скандал между ДПС и патриотите бе отхвърлена поправка относно гражданство за турци"}
{"url": "http://www.mediapool.bg/svetovnite-borsi-se-savzeha-sled-kratkata-panika-news275206.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодещите борсови пазари по света се съвзеха след кратката паника, довела до спадове в петък и понеделник.\r\n\tСлед лош старт и последвали колебания вторник приключи положително на американския пазар. Уолстрийт отново тръгна нагоре със силно повишение на водещите си индекси. Промишленият индекс Дау Джоунс нарасна с 2.33 на сто и закри на равнище 24 912.77 пункта, като възстанови половината от загубеното в понеделник.\r\n\tВъпреки това пазарът остава силно волатилен. Преди Дау Джоунс да премине на зелено имаше няколко обрата. Търговията започна с понижение от над 2%, но след това последва силно възстановяване. Така, за по-малко от половин час в началото на вчерашната сесия индексът се люшкаше от -2.3 на сто до +1.5 на сто, след което амплитудата на колебанията намаля. В понеделник Дау Джоунс отчете спад от 4.6 на сто.\r\n\tПо-широкообхватният индекс Стандард енд Пуърс 500, който в понеделник се срина с 4.1 на сто, във вторник последва траектория, подобна на движението на Дау Джоунс, за да приключи с повишение от 1.74 на сто до 2695.14 пункта.\r\n\tИндексът на високотехнологичните дружества Насдак прибави 2.13 на сто до 7115.88 пункта.\n\n\r\n\tВ сряда водещият индекс на Токийската фондова борса Никкей-225 закри търговията с повишение от 0.16 на сто, след като през сесията отчете скок от над 3 на сто, отразявайки колебанията на инвеститорите между облекчението след силното повишение на Уолстрийт във вторник и предпазливостта, предаде Франс прес.\r\n\tНиккей-225, който изгуби 2.55 на сто в понеделник, а след това 4.73 на сто във вторник на фона на паниката, която бе обзела инвеститорите, днес прибави 35.13 пункта и закри при стойност 21 645.37 пункта.\r\n\tСпоред водещи анализатори волатилността на пазара ще остане висока през следващите дни. Сътресението на \"Уолстрийт\" съвпадна с встъпването в длъжност на Джероум Пауел, новият президент на Федералния резерв (централната банка на САЩ).", "date": "2018.02.07", "title": "Световните борси се съвзеха след кратката паника"}
{"url": "http://www.mediapool.bg/merkel-postigna-sporazumenie-za-pravitelstvo-no-e-otslabena-ot-migrantskata-kriza-news275254.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнгела Меркел е на 63 години, от които е прекарала 12 като канцлерка на Германия. Тя дълго време изглеждаше непоклатима начело на държавата, но преди началото на четвъртия си мандат е отслабена от кризата с мигрантите и четирите месеца политическа бъркотия, предаде Франс прес.\r\n\tДнес най-после бе сключено споразумение за коалиционно правителство с Германската социалдемократическа партия, но Меркел ще трябва да почака още три-четири седмици преди да разбере дали редовите социалдемократи приемат документа с референдум.\r\n\tОт есента нещата вървят накриво за канцлерката, като се започне от парламентарните избори през септември, на които консервативното й семейство регистрира най-ниския си резултат от 1949 г., включително заради възхода на крайната десница, която печели привърженици с антимюсюлманските и анти-Меркеловите си изказвания.\r\n\tГолемите германски вестници вече говорят за \"ерозия\" на Меркел, за упадък, и дори допускат някой друг да поеме канцлерския пост преди края на мандата през 2021 г.\r\n\tПрез есента на 2015 г. Меркел реши да отвори страната си за стотици хиляди кандидати за убежище, които обеща да интегрира и защитава. Тя обясни с \"християнски ценности\" историческото си решение, което взе без консултации с европейските партньори.\n\n\r\n\tВ края на 2015 г. канцлерката, която по-рано бе описвана като нацистка заради неотстъпчивостта си към финансирането на Гърция, се превърна в \"майка Тереза\", в \"Мама Меркел\" на бежанците.\r\n\tГодина по-късно, след идването на власт на Доналд Тръмп, медии и политици я обявяват за \"лидер на свободния свят\".\r\n\tМедалът обаче си има и обратна страна. Мигрантската криза поражда тревоги, настъпва страх от исляма и атентатите и някои от консервативните й избиратели се пренасочват към крайнодясната партия \"Алтернатива за Германия\" (АзГ).\r\n\tПрез септември м.г. АзГ за пръв път влиза в парламента. Разбито е едно от следвоенните табута.\r\n\tМиграционната политика на канцлерката я отслабва и в Европа. Както тя отказва отказва да поема чужди дългове, така партньорска коалиция отказва да поема нейните мигранти.\r\n\tАнгела Меркел до голяма степен се е възползвала от икономическите реформи, които задейства предшественикът й социалдемократ Герхард Шрьодер и е обвинявана от критиците си, че откакто е поела поста през 2005 г. не е предприела нищо за изграждане на бъдещето.\r\n\tСпоред противниците й единственото й важно дългосрочно решение - отказът от ядрена енергия през 2011 г. след злополуката в японската атомна централа \"Фукушима\" - е взето най-вече, за да успокои разтревоженото обществено мнение.\r\n\tМиналата седмица в. \"Зюддойче цайтунг\" дори изрази опасение, че последният мандат на Меркел ще е без \"ръководна идея\" и призова политическите ръководители начело с канцлерката да се окопитят или \"да дадат път\".", "date": "2018.02.07", "title": "Меркел постигна споразумение за правителство, но е отслабена от мигрантската криза"}
{"url": "http://www.mediapool.bg/ors-infrastruktura-shte-remontira-viadukt-krai-varna-za-blizo-3-mln-lv-news275255.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"ОРС-Инфраструктура\" ще направи ремонт на виадукт \"Звездица\" край Варна, съобщи Агенция \"Пътна инфраструктура\" (АПИ).\r\n\tВ съоръжението, което се намира на втория километър на магистрала \"Черно море\", от която са изградени общо 5 км, ще бъдат инвестирани близо 3 млн. лв.\r\n\tВиадуктът, с дължина от 400 метра, е над река Звездишка. С основния му ремонт ще бъде санирана мостовата конструкция. Предвидено е полагане на ново асфалтобетоново покритие, нови дилатационни фуги, хидроизолация и отводнителна система.\r\n\tВиадуктът ще бъде с хоризонтална предпазна решетка в разделителната ивица, нови ограничителни системи и по-широки тротоари.\r\n\tПланирано е ремонтните дейности да започнат при подходящи метеорологични условия до края на февруари. Срокът за изпълнение е 200 дни.\r\n\tДоговорът с изпълнителя на ремонта \"ОРС-Инфраструктура\" ООД е за 2 891 293 лв. с ДДС. Строителният надзор ще осъществява \"Пътинвест-инженеринг\" АД срещу 122 496 лв. с ДДС.", "date": "2018.02.07", "title": "\"ОРС-Инфраструктура\" ще ремонтира виадукт край Варна за близо 3 млн. лв."}
{"url": "http://www.mediapool.bg/izdirvan-shofyor-izbyaga-ot-politsiyata-blagodarenie-na-sasedite-mu-news275256.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИздирван шофьор на \"Мерцедес\" успя да избяга от полицията в Ихтиман, след като съседите му нападнаха униформените, дошли на адреса, за да го задържат. Това съобщиха от МВР в сряда.\r\n\tВпоследствие на мястото са изпратени допълнителни полицейски екипи, които са задържали двама мъже и една жена, но не и издирвания.\r\n\tВсичко започнало около 17.25 часа във вторник, когато патрул опитал да спре въпросния \"Мерцедес\", който криволичил по улица в посока към местния кв. \"Изток\". Шофьорът му обаче не спрял на подадения сигнал, а увеличил скоростта.\r\n\tПоследвало преследване, при което полицаите не успяли да го принудят да спре, въпреки че той дори блъснал служебната им кола. Автомобилът бил обявен за издирване и открит по-късно пред частен имот.\r\n\tКогато на мястото били изпратени полицаи, за да задържат издирвания обаче, те били нападнати от съседите му. Те са нанесли наранявания по лицата и скъсали униформите на двама от служителите на МВР.", "date": "2018.02.07", "title": "Издирван шофьор избяга от полицията благодарение на съседите му"}
{"url": "http://www.mediapool.bg/zakoni-spavat-dualnoto-obuchenie-news275257.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНормативни пропуски са една от основните пречки пред т. нар. дуално обучение в България. До края на март министерствата на образованието, социалната политика и икономиката трябва да намерят решение на проблемите, които след това да бъдат обсъдени и евентуално приети от парламента.\r\n\tТова стана ясно по време на съвместно заседание на парламентарните комисии по образование, социална политика и икономика, посветено на този вид професионално обучение. Прилагането му в България започна по проекти с европейско финансиране, а от тази година са осигурени и 300 000 лева от държавния бюджет за стипендии на учениците.\r\n\tВ дуално обучение се включват ученици от професионални гимназии, които три дни в седмицата работят по специалността в местни фирми. За работата си в компаниите гимназистите получават заплащане и сключват трудови договори. Тъй като част от младежите не са пълнолетни, за наемането им се иска разрешение от Главната инспекция по труда.\r\n\tПаралелките с дуално обучение вече са пълни, при положение че преди това не бяха особено привлекателни за кандидат-гимназистите, твърди Петя Евтимова, ръководител на един от проектите за дуално обучение. Броят на отпадащите ученици в такива училища рязко намалял. Дисциплината се подобрила, тъй като децата придобивали трудови навици като това да отидат на работа навреме, а това се отразявало и на поведението им в училище - закъсненията и отсъствията от час намалели.\r\n\tИнтересът от страна на работодателите също расте, като в програмите се включват основно български фирми, стана ясно още от думите на Евтимова. Компаниите обаче настояват да се въведе и законово изискване учебните програми да се актуализират на всеки три години, за да са съобразени с последните тенденции в съответния сектор.\r\n\tПодписването на трудови договори по Кодекса на труда създава проблеми на фирмите, обясни Петя Евтимова. От изказванията на министрите и депутатите по време на комисията се разбра, че ще се прави специален договор за работа по време на образованието. Много е вероятно той да не дава право на платен отпуск на учениците, какъвто се полага при нормалните трудови договори.\r\n\tВъзможно е учениците да не се осигуряват за всички рискове като за болест например, а само за трудови злополуки. Ще трябва да се реши и въпросът с плащането на здравни осигуровки, тъй като младежите се осигуряват двойно - веднъж от държавата и веднъж от работодателя. Вероятно ще се приложат правилата, които важат за работещите студенти - те трябва да декларират, че работодателят им ги осигурява, за да спрат плащанията за здраве от държавата.\r\n\tТези проблеми не се поставят за първи път, а по разрешаването им трябва да мисли работна група, в която влизат представители на социалното, образователното и икономическото министерство. От изказванията на министрите стана ясно, че проблемът продължава да виси заради спор в кой точно закон да бъде уреден. Според социалния министър Бисер Петков това трябва да се случи в специалния Закон за професионалното образование и обучение, а не в общите - кодексите на труда и за социалното осигуряване. На същото мнение е и председателят на социалната комисия и бивш министър на труда Хасан Адемов. Той даде за пример, че по този начин е уреден въпросът с договорите на специализантите по медицина.\r\n\tСпоред министъра на образованието Красимир Вълчев обаче промените не трябва да се правят в Закона за професионалното образование и обучение, а в Кодекса на труда. Аргументите му така и не станаха ясни.\r\n\tСпоред Петя Евтимова някои работодатели имат проблеми и с получаването на разрешения от Главната инспекция по труда за наемане на непълнолетни. Тя определи като абсурдни ситуациите, в които фирмите имат зелена светлина да сключат договори с учениците през лятната ваканция, но получават отказ за това по време на учебната година.\r\n\tНяма статистика за това колко са издадените разрешителни за наемане на ученици, участващи в дуално обучение. Според данните на инспекцията по труда за миналата година са получени общо 7088 искания за наемане на младежи под 18 години. От тях около 6500 са одобрени, а 128 - отхвърлени. През 2016 г. исканията са били близо 5300. От инспекцията по труда обясниха, че откази се дават, ако условията на труд не позволяват наемането на непълнолетни и допълниха, че и за напред ще отказват разрешения, ако средата е нездравословна.", "date": "2018.02.07", "title": "Закони спъват дуалното обучение"}
{"url": "http://www.mediapool.bg/krai-na-spora-za-sobstvenostta-na-vivakom-news275243.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнглийският върховен съд (The High Court of Justice) сложи край на спора за собствеността на \"Виваком\". Фирмата на руския бизнесмен Дмитрий Косарев \"Емпрено Венчърс\" (Empreno Ventures), претендираща да е мажоритарен акционер в телекома преди закупуването му от Спас Русев, обаче ще може да съди организатора на търга \"ВТБ Кепитъл\". Твърденията са, че \"ВТБ Кепитъл\" е нагласила процедурата така, че да бъде спечелена от българския бизнесмен с финансовата помощ на продавача на телекома заради негови дългове – руската \"Внешторгбанк\" (ВТБ).\r\n\tТова стана ясно от съобщения на двете страни в спора, разпространени в сряда.\r\n\tПърво от \"Емпрено\" обявиха, че съдът е излязъл с решение, потвърждаващо правото на руската фирма да съди компанията \"ВТБ Кепитъл\" заради продажбата на българския телеком. \"Емпрено\" определя това като първа победа в битката за възстановяване правото на собственост във \"Виваком\".\r\n\tТелекомуникационната компания по-късно обясни, че на практика са отхвърлени като неоснователни претенциите за разваляне на сделката. Допуснати са обаче тези срещу \"ВТБ Кепитъл\" - организатор на търга за продажбата на собственика на \"Виваком\" заради просрочен дълг към руската \"Внешторгбанк\", която фактически притежава \"ВТБ Кепитъл\"\r\n\tОт \"Виваком\" допълват, че сега обявеното съдебното решение е окончателно и с него отпадат и последните претенции, свързани с промяната на собствеността на БТК преди 2 години.\n\n\r\n\t\"Пореден съд, в различна юрисдикция, потвърждава несъстоятелността на претенциите на \"Емпрено\" към групата на БТК. Българският съд потвърди на три инстанции (включително от Върховния касационен съд), че \"Емпрено\" няма основание да претендира прогласяването на нищожността на документите във връзка с проведената съгласувателна процедура по реда на облигационната емисия, емитирана от БТК\", пише в съобщението на телекома. В него се припомня, че люксембургски съд в средата на януари също отхвърлил исковете и на притежаваната от \"Емпрено\" \"Ел Ай Си Телекомюникейшън\" (LIC Telecommunication) към БТК.\r\n\tВ средата на миналия месец беше отхвърлена и поредната жалба пред Върховния административен съд срещу решението на Комисията за защита на конкуренцията, с което бе разрешено придобиването на собственика на \"Виваком\" \"Интер В\" (InterV) от \"Вива Телеком\" (Люксембург) С.А, допълват от \"Виваком\".\r\n\tСпас Русев купи дружеството \"ИнтерВ\" (InterV), което притежаваше БТК, на търг в Лондон през ноември 2015 г. До продажбата се стигна след като акциите на \"ИнтерВ\" бяха заложени като обезпечение по кредит за 150 млн. евро, отпуснат от руската ВТБ със срок за погасяване май 2015 г. Това не стана след фалита на КТБ и Русев победи в аукциона с оферта за 330 млн. евро, доста над началната от 180 млн. евро. Българинът бе финансиран от ВТБ с 240 млн. евро за сделката,\r\n\tМалко преди търга се  на Косарев \"Емпрено\", претендирайки, че притежава мажоритарния дял от \"Виваком\" като едноличен собственик на фирмата \"Ел Ай Си Телекомюникейшън\" (LIC Telecommunication), която държи 43.3% от компанията \"В Телеком Инвестмънт\" (V Telecom Investment S.C.A) – собственик във \"Виваком\". LICT преди това се казваше SHCO 79 и бе собственост на мажоритарния собственик на КТБ Цветан Василев, но той я продал на Косарев, след като от сделката за \"Виваком\" се оттегли бизнесменът Пиер Луврие, твърдят от \"Емпрено\". Общо \"Импрено\" имала 76.6% от акциите в дружеството, като останалата част е чрез \"Ти Си - Ай Ем И\" (ТC-IME), притежавала 33.3% по силата на договор за суап на обща възвръщаемост (Total Return Swap/TRS) с \"Крушър Инвестмънт Лимитед\" (Crusher Investment Limited). Това дружество е дъщерно на ВТБ и не върнало акциите на \"Виваком\" на TC-IME и продължило да упражнява правата си на глас, което в крайна сметка довело до провеждането на нагласения търг, обясняват от \"Емпрено\".\r\n\tВъв връзка със спешната продажба на БТК от ВТБ за уреждане на изискуемия отпуснат от руската банка кредит за 150 млн. евро при пълен залог на телекома, от компанията на Косарев твърдят, че \"ВТБ Кепитъл България\" блокира одобряването на предложения за рефинансиране на този дълг от трети лица.\r\n\tСпоред \"Емпрено\"обявеният конкурс за продажба на БТК е непрозрачен, провежда се от ВТБ в конфликт на интереси и се използват държавни пари за незаконно поглъщане и овладяване на \"Виваком\". Именно този търг се опитва да събори в съда Косарев, докато ВТБ оспорва правота за предявяване на тези искове.\r\n\tСега обявеното от \"Емпрено\" решение на Английския върховен съд на практика позволява воденето на съдебно дело срещу \"ВТБ Кепитъл\".\r\n\t\"Доволни сме, че съдията каза на ВТБ, че ще им се наложи да обяснят в процеса какво се е случило по време на този нагласен търг, защо ни отстраниха по този начин; защо ни измамиха по този начин; и защо позволиха дружеството да бъде продадено на самите тях за сума, представляваща малка част от реалната му стойност\", коментира Дмитрий Косарев в разпратеното до медиите съобщение. \"С нетърпение очакваме етапа на разкрития в процеса, в който ВТБ и високопоставените ѝ служители ще бъдат задължени да покажат всички документи, включително електронната кореспонденция, и да обяснят как са извършили незаконното и враждебно придобиване на \"Виваком\", където бях мажоритарен акционер\", допълва руският бизнесмен.\r\n\tВ делото си срещу ВТБ и останалите обвиняеми \"Емпрено\" и \"Ел Ай Си Телекомюникейшън\" настояват, че търгът е нагласен и в него участва консорциум, воден от ВТБ и включващ отделни високопоставени служители на банката, свързани с нейните дружества \"ВТБ Кепитъл\" и \"ВТБ България\", а Спас Русев е придобил акциите на \"Виваком\" на силно занижена цена – над три пъти под справедливата им пазарна стойност.\r\n\tСпоред телекома обаче вече въпросът с развалянето на сделката е приключен и повече Косарев не може да има претенции за собствеността на дружеството.", "date": "2018.02.07", "title": "Край на спора за собствеността на \"Виваком\""}
{"url": "http://www.mediapool.bg/bitkata-na-evropa-za-zapadnite-balkani-news275258.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДълги години Брюксел приемаше за даденост, че външните граници на Европейския съюз са непоклатими, но сега предлага присъединяването на някои от най-бедните страни, в противовес на влиянието на Русия, Китай и Турция на Балканите, пише в сряда британският \"Файненшъл таймс\".\r\n\tЕК или Путин – кой ще получи Западните Балкани, пита германският в. \"Ди Велт\", докато \"Тагесцайтунг\" говори за \"националистическите, корумпирани и псевдодемократични режими\" в региона и изразява съмнение, че ЕС има адекватна стратегия.\r\n\t\"Файненшъл тамс\" припомня, че председателят на Европейската комисия Жан-Клод Юнкер обеща миналата година да предложи на шестте страни от Западните Балкани \"правдоподобна\" перспектива за влизане в ЕС. Тази седмица той публикува и стратегия, обясняваща какво означава това и изрази надежда, че някои от шестте страни ще се присъединят към блока до 2025 г.\r\n\tЕнтусиазмът в ЕС по повод разширяването му е в значителна степен изпарен, отбелязва изданието, но допълва, че приемането на страните от посткомунистическия Изток си остава едно от главните постижения на ЕС.\r\n\tСътрудничеството с държавите от Западните Балкани е важно от гледна точка на опита на ЕС да контролира миграцията и обещанието за членство в ЕС стана важен стимул за правителствата да приемат сложни решения, пише \"Файненшъл таймс\". Сърбия, например, се съгласи на по-големи отстъпки по отношение на Косово. При това само 26% от сърбите в момента смятат, че членството в ЕС е нещо хубаво. Ако ЕС отстъпи, то други – Русия и Турция – са готови да запълнят вакуума, допълва вестникът.\n\n\r\n\tИзданието акцентира върху общите проблеми на страните от Западните Балкани – връзки на политиците с организираната престъпност, корупция и повсеместен натиск над медиите. При това нито една от тези страни не може да бъде назована страна с функционираща пазарна икономика.\r\n\tСпоред \"Файненшъл таемс\" е правилно ЕС да изисква от претендиращите за членство държави преди това да оправят отношенията си със съседите – независимо дали става дума за отказа на Сърбия да признае Косово или пререканията на Македония за името й с Гърция. Тези конфликти или вирулентният щам на етнонационализма, който ги подхранва – е невъзможно да бъдат внесени в ЕС.\r\n\tБрюксел смята, че до 2025 г. най-добре подготвени за присъединяване към ЕС ще са Сърбия и Черна гора, но вратите са отворени и пред Албания, Босна и Херцеговина, Косово и Македония.\r\n\t\"Уолстрийт джърнал\" отбелязва притесненията на ЕС от нарастването на инвестициите на Китай и Саудитска Арабия в региона. Русия отново се утвърждава, историческите връзки с Турция се възстановяват, пише изданието.\r\n\tКато примери за външно влияние се посочва това, че саудитците строят джамии и курорти в Босна, а турското правителство реставрира мостове и джамии. Китайска банка финансира строителството на железопътна линия в Сърбия и сключи договор за автомагистрала в Черна гора.\r\n\tЗападните държави обвиняват руското разузнаване, че поддържа босненските сепаратисти както и настроените против ЕС националисти, които в края на 2016 г. направиха неуспешен опит за покушение срещу премиера на Черна гора. Москва отхвърля да има каквато и да е намеса.\r\n\t\"Тагесцайтунг\" акцентира върху това, че Брюксел няма ясна концепция за Западните Балкани.\r\n\tИзглежда, че от Сараево до Скопие упорито се налагат настроения от типа: ако вие не ни искате, ще си намерим други партньори.\r\n\tВ същото време в Сърбия, Черна гора, Македония, Албания, Косово и Босна и Херцеговина властват националистически, корумпирани и псевдодемократични режими, враждуващи помежду си. Според мнозина критици ЕС няма стратегия по преодоляването на тези конфликти.\r\n\tАко се съди по днешната ситуация, Сърбия и Черна гора не бива да бъдат обнадеждавани с перспектива да влязат в ЕС през 2025 г. Но Западните Балкани имат толкова сериозна геостратегическа тежест, че те следва да бъдат приобщени, пише \"Ди Велт\". Изданието също така отбелязва, че Русия, Турция, Китай, Садитска Арабия и Катар вече години наред се опитват да разширят своето влияние в региона.\r\n\tДнес за Европа е важно в най-кратки срокове да гарантира своето влияние там. Според изданието, ако Западните Балкани не бъдат присъединени към ЕС, в Сърбия и Черна гора може да избухнат масови безредици, които да се прехвърлят и към съседни страни, превръщайки ги в удобна хапка за стратег като Владимир Путин.", "date": "2018.02.07", "title": "Битката на Европа за Западните Балкани"}
{"url": "http://www.mediapool.bg/savmestni-firmi-i-biznes-forumi-dogovori-u-nas-turskiyat-ministar-na-ikonomikata-news275259.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродължаване на работата по създаване на съвместни предприятия, както и по енергийни проекти, и провеждането на общи бизнес форуми договори министърът на икономиката на Турция Нихат Зейбекчи по време на срещи в София с премиера Бойко Борисов, министъра на икономиката Емил Караниколов и външния министър Екатерина Захариева.\r\n\tВ разговора на Зейбекчи с Борисов са били отбелязани отличните контакти в различни икономически сектори и е било посочено, че ползотворните добросъседски отношения между България и Турция допринасят за повишаване на двустранния стокообмен и засилване на търговско-икономическото партньорство. Пример за това са турските инвестиции у нас, които за периода януари-септември 2017 г. възлизат на 58.8 млн. евро. За първите девет месеца на миналата година се наблюдава ръст и на стокообмена с Турция със 17.4 процента. Износът за Турция е за 1.527 млрд.евро, което е с 12.5% повече, а вносът от Турция е за 1.386 млрд. евро или ръст от 23.4 на сто.\r\n\tПотенциалът за развитие на търговско-икономическото сътрудничество и инвестиции далеч не е изчерпан, отбелязали Борисов и Зейбекчи, цитирани от правителствената пресслужба. Интересът на турските фирми у нас е насочен към проекти, свързани с изграждане на транспортна и енергийна инфраструктура. Хранително-вкусовата, химическата и текстилната промишленост също предлагат широко поле за инвестиции, допълват от Министерския съвет.\r\n\tПо време на разговора е било констатирано, че съществува потенциал за навлизането на още производители на автомобилни части - сектор, в който Турция има сериозни традиции и дял в световното производство. Двете страни ще продължат да работят съвместно и по изграждането на смесени предприятия, посочва правителствената пресслужба.\r\n\tОбсъдено е било и енергийното сътрудничество. Турският министър на икономиката е подчертал, че енергийните политики на двете страни имат стратегическо значение както в двустранен план, така и за цяла Европа. В разговора е била посочена важността за диверсификацията на енергоизточниците и доставките за нашата страна, като важна роля в това отношение има изграждането на междусистемна газова връзка.\n\n\r\n\tПо-късно на среща с Караниколов е договорено провеждането на два съвместни бизнес форума през тази година, които да засилят развитието на търговско-икономическото сътрудничество между двете държави. Напролет ще има среща в Турция, а наесен – у нас.\r\n\tКараниколов представил пред турския си колега мерките за насърчаване на инвеститорите, както и възможностите, които предлага страната ни в индустриалните зони. Двамата се договорили за изграждането на бизнес и търговски центрове в двете държави, за да бъде реализиран по-добре потенциалът в икономиката. Обсъдени са били още възможностите за инвестиции в инфраструктурни проекти и сътрудничеството в областта на земеделието.", "date": "2018.02.07", "title": "Съвместни фирми и бизнес форуми договори у нас турският министър на икономиката"}
{"url": "http://www.mediapool.bg/noviyat-pritezhatel-na-telenor-e-cheshki-news275260.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредпочетеният купувач на втория по големина български телеком \"Теленор\" е чешката група PPF, съобщава сайтът \"Капитал\" в сряда, позовавайки се на три независими източника, близки до преговорите. Част от сделката са и сръбският и черногорският бизнес на норвежкия оператор, а за унгарския няма потвърждение.\r\n\tСобственик на PPF е считаният за най-богатия не само в Чехия, но и в Централна и Източна Европа Петр Келнер. Неговото състояние възлиза на 16 млрд. долара. Групата му PPF управлява активи за над 35 млрд. евро в индустрии като банкиране, финансови услуги, застраховане, биотехнологии, земеделие и имоти. Келнер вече има опит и в телекомуникациите, където държи над 80% от 02, най-големият оператор в Чешката република и номер три в Словакия с общо над 7 млн. абонати на мобилни услуги в двете страни. Чрез различните си бизнеси присъства в много държави като Русия, Словакия, Китай, Румъния, Франция. Началото на бизнеса си Келнер прави с търговия с копирни машини, а впоследствие по време на масовата приватизация прави инвестиционния фонд PPF, посочва изданието.\r\n\tКъм момента PPF е със статут на предпочетен купувач за бизнеса на \"Теленор\" в България, Сърбия и Черна гора. Сега тече допълнително финансово проучване на придобивания бизнес и преговори по предварителния договор. Миналата седмица от \"Теленор България\" съобщиха, че се очаква преговорите с неназования кандидат ще приключат до края на април. След това трябва да се поиска разрешение от регулатори, така че реално смяната на собствеността може да стане към средата на годината.\r\n\tЗа българския телеком пазар това ще значи, че операторът ще премине от голяма световна телеком група към регионална финансова структура. Това в дългосрочен план може да значи и бъдеща препродажба, смята \"Капитал\".", "date": "2018.02.07", "title": "Новият притежател на \"Теленор\" е чешки"}
