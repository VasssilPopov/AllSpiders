{"url": "http://www.mediapool.bg/prez-mart-byudzhetniyat-izlishak-se-e-svil-news277467.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНатрупаният към края на февруари 2017 г. бюджетен излишък от 752.3 млн. лв. за месец се е свил до 605.7 млн. лв. (0.6 % от прогнозния БВП), сочат данните на финансовото министерство за изпълнението на бюджета до края на март.\r\n\tЗа трите месеца приходите и помощите по консолидираната финансова програма се очаква да бъдат 9.2391 млрд. лв. (24.2 % от годишния разчет), като спрямо година по-рано ръстът е 400.9 млн. лв. Той се дължи основно на по-високите данъчни и неданъчни приходи, които нарастват с 636.7 млн. лв. (7.5 %),. Постъпленията от помощи обаче са по-ниски.\r\n\tЗа отчитания период правителството е изхарчило 8.6334 млрд. лв., което е 22% от годишния разчет. Това е с малко под 900 млн. лв. повече спрямо изразходваните в същия период на миналата година 7.7806 млрд. лв. Повечето бюджетни разходи са заради увеличените здравноосигурителните и социалните плащания (базов ефект при разходите за пенсии от увеличението от юли 2017 г. и вдигнатата на две стъпки през 2017 г. минималната пенсия от юли и октомври), по-високите разходи за персонал, основно поради увеличението на възнагражденията на педагогическия персонал в системата на средното образование и други. Увеличили са се обаче и разходите по сметките за средствата от Европейския съюз.\r\n\tЧленската вноска на държавата ни в бюджета на ЕС възлиза на 308.2 млн. лв.\r\n\tСъгласно по-конкретните данни за изпълнението на бюджета на касова основа за първите два месеца на годината страната ни изпитва дефицит по европейските средства в размер на 228.7 млн. лв.\r\n\tЗа периода до края на февруари събраните приходи от данъци и осигуровки са за 5.3811 млрд. лв., което представлява 17.3 % от планираните за годината приходи. Номиналното увеличение е с 14,0 % (659.9 млн. лева).\r\n\tПриходите от преки данъци са в размер на 714 млн. лв., което и със 162.7 млн. лева (29.5 %) повече спрямо същия период на 2017 г. Вероятно това се дължи на скъсения срок за ползване на данъчната отстъпка при онлайн деклариране на доходите на физическите лица до края на януари.\r\n\tОт косвени данъци в хазната са влезли 3.0641 млрд. лв., което е 10% ръст спрямо година по-рано). Постъпленията от ДДС са за 2.0738 млрд. лв. или увеличение от 10.9 %). Размерът на невъзстановения ДДС е 65.8 млн. лева. Приходите от акцизи възлизат на 938.5 млн. лв., а от мита – 42.9 млн. лв. От други данъци (вкл. имуществени и корпоративни данъци) са платени 150.9 млн. лв. през първите два месеца.\r\n\tФискалният резерв към 28 февруари е 10.7 млрд. лв., от които 10 млрд. лв. са на депозит в БНБ, сочат още данните на финансовото ведомство.", "date": "2018.03.30", "title": "През март бюджетният излишък се е свил"}
{"url": "http://www.mediapool.bg/ofitsialno-bulgaria-nyama-da-goni-ruski-diplomati-news277421.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария засега няма да гони руски дипломати заради случая \"Скрипал\", но смята, че е изразила достатъчно солидарност с Великобритания и съюзниците, като е извикала посланика си от Москва за консултации в София. Решението, взето в петък от Съвета по сигурността към Министерския съвет, е рядка  – от друга, които принципно застъпват проруски позиции. Премиерът Бойко Борисов обоснова решението с липсата на достатъчно доказателства от Лондон за вината на Русия за отравянето на бившия руски шпионин Скрипал с нервнопаралитично вещество във Великобритания, както и с българското европредседателство, което трябвало да запази канала за диалог между ЕС и Русия. В същото време представители на ГЕРБ като зам.-председателя на партията Цветан Цветанов и вицепремиера Томислав Дончев дадоха да се разбере, че биха подкрепили експулсирането на руски дипломати от България.\r\n\tТази двойнственост устройва премиера, който пред западните съюзници ще посочва прозападната позиция на партията си, а пред Путин – официалната позиция на държавата. Или както социологът Андрей Райчев преди няколко месеца, тодорживковската дипломация  на Борисов е уникално постижение.\r\n\tСамият Борисов още в началото на западната дипломатическа офанзива срещу Москва, че се съмнява във вината на руснаците за Скрипал.\r\n\tРазвръзката не е изненадваща, най-вече като се има предвид проруския уклон на \"Атака\" и ВМРО, коалиционни партньори на ГЕРБ в управлението.\r\n\tЧаст от депутатите от ГЕРБ неофициално коментираха, че ще настояват за изгонване на руски дипломати от страната, както вече направиха САЩ, Канада, 18 страни от ЕС и други.\n\n\r\n\tБългария обаче засега ще се ограничи само с извикването на посланика ни в Москва Бойко Коцев за консултации в София, където всъщност ще изкара великденските празници, преди да се прибере обратно в руската столица.\r\n\tСпоред Борисов тази \"практика в дипломацията показва, че обръщаме сериозно внимание\". \r\n\tВ заседанието на Съвета по сигурността участваха посланик Бойко Коцев, ръководителите на специалните служби, както и представител на президента Румен Радев.\r\n\t\r\n\tБългария е показала пълна солидарност във Великобритания при гласуването си на Европейски съвет за отзоваване на посланика на Брюксел в Москва\", обясни Борисов.разясни министър-председателят след заседанието.\r\n\t\r\n\tпродължи Борисов.\r\n\tТази седмица британски медии съобщиха, че   си безпрецедентна разузнавателна информаци за атаката в Солсбъри с нервопаралитично вещество, за да си осигури международна подкрепа за най-голямата дипломатическа офанзива срещу Русия след края на Студената война. За България, както и за още няколко страни от ЕС, които не изгониха руски дипломати, обаче тази информация явно не е достатъчна.\r\n\t\r\n\tПо думите му сме свидетели на \"изключително напрежение\", невиждано \"от реалната война досега\" и по-високо от това през Студената война.\r\n\t, заяви Борисов.\r\n\tТой и отказа да коментира изказванията на шефа на парламентарната група на ГЕРБ Цветан Цветанов, който от няколко дни  правителството да предприеме по-твърди действия в солидарност с европейските ни партньори. \r\n\tЛидерът на социалистите Корнелия Нинова обаче остана доволна от позицията на премиера. \r\n\t, каза Нинова.\r\n\tТя се опита да прокара подобна позиция и в Народното събрания, но тя не мина основно заради съпротивата на Цветан Цветанов, който обяви, че не е нужна и декларация на парламента. \r\n\t\r\n\tБойко Борисов обяви, че \"чакаме повече доказателства\" по случая \"Скрипал\" – , която повтаря от срещата на върха на ЕС миналата седмица.\r\n\t, каза Борисов.\r\n\tСпоред него страната ни е показала \"пълна солидарност\" с Великобритания, подкрепяйки решението за извикване за консултации на посланика на ЕС и на българския посланик Бойко Коцев в Москва: .\r\n\tПремиерът подчерта, че така, както е запазен каналът за комуникация с Турция, трябва да бъде запазен и каналът за комуникация с Русия.\r\n\tВ заключение той съобщи, че посланикът ни в Русия Бойко Коцев се връща в Москва след Великден и на 8 април ще бъде открита изложба на Светлин Русев там.\r\n\t\r\n\tПо-рано в петък БСП настоя парламентът да приеме единна позиция, че страната ни няма да гони руски дипломати. Парламентарният шеф на ГЕРБ Цветан Цветанов обаче напомни, че по конституция правителството е институцията, която може да определя позицията за вътрешната и външната политика на страната. Това, което може да направи парламентът, е компетентните парламентарни комисии да изслушат министри и на база на нова информация евентуално да се търси възможност за обща декларация. \r\n\tЦветанов освен това припомни от парламентарната трибуна, че номинацията на президента Румен Радев е дошла след консултации на лидера на БСП Корнелия Нинова с руския генерал от запаса Леонид Решетников.\r\n\tЗаради искането на БСП беше свикан извънреден председателски съвет на парламентарните групи в Народното събрание. До гласуване на искането на БСП обаче не се стигна, защото Бойко Борисов обяви междувременно решението да не гоним руски дипломати.\r\n\t\r\n\tРешението не се приема еднозначно от депутати от ГЕРБ. Част от тях коментираха пред Mediapool, че не приемат държавната позиция по случая и неофициално твърдят, че ще настояват страната ни да експулсира руски дипломати.\r\n\t, каза Цветан Цветанов, който през последните няколко дни призова правителството да приеме по твърди мерки. \r\n\t, посочи той. \r\n\t\r\n\t, коментира Нинова пред журналисти в парламента. \r\n\t посочи тя.\r\n\tБългарската позиция по случая \"Скрипал\" беше одобрена преди дни от руския посланик у нас Анатолий Макаров. Той определи отзоваването на българския посланик в Москва като \"разбираема и правилна\" позиция. Според него националните интереси не трябва да бъдат забравяни заради солидарността.\r\n\tМеждувременно говорителят на руското външно министерство Мария Захарова призова българските власти, ако имат някакви доказателства по случая \"Скрипал\", да ги дадат на Москва.\r\n\tЗаради отравянето на бившия руски шпионин Сергей Скрипал и дъщеря му Юлия на 4 март в Солсбъри Великобритания изгони 23-ма руски дипломати. Обединеното кралство получи подкрепа от още 18 държави от ЕС, които изгониха между четирима и един руски дипломати от страните си. Освен тях редица други страни също изгониха руски дипломати. Това са САЩ, Канада, Австралия, Македония, Албания, Черна гора, Молдова и Грузия.", "date": "2018.03.30", "title": "Официално: България няма да гони руски дипломати"}
{"url": "http://www.mediapool.bg/tomislav-donchev-otreche-da-e-govoril-za-silno-prorusko-lobi-v-pravitelstvoto-news277442.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Томислав Дончев опроверга авторитетната агенция Ройтерс, която го да казва, че в \"българското правителство има силно проруско лоби\".  \r\n\t \r\n\t\"Посланията за обвързаност на правителството с други държави са интерпретация на медията и не следва да бъдат обвързани с официалната позиция на кабинета, изказана след днешното заседание на Съвета за сигурност към Министерския съвет\", заявиха от пресцентъра на Министерския съвет. \r\n\t \r\n\tОт там цитираха и точните думи на Дончев: \n\n\r\n\t \r\n\t\"Просто казано, предвид факта, че правителството ни е коалиционно, в него присъстват различни партии, не съм убеден, че едно подобно решение може да бъде взето толкова лесно и толкова бързо\". \r\n\t \r\n\t\"Политическата ситуацията в България е такава, че подобни решения трябва да се вземат с консенсус. И аз не говоря само за Правителството, аз говоря и за други институции – Народно събрание, включително и Президента. От това, което разбирам към момента, за зло или добро, такъв консенсус няма\", добавил Дончев пред Ройтерс. \r\n\t \r\n\t\"Консенсус се изгражда с разговори. Това е утвърдената политическа технология. България има особени исторически отношения с Русия, това е безспорен факт. Само че историята понякога е добър, понякога е лош учител в политиката\", казал вицепремиерът пред агенцията. \r\n\t \r\n\tОт Министерския съвет разпространиха и запис от интервюто. \r\n\t \r\n\tИнтервюто е взето в четвъртък, часове преди премиерът Бойко Борисов да обяви, че България няма да гони руски дипломати в знак на солидарност към Великобритания както повечето страни в ЕС.", "date": "2018.03.30", "title": "Томислав Дончев отрече да е говорил за \"силно проруско лоби\" в правителството"}
{"url": "http://www.mediapool.bg/vlastite-na-obgazen-ruski-grad-obeshtaha-respiratori-koito-ne-stignaha-za-vsichki-zhiteli-news277443.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВ подмосковския град Волоколамск, където от петък е въведен режим на повишена готовност заради вредните емисии на полигона за токсични отпадъци \"Ядрово\", властите са започнали да раздават на жителите респиратори и маски. Това съобщи в петък руското Министерство на извънредните ситуации по повод нарастващото недоволство на хората и противоречивите информации за ситуацията в района.\r\n\tВ четвъртък вечерта няколко хиляди жители на Волоколамск (по данни на активисти, около 6 хиляди човека) са излязли на спонтанен протест с искане да се обяви извънредно положение и полигонът \"Ядрово\" да бъде закрит. Хората са чакали повече от час, докато при тях дойдат представители на местната власт, които в крайна сметка са обявили само \"начало на процедура по въвеждане на извънредно положение\".\r\n\tПротестиращите имат и други искания – да им се осигури посещение в санаториуми, средства за индивидуална защита, а също и оставката на ръководителя на Московска област Андрей Воробьов.\r\n\t\r\n\tМинистерството на извънредните ситуации съобщи в петък, 30 март, че от същия ден се въвежда режим на повишена готовност и че \"засега не става дума за въвеждане на извънредно положение\". Министерството допълва, че е започнало раздаване на респиратори и маски на местните жители.\n\n\r\n\tРежимът на повишена готовност предполага да се въведат ограничения върху извозването на отпадъци на полигона, да се провеждат редовни замервания на въздуха и жителите да бъдат информирани за екологичната ситуация.\r\n\tМестни активисти съобщиха пред \"Комерсант\", че не са получили средства за защита и все още никой не им е казал откъде могат да вземат такива. Градската администрация отвърна чрез агенция \"Интерфакс\", че засега раздават само първата партида респиратори и се готвят да закупят втора.\r\n\t\"Жителите не вярват на официалните показатели за изхвърлянето на сероводород, предоставяни от администрацията на района. Жителите са уверени, че властите занижават показателите за изхвърлянето на сероводород: по официални данни, в нощта на сряда срещу четвъртък са били отчетени емисии надвишаващи 10 пъти пределно допустимата концентрация, но жители измериха показателите на изхвърляне със собствен прибор, който е отчел превишаване от 87.5 пъти на пределно допустимата концентрация\", заявява един от протестиращите, цитиран от \"Ведомости\".\r\n\tПолигонът \"Ядрово\" е разположен на няколко километра от Волоколамск. Хората там вече година се оплакват от острата миризма и редовно излизат на митинги.\r\n\t\r\n\tВластите не крият, че на полигона се отделя сметищен газ, в резултат на което в града не веднъж е отчитано повишено съдържание на сероводород и други вредни вещества.\r\n\tМестни жители разказват, че ситуацията е станала непоносима преди около месец. Хората все по-често усещат неприятен мирис, силно главоболие и парене в устата.\r\n\tМиналата седмица десетки деца са били приети в болница с оплаквания за гадене и виене на свят.\r\n\tСлед това пред местната болница започна стихиен протест, на който дойде ръководителят на Московска област Андрей Воробьов. Хората го посрещнаха с викове \"Убиец\" и започнаха да го замерят със снежни топки.\r\n\tВ края на миналата седмица Воробьов уволни ръководителя на Волоколамски район Евгений Гаврилов.\r\n\tДмитрий Песков, прессекретар на руския президент, заяви по-рано, че проблемът с отпадъците в Московска област е хроничен и сложен, но това не означава, че властите не \"седят със скръстени ръце\" и върви много напрегната работа.\r\n\tПо данни на Фонда за борба с корупцията на Алексей Навални, полигонът \"Ядрово\" е собственост на Игор Чайка, син на руския генерален прокурор Юрий Чайка.", "date": "2018.03.30", "title": "Властите на обгазен руски град обещаха респиратори, които не стигнаха за всички жители"}
{"url": "http://www.mediapool.bg/rumen-ovcharov-e-predaden-na-sad-za-naema-na-darzhavnite-mini-bobov-dol-news277438.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият вицепремиер и министър на икономиката и енергетиката в правителството на тройната коалиция Румен Овчаров   за сключването на договора за отдаване под наем на държавните \"Мини Бобов дол\" на близка до Христо Ковачки фирма. Прокурорската експертиза е показала, че на държавата е нанесена щета от 8.94 милиона лева.\r\n\tДоговорът е сключен през 2006 година, след като Овчаров е сменил Съвета на директорите на \"Мини Бобов дол\" заради влошените финансови показатели. Избраното тогава ново ръководство е предложило три оздравителни плана за дружеството, които министърът е отхвърлил без мотиви. През пролетта на 2006 г. две частни компании са проявили интерес към държавните мини. Румен Овчаров е предпочел едната от тях, без да проведе задължителен търг.\r\n\t\"Въпреки изискването за провеждане на търг при наличие на повече от един кандидат, Румен Овчаров дал разрешение на \"Мини Бобов дол“ ЕАД да отдаде възмездно под наем за срок от 5 години на \"Ораново“ ЕООД активи, собственост на \"Мини Бобов дол\" ЕАД, при условията на пряко договаряне“, казва прокуратурата.\r\n\tПоследващите финансови проверки на енергийното министерство са показали, че решението на Овчаров не е постигнало оздравяване на държавната компания, която е продължавала да работи на загуба. Причината е в ниския наем, който не покривал дори амортизационните разходи за \"Мини Бобов дол\".\r\n\tВъпреки че бил запознат с икономическите анализи, Овчаров \"умишлено\" не предприел действия за тяхното отстраняване, смята прокуратурата. През този период той нарушил служебните си задължения като е допуснал да се добиват подземни богатства, без проведена процедура за предоставяне на концесия, допълва обвинението.\n\n\r\n\tОвчаров ще отговаря за престъпление по служба, защото е \"превишил властта си и е нарушил служебните си задължения, с цел да набави облага за частната фирма \"Ораново\", която е получила под наем мините. Прокуратурата определя случая като особено тежък. Ако в съда се докаже по-тежкото обвинение - за умишлена безстопанственост, бившият министър може да получи наказание от 3 до 12 г. затвор.\r\n\tОще през 2006 година депутатът от НДСВ Ваня Цветкова, която бе в тройната коалиция, предупреди, че с договора за наем се източва държавната компания \"Мини Бобов дол\". Към онзи момент “Мини Бобов дол” бяха пред започване на процедура по несъстоятелност заради дългове от близо 40 млв. лв. Енергийното министерство твърдеше, че отдаването на мините под наем ще спаси компанията от фалит.\r\n\tДействията на Овчаров са били разследвани от 2010 г. до 2012 г., както от Софийската градска прокуратура, така и от Кюстендилската прокуратура. И двете разследвания обаче са били прекратени, но след това главният прокурор Сотир Цацаров е отменил постановленията.\r\n\tСегашното разследване започна, след като прокуратурата обърна внимание на протеста заради неизплатени заплати на работници от рудник \"Бабино\", който е част от \"Мини Бобов дол\". Работниците обявиха, че от шест месеца работят без пари. Концесионер на този рудник е Христо Ковачки.\r\n\tПрез есента на 2016 г. Овчаров беше обвинен в безстопанственост и по разследването за АЕЦ \"Белене\", но няма информация дали това дело ще стигне до съд.", "date": "2018.03.30", "title": "Румен Овчаров е предаден на съд за наема на държавните \"Мини Бобов дол\""}
{"url": "http://www.mediapool.bg/izraelskite-sili-ubiha-sedem-palestintsi-i-raniha-stotitsi-pri-sblasatsi-v-ivitsata-gaza-news277444.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.03.30", "title": "Израелските сили убиха седем палестинци и раниха стотици при сблъсъци в ивицата Газа"}
{"url": "http://www.mediapool.bg/gazat-poskapva-s-26-ot-1-april-news277440.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриродният газ, който \"Булгаргаз\" продава на крайните снабдители и на клиенти, се увеличава с 2.6% от 1 април, реши Комисията за енергийно и водно регулиране (КЕВР). Цената за второто тримесечие на годината ще е 361.82 лв. на 1000 куб. м. или 34,04 лв./MWh (без акциз и ДДС).\r\n\tСтойността е определена въз основа на представените данни и документи и след направени изчисления съгласно прилагания ценови модел, обясняват от комисията.\r\n\t\"Булгараз\" поиска да продава синьото гориво с 4.82% по-скъпо през второто тримесечие на годината. Още в началото на седмицата обаче стана ясно, че КЕВР няма да се съобрази с искането и ще наложи по-малко увеличение от 2.6 на сто. Причината е в надвзет от дружеството приход през цените на синьото гориво през 2017 г.\r\n\tРаботната група на Комисията за енергийно и водно регулиране (КЕВР) установила, че през 2017 г. \"Булгаргаз\" е реализирало с 5 284 583 лв. повече приходи от това, че в цената на газа са били вкарани повече от реално направените разходи.", "date": "2018.03.30", "title": "Газът поскъпва с 2.6% от 1 април"}
{"url": "http://www.mediapool.bg/balgarski-firmi-sa-iznesli-stoki-za-nad-15-mln-lv-za-magazinite-na-lidl-news277446.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродажби за над 15 млн. лева са реализирали български производители в магазини на веригата \"Лидл\" (Lidl) в Европа през 2017 г., съобщиха от българския клон на компанията.\r\n\t \r\n\tС партньорството си с \"Лидл България\" над 20 български компании реализират продукция извън страната.\r\n\tВеригата отчита и сериозен ръст на обемите от български производители в страната. Вече 31 доставчици произвеждат 87 артикула като част от продуктовата линия \"Родна стряха\".\r\n\t \r\n\t\"Ние подкрепяме качественото българско производство. Поздравявам \"Лидл\", че работят активно с българските производители и постигат много добри резултати. \"Лидл\" е добър посредник в процеса на промотиране на качествени български продукти\", каза министърът на земеделието Румен Порожанов.\r\n\t \n\n\r\n\t\"Доказателство за устойчивото партньорство на \"Лидл България\" с българските производители са цифрите – отчетохме двоен ръст на български продукти под марката \"Родна стряха\" за една година и дадохме възможност на български производители да реализират износ за над 15 млн. лв. Горди сме от факта, че потребителите в 22 европейски държави се насладиха на традиционни български продукти\", коментира Милена Драгийска, изпълнителен директор на \"Лидл България\".\r\n\t \r\n\tВпечатляващите резултати са постигнати при износа на хляб и вино. Ръстът на продадените бутилки българско вино е 165% и е близо двоен в броя на пазарите, в които се изнася български хляб.\r\n\t \r\n\tС помощта на \"Лидл\" български винопроизводители навлязоха в 8 нови европейски държави, отбеляза Радослав Радев, председател на УС на Националната лозаро-винарска камара.\r\n\t \r\n\tНаред с постигнатия ръст при брой артикули и доставчици, \"Лидл\" въвежда и качествена иновация при млечните и месни продукти – продукти от собствена ферма, обозначени със специален символ на опаковката. Характерното за тях е, че са произведени със суровини от самия производител. По този начин се постига високо качество на продукцията, стриктен контрол и се гарантира проследяемост от съставките до крайния артикул.\r\n\t \r\n\tОбобщените резултати за продуктова линия \"Родна стряха\", която беше пусната на пазара през февруари 2017 г., показват почти двоен ръст в броя продукти (от 45 на 87), 30% ръст на българските доставчиците, 20% ръст при месните, 50% ръст при млечните и 58% ръст при сладкарските изделия, отчитат от компанията.", "date": "2018.03.30", "title": "Български фирми са изнесли стоки за над 15 млн. лв. за магазините на \"Лидл\""}
{"url": "http://www.mediapool.bg/ako-rusiya-i-kitai-zagubyat-kontrol-nad-sebe-si-news277447.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко през ХХ век живеехме в свят на идеологически противопоставяния, то през ХХІ век живеем в света на геополически противопоставяния – поне такова е общоприетото мнение. Но технологиите се развиват така бързо, че този свят на геополитически противопоставяния най-вероятно скоро ще премине на друга степен на конфликти. В близко време Евразия може да загуби равновесието си, понеже дестабилизиращите автократи в Москва и в Пекин може да загубят стабилността си.\r\n\tПрез декември 1997 г. публикувах във вестник Atlantis статия със заглавие „Демокрацията само един миг ли беше?”. Беше време на неудържим оптимизъм на управляващите елити заради триумфа на демокрацията по целия свят. Аз обаче изказах идеята, че този триумф ще бъде много кратък и че в скоро време ще възникнат нови форми на авторитаризма. Аргументите ми се основаваха на личния ми опит като чуждестранен кореспондент в много страни, където се провеждаха избори, без да има институции, и където тепърва се създаваха средни класи. Сега моят опит на читател и чуждестранен кореспондент ми подсказва още една мисъл: онзи подем на авторитаризма, който предсказах преди двайсет години, също може да се окаже кратък.\r\n\tСтремителният растеж на благосъстоянието на средната класа и технологичното развитие, които често се случват в условията на авторитарна или квазиавторитарна система, се превръщат в натиск върху правителството, на което се налага по-внимателно да се вслушва в нуждите на своите граждани. Русия и Китай са нагледни въплъщения на тези тенденции. Днес те се сблъскват с това, което аз наричам капана на Хънтингтън.\r\n\tХънтингтън, който се помина през 2008 г., беше един от най-проницателните политолози на Америка. Този учен от Харвардския университет се прочу със своята концепция за сблъсъка на цивилизациите, формулирана от него през 1993 г.; в нейно потвърждение се превърна неотдавнашното стълкновение между Запада и войнстващия ислям. Обаче своята най-важна работа със заглавие „Политическият ред в променящите се общества” Хънтингтън публикува през 1968 година. Една от централните идеи в тази работа се състои в това, че формирането на големи средни класи в действителност може да доведе до политическа дестабилизация в случай, че правителствените институции не се окажат способни заедно с тяхното формиране да стават все по-ефективни и отзивчиви.\r\n\tМоже би президентът на Русия Владимир Путин се опитва да плаши Запада с увеличаването на своя военен потенциал и с агресивността си. Но той по-скоро управлява, вместо да ръководи. В Русия няма ефективни институции, освен групата олигарси, сплотили се около лидера. Гражданите на Русия са убедени, че в икономически план животът им се движи към нормалност след бурния период на управлението на Елцин през деветдесетте години. Обаче, независимо от подобрението на качеството на живота, особено в сферата на физическата безопасност, руските институции почти не се развиваха. Тъй като г. Путин старее, стабилността на Русия не бива да се възприема като нещо подразбиращо се от само себе си. Много е вероятно по краищата на тази империя сега да назрява някаква версия на бивша Югославия. Русия ще има голям късмет, ако проблемите й бъдат същите като проблемите на Америка.\n\n\r\n\tДо скоро Китай се движеше по пътя към просветена авторитарна система. Колегиалното управление на технократите спомагаше за формирането на устойчиви институции, а ограничаването на срока на управление на лидера беше една от важните основи на тази система. Но фактическата коронация на президента Си Дзинпин като пожизнен лидер на Китай постави кръст на тази динамика. Диктатурата влече след себе си появата на култ към личността и премахването на колегиалната система, на която се крепи процесът на създаване на институции. И това се случи именно в момента, когато китайската средна класа продължава да расте, независимо от това, че китайската държава започва да използва такива технологии като разпознаването на лица и мониторинг на запитванията в търсачките, за да наблюдава живота на гражданите си онлайн и офлайн.\r\n\tКитайското общество навлиза в такава фаза, при която като цяло хората стават самостоятелни и започват да искат повече от своето правителство. Това е основата на концепцията на Хънтингтън, която той формулира в своята работа „Политическият ред в променящите се общества”. В процеса на развитие на обществото политическите вълнения никога не се прекратяват: политиката просто преминава на нови, по-високи степени на нестабилност. Именно затова историята е така бурна.\r\n\tАмериканският елит, който се страхува от диктатурите в Русия и Китай, предполага, че светът е стигнал до някакво стабилно състояние. Това обаче не е така. Контролът, който китайският режим се опитва да наложи над мисленето на своите собствени граждани, ще бъде ефективен известно време. Но, в крайна сметка, това ще доведе до по-изразени психози, репресии и тревоги на индивидуално ниво. В резултат ще получим нови социални взривове.\r\n\tТехнологията дестабилизира най-различни общества. Погледнете Съединените американски щати. Ако в света нямаше непрекъснати търсения и подхранвана от интернет поляризация, политическият климат би бил много по-спокоен. Не предварителните избори, а светът на задкулисните машинации щеше да избере по-традиционна личност от Републиканската партия за кандидатпрезидентската надпревара през 2016 година. Обаче днешната политическа нестабилност в Америка – с всички присъщи й рискове – носи със себе си потенциал за самокоригиране. Американците провеждат избори на местно, щатско и федерално ниво, което позволява на тях и на елита им да реагират и да се адаптират към постоянно променящата се ситуация.\r\n\tРусия и Китай се намират в друга ситуация. Русия е една наклонила се къща, която може да рухне всеки момент. Китай сам по себе си представлява по-здрава конструкция, обаче постепенно се превръща в постоянно притискана опаковка на социалния динамит, за гражданите му остават все по-малко възможности да изразят своето недоволство и разочарование. Теоретически е възможно, след като стана пожизнен президент, Си да започне реализацията на програми за коренни икономически реформи. Ако обаче той извърши това, ще възникне необходимостта и стремежът на хората към повече лична свобода, която режимът с всички сили се старае да контролира и, в крайна сметка, се опитва да изпразни от съдържание.\r\n\tПогледнато в най-близка перспектива, докато Русия и Китай укрепват своите армии и усилват вътрешните репресии, те ще продължават да влизат в конфликт със Запада. Обаче, както и в самото начало на Студената война, нашите политици трябва да могат да се откъснат от настоящето, за да разберат онези сложни процеси, с които ще се сблъскат нашите противници, опитвайки се да запазят своите системи. И ако техните системи рухнат в течение на следващите 10-20 години, Евразия – където Русия и Китай са географски организиращи опори – е заплашена от сериозна дестабилизация. САЩ трябва да се подготвят за тази борба, като при това запазят някакъв оптимизъм. Демокрацията е по-успешен бегач в дългите дистанции.", "date": "2018.03.30", "title": "Ако Русия и Китай загубят контрол над себе си?"}
{"url": "http://www.mediapool.bg/kriptovalutite-ponesoha-tezhak-sriv-ot-blizo-10-protsenta-news277448.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщо 25 милиарда долара бяха изтрити от пазарната капитализация на дигиталните валути при затварянето на борсите в четвъртък, съобщава финансовата агенция MarketWatch, цитирана от БНР. Спадът е с 9.3% само за ден.\r\n\tВодещата криптовалута биткойн се гмурна трайно под нивото от 7500 долара в четвъртък, а в петък спадът се задълбочи и достигна ново дъно от 6620 долара. След това валутата възстанови част от позициите си и се закрепи на около 7250 долара. В началото на годината биткойнът се търгуваше за над 15 000 долара.\r\n\tОстаналите дигитални валути също претърпяха сериозни загуби в последните дни. Етериумът се обезцени с 11.2% (до 400 долара), биткойн кеш се срина с 14.7% (до 733 долара), лайткойн е надолу с 11.2% до 117 долара, а рипълът стигна цена от 53 американски цента.\r\n\tОт началото на годината финансовата индустрия с дигитални валути отчита рязко влошаване заради закриването на множество електронни борси за търговия и затягането на регулациите.\r\n\tЕдна от причините за \"кошмарния\" четвъртък беше новината на японската агенция Nikkei за затварянето на две борси за търговия с криповалути – Mr. Exchange и Tokyo GateWay. По-строгата регулаторна политика в Япония бе предшествена от кражбата от борсата Coincheck на криптовалути за около 530 млн. щатски долара.\r\n\tВ своя интернет блог компанията Mr. Exchange заяви, че обсъжда процедура за връщане на клиентските активи, като на по-късен ще обяви конкретни мерки в тази посока. Компанията Tokyo GateWay все още не е направила официално съобщение след информацията на агенция Nikkei, цитирана от БНР.", "date": "2018.03.30", "title": "Криптовалутите понесоха тежък срив от близо 10 процента"}
{"url": "http://www.mediapool.bg/nad-60-na-sto-ot-nai-mladite-v-sasht-smyatat-tramp-za-umstveno-negoden-i-rasist-news277450.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинство от младите хора в САЩ смятат, че президентът Доналд Тръмп е расист, нечестен човек и умствено негоден за служба, сочи ново проучване по поръчка на Асошиейтед прес и Ем Ти Ви.\r\n\t \r\n\tСпоред сондажа най-младите потенциални избиратели в Съединените щати са по обезпокоени от действията на Тръмп като президент, отколкото по-възрастните си сънародници.\r\n\t \r\n\t60 на сто от анкетираните младежи са отговорили, че смятат Тръмп за \"умствено негоден\", 62 на сто казват, че той е \"като цяло нечестен\", а 63 на сто - че е расист.\r\n\t \r\n\tПроучването също така констатира, че повече от 7 на всеки 10 американци на възраст между 15 и 34 г. смятат, че Тръмп \"не отразява (техните) лични ценности\".\r\n\t \n\n\r\n\tТова е първата от поредица анкети, които имат за цел да проучат възгледите на най-младото поколение избиратели, отбелязва АП.", "date": "2018.03.30", "title": "Над 60 на сто от най-младите в САЩ смятат Тръмп за умствено негоден и расист"}
{"url": "http://www.mediapool.bg/po-skap-tok-s-55-i-69-iskat-energo-pro-i-evn-news277439.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички компании по веригата на производство, пренос, разпределение и  доставка на електроенергия са внесли в петък в Комисията за енергийно и водно регулиране (КЕВР) заявленията си за цените в следващия регулаторен период – от 1 юли 2018 до 30 юни 2019 г. Очертава се поскъпване  на тока за крайните клиенти, но какво ще е то ще реши регулаторът в края на юни.\r\n\tДвамата крайни снабдители с електроенергия – ЕВН и \"Енеро-Про\", обявиха какви са техните сметки за повишаване на тарифите, докато сменящият собствеността си ЧЕЗ  не стори това. Мотивът на дружеството е, че обявяването на процентите повишение внася излишно напрежение след потребителите, изчисленията са направени на база досегашните цени на тока, купуван от НЕК, а и КЕВР винаги досега е натискала поскъпването, за да няма силни брожения сред гражданите.\r\n\tТака от ЕВН предлагат поскъпване на дневната им тарифа с 6.9%, а на нощната с 5.4%. Разчетите на електроразпределителното и електроснабдителното дружество са базирани на разходите за оперативната им дейност и необходимите им инвестиции. Преди седмица от ЕВН разкритикуваха регулатора, че продължава да орязва необходимите им разходи и вложенията в мрежата, което не допринася за подобряването на услугата за клиентите.\r\n\tОт \"Енерго-Про\" съобщиха,че при сега действащите цени на НЕК, параметрите на заявленията на двете компании от групата на чешката група предполагат средно увеличение на крайните цени на електроенергията за битови потребители с 5.5%.\r\n\tОт ЧЕЗ посочиха единствено, че тяхното заявление иска цени, които да покриват необходимите и присъщи за дейността на двете й дружества дейности.\r\n\tМакар да не очакват КЕВР да приеме заявленията им, такива каквито са, от ЕВН съобщават, че според техните изчисления токът за клиентите им през деня трябва да струва 0.18899 лв./кВтч. (без ДДС) при сегашните 0.17675 лв./кВтч. (без ДДС). За през нощта планираната цена е 0.10586 лв./кВтч (без ДДС) при 0.10043 лв./кВтч (без ДДС) сега.\r\n\tСпоред ЕВН средното месечно потребление на потребителите ѝ е 200 кВтч дневна енергия и 70 кВтч нощна енергия. Така средната стойност на фактурите за месец в момента е около 51 лева. Ако КЕВР одобри предложението за нови цени, тя би се увеличила с около 3.40 лева и ще стане 54.25 лева.\r\n\tОдобрението на заявените цени от страна на КЕВР ще осигури на компанията краен снабдител \"ЕВН България Електроснабдяване разходите, с които да изпълнява лицензионните си задължения за обслужването на над 1.5 милиона клиенти в Югоизточна България, обясниха от дружеството.\r\n\tЗаявените цени са калкулирани и на база отчетения оперативен разход на мрежовата компания \"Електроразпределение Юг\" за 2017 г. заедно с процента на инфлацията.\r\n\tПо отношение на заявлението за цени на \"ЕВН България Топлофикация\" от 1 юли 2018 г. компанията предлага промяна на цената на топлинна енергия с 1.76% от 82.91 лв/МВтч (без ДДС) на 84.37 лв/МВтч (без ДДС).\r\n\tЗаявленията на енергийните компании за цените им през следващата година ще бъдат публикувани от регулатора към средата на април, след като минат сроковете за проверка на всички документи и при нужда допълването им. След това работна  група на КЕВР трябва да прецени как да отнесе всички тарифи по веригата към крайната цена на тока. Предложението на комисията ще подлежи на обществено обсъждане, след което ще се вземе окончателното решение.\r\n\tПредседателят на КЕВР Иван Иванов вече коментира, че комисията ще прецени внимателно, както винаги досега, аргументите на дружествата и че няма да позволи драстично поскъпване на тока за бита и за малкия бизнес.\r\n\tМиналия юли определеното повишение на цената на тока , макар крайните снабдители да поискаха поскъпване от 3 на сто.", "date": "2018.03.30", "title": "По-скъп ток с 5.5 и 6.9% искат \"Енерго-Про\" и ЕВН"}
{"url": "http://www.mediapool.bg/problemite-na-feisbuk-se-zadalbochavat-news277451.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководен кадър на Фейсбук е разпространил въртрешно съобщение в компанията, в което се казва, че тя трябва да преследва целта си да свързва хората, ползвайки \"съмнителни\" методи, включително ако това коства човешки животи. Бележката е писана през 2016 и изтича във на фона на разкритията, свързани с Кембридж Аналитика.\r\n\tАндрю Босуърт е вице-президент на Фейсбук и част от екипа от първите ѝ години. Той е един от хората, разработили News Feed-а на Фейсбук, а понастоящем води програмата на Фейсбук за виртуална реалност. Изтеклата в Buzfeed е озаглавена \"Грозното\", в която се казва, че всичко, което прави Фейсбук, за да расте е оправдано. Съобщението е разпространено вътрешно ден след като във Фейсбук бе предадена наживо смъртта на мъж от Чикаго.\r\n\t\"Е, свързваме все повече и повече хора. Но това може да е зло само ако те го направят зло. Може да струва човешки живот при свада с побойник. Може някой да загине в терористична атака, която е осъществена с помощта на услугите, които предлагаме.\", пише той.\r\n\t\"Грозната истина е, че онова, в което вярваме е свързването на хората, и го вярваме толкова дълбоко, че всяко нещо, което ни дава възможност да ги свързваме повече, по-често е добро... Не става въпрос за нещо, което правим за себе си. Или за цената на акциите ни (ха!). Просто е буквално онова, което правим. Ние свързваме хората. Точка.\"\r\n\tБосуърт, познат още като Боз, казва, че оправданото \"съмнително копиране на контакта информация\", чрез което потребителите предават данни на свои приятели е били нарочно замаскирано в политиката за поверителност на Фейсбук като бъде формулирано по тънък начин, акцентирайки върху това, че потребителят ще бъде по-лесно намираем от своите приятели.\n\n\r\n\tТой намеква още, че Фейсбук е планирал да направи компромис с Китай, където е забранен, споменавайки \"онова, което вероятно ще се наложи да направим някой ден в Китай\".\r\n\tСъобщението се появявва на фона на огромен натиск върху социалнта медия заради методите й на събиране на данни от потребители, както и на битката, която води срещу нарастващото усещане, че тя не е за добро. Собственикът на Фейскук Марк Зукълбъргсе разграничи от съобщението, казвайки, че \"повечето хора във Фейсбук, в това число и аз, бяхме дълбоко несъгласни с него\".\r\n\t\"Никога не сме вярвали, че целта оправдава средствата\", заяви Зукърбърг пред Buzzfeed. \"Разбираме, че свързването на хора само по себе си не е достатъчно. Освен това трябва да се стримим да обединяваме хората и да ги сближаваме. Миналата година изцяло подновихме мисията и фокуса на компанията, така че тези цели да са отразени е нея така\".\r\n\tБосуърт каза, че самият той не споделя позицията на бележката нито днес, нито когато я е писал. Вместо това той е искал \"да провокира\" колегите си и \"изнесе на преден план проблеми, които смятах, че не получават нужното внимание в компанията като цяло\". Обяснението е публикувано в Туитър. \"Дълбоко се вълнувам за това как нашият продукт влияе на хората и за мен отговорността да превърна това влияние в позитивно вляние е лична\".\r\n\tМеждувременно акциите на Фейсбук се търгуват на цена с 14% по-ниска от тази в деня преди скандала с Кембридж Аналитика. Няколко профила на световно-известни компании или хора бяха изтрите от своите собственици, в това число на компаниите на Елън Мъск SpaceX и Tesla. За да отговори на спадащото доверие, Фейсбук организира пресконференция този четвъртък, на която заяви, че Фейсбук вече верифицира истинността на видеа и снимки от Франция и има намерение да разшири тази практика и в други страни. Освен това заяви, че компанията разработва инструмент, който да идентифицира фалшиви акаунти, за да предотврати злоупотреби от страна на щабове на предизборни кампании.", "date": "2018.03.30", "title": "Проблемите на Фейсбук се задълбочават"}
{"url": "http://www.mediapool.bg/prezidentat-zasega-nyama-da-sezira-ks-po-zakona-peevski-za-ktb-news277389.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки мнението си, че спорният закон \"Пеевски\" за КТБ противоречи на конституционния принцип на правовата държава, президентът  по проблем. Такъв извод може да се направи от неопределения отговор, който Mediapool получи от президентството на въпроса дали президентът ще сезира КС по промените в Закона за банковата несъстоятелност.\r\n\t\"Сезирането на Конституционния съд е факултативно и се упражнява по преценка на правоимащия субект\", отговарят от прессекретариата на държавния глава и допълват, че \"сезирането на КС не е ограничено във времето\". При прилагането на един закон може да се откроят нови недостатъци и противоречия и те да са повод за сезиране на съда, посочват още от екипа на Румен Радев.\r\n\tНа 21 февруари  в парламента промените в Закона за банковата несъстоятелност, внесени от депутатите от ДПС Делян Пеевски, Йордан Цонев и Хамид Хамид, с които се  свързани с цесиите и прихващанията, с които фалиралата КТБ бе вторично разграбена след затварянето й. Синдиците на банката горещо защитиха закона, тъй като благодарение на него \r\n\tЮристи и експерти обаче реагираха остро на подобна груба намеса в гражданско-правния оборот със задна дата. Председателят на Консултативния съвет по законодателство към Народното събрание и бивш премиер  от очевидната противоконституционосъобразност на нормативния акт.\r\n\t\"Когато виждам как се творят законите, особено в последните години, , каза той и даде пример със закона за КТБ.  Не знам защо досега никой от тези, които могат, не са сезирали Конституционния съд\", заяви Герджиков. Той разясни, че със задна дата се обявяват за недействителни сделки, които са извършени преди. \"Това нещо в белия свят го няма, това нещо не може да съществува, това е погазване на елементарни правни принципи. Обаче у нас върви, у нас всичко може да се напише на хартия и то минава\", констатира Герджиков.\r\n\tВ мотивите за ветото си Румен Радев имаше  в някои от разпоредбите на закона. При това положение е съвсем логично държавният глава да се обърне към Конституционния съд, след като ветото му бе преодоляно с гласовете на ГЕРБ и ДПС. В отговорите на президентската администрация обаче се цитират единствено разпоредбите, според които държавният глава има право да сезира КС, без да се посочва, че той реално ще го направи.\r\n\tMediapool се обърна със същия въпрос и към  която редовно праща в КС какви ли не закони, дори заради малки процедурни проблеми. Отговорът беше, че  евентуалното сезиране на КС за текстове от закона \"Пеевски\" за КТБ.\r\n\tВ същото време неофициално се твърди, че има шанс да се стигне до сезиране на КС след Великден, но в момента се броят депутатите, които биха подписали искането. Изискването е да се съберат поне 48 подписа от Народното събрание (БСП има 80 депутати).\r\n\tИзвестно е, че в БСП има  и част от представителите му са на влиятелни позиции партията, така и в парламентарната група - например бившият министър на икономиката Драгомир Стойнев, зам.-председателят БСП Кирил Добрев и др.\r\n\tПри гласуването в пленарна зала  на президента Радев върху закона, но демонстрираха  както по време на дебата, така и в публичните си изяви.\r\n\tОтнасянето на нормативния акт в Конституционния съд е последната възможност да се възпре  след като в миналото беше бизнес партньор на обвинения за източването на банката Цветан Василев.\r\n\tС нежеланието си да се ангажира със сезиране на КС, президентът Радев практически отказва да използва малкото си конституционни правомощия, чрез които може да влияе на ключови решения.", "date": "2018.03.30", "title": "Президентът засега няма да сезира КС по закона \"Пеевски\" за КТБ"}
{"url": "http://www.mediapool.bg/masirana-ataka-blokira-saita-na-komisiyata-po-dosietata-chetiri-pati-news277445.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ деня, в който Комисията по досиетата публикува документите от досието на Юлия Кръстева, сайтът й бе блокиран последователно четири пъти, съобщиха за Mediapool от комисията.\r\n\t \r\n\tАко се съди по обяснението на поддържащата сайта фирма, може да се стигне до заключението, че става дума за умишлени атаки. При първата от тях над 500 предимно български IP адреси са опитвали едновременно и многократно (по над 100 пъти всеки) да свалят файл от сайта. В резултат изходящият трафик за България рязко е спаднал, което практически е блокирало сайта.\r\n\t \r\n\tДостъпът на тези IP адреси и бил блокиран и сайтът заработил отново. Не след дълго обаче последвала нова атака и така – общо четири пъти.", "date": "2018.03.30", "title": "Масирана атака блокира сайта на Комисията по досиетата четири пъти"}
{"url": "http://www.mediapool.bg/nov-krag-pregovori-za-imeto-na-makedoniya-vav-viena-news277422.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНов кръг преговори за името на Македония започват във Виена с посредничеството на ООН.\r\n\tВ тях ще участват външните министри на Гърция и Македония, предадоха агенциите.\r\n\tОчаква се срещата да определи по-нататъшния курс на преговорите по дългогодишния спор.\r\n\tКъм момента разговорите са зациклили около настояването на Атина Македония да промени конституцията си, така че да се премахнат всякакви териториални претенции.\r\n\tГръцкият премиер Алексис Ципрас заяви, че правителството му не иска просто \"някакво решение\", а такова, което ще устои на времето.\n\n\r\n\tДвете страни спорят от 25 години за името \"Македония\", което според Атина крие в себе си териториални претенции към едноименната гръцка област.", "date": "2018.03.30", "title": "Нов кръг преговори за името на Македония във Виена"}
{"url": "http://www.mediapool.bg/sadiya-pavlina-panova-zakoni-se-pishat-na-kolyano-news277417.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.03.30", "title": "Съдия Павлина Панова: Закони се пишат на коляно"}
{"url": "http://www.mediapool.bg/politseiski-nachalnik-ubil-shofyor-pri-chelen-udar-e-bez-obvinenie-news277423.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачалникът на отдел Криминална полиция в Кюстендил Захари Захариев е предизвикал катастрофа, завършила със смъртта на другия шофьор. Към момента той е без повдигнато обвинение, а близките на загиналия се опасяват, че случаят може да бъде потулен. Причината - случаят не фигурира в сводките на МВР, а от полицията отказват информация за инцидента, с аргумента, че е от компетенциите на прокуратурата.\r\n\tКатастрофата е станала около 6 часа на 13 март в село Невестино, област Кюстендил. Росен Любенов, на 45 години, пътува към хлебопекарната си в селото.\r\n\tНа завой колата му е ударена челно от джип, който навлиза в платното за насрещно движение. Зад волана е шефът на Криминална полиция в Кюстендил Захари Захариев.\r\n\tРосен Любенов е транспортиран в болница с множество тежки травми. Въпреки усилията на лекарите на 26 март мъжът умира.\r\n\t\"Много беше натрошен - прешлени, ребра, крака...Воланът му беше върху краката. Не му стигаше въздух в белия дроб\", разказа вдовицата Милена Любенова пред Нова телевизия.\n\n\r\n\t\"Тате беше толкова добър човек. Въобще не заслужаваше тези неща, които му се случиха\", каза  дъщерята на загиналия Кристина.\r\n\t\"Има следствено дело, има следствена тайна. Не мога да коментирам\", заяви шефът на Криминална полиция Захари Захариев.\r\n\tПри огледа е установено, че полицаят е нарушил правилата за движение. Настилката е била мокра, а Захариев е шофирал с несъобразена скорост. На завой джипът му е навлязъл в насрещното и е ударил челно колата на Любенов. В кръвта на виновния шофьор не е открит алкохол, пише в протокола на КАТ от катастрофата.\r\n\tВъпреки установените факти до момента на полицейския началник не са повдигнати обвинения. Причината – чакат се още експертизи.\r\n\tБлизките на загиналия се опасяват, че случаят може да бъде потулен, защото Захариев е облечен във власт, въпреки че охранителна камера е записала катастрофата.\r\n\tГоворителят на главния прокурор Румяна Арнаудова обясни, че се чакат резултатите от автотехническата експертиза, която трябва да покаже с каква скорост е шофирал Захариев.\r\n\tПо разпореждане на главния прокурор Сотир Цацаров разследването по случая е преместено от Кюстендил в София.\r\n\tМВР също прави проверка на трагичния инцидент. Не стана ясно дали Захари Захариев продължава да ходи на работа или временно е отстранен, до приключване на разследването по случая.", "date": "2018.03.30", "title": "Полицейски началник убил шофьор при челен удар е без обвинение"}
{"url": "http://www.mediapool.bg/komisiyata-po-dosietata-publikuva-dosieto-na-yuliya-krasteva-news277424.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията по досиетата публикува  от досието на агент \"Сабина\", зад което се крие световноизвестният философ Юлия Кръстева.\r\n\tПоводът е изявлението на Кръстева, че тя никога не е била агент на тайните служби. \"Това твърдение е не само смешно и невярно\", но е оклеветяващо\", каза . \"Някой иска да ми навреди\", допълни тя.\r\n\tПървоначален преглед на публикуваните документи показва, че сред тях няма нищо, написано собственоръчно от Кръстева, нито подписано от нея. Не е ясно и дали и доколко тя е била наясно какви са лицата, с които при срещи в Париж е споделяла свои впечатления и мисли за различни хора, събития и процеси.\r\n\tЮлия Кръстева е родена през 1941 г. в Сливен. Завършва френска филология в София, а през 1966 г. заминава за Париж със стипендия на френското правителство. Регистрирана е в Първо главно управление на ДС (външното разузнаване) през 1971 г. с псевдоним \"Сабина\".\r\n\tКомисията по досиетата сега публикува на страницата си в интернет цялата налична документация по случая, която се пази в архивите, Това се прави за втори път от основаването на комисията в края на 2006 г. Първият случай бе с досието на бившия президент Георги Първанов, който е работил за тайните служби под псевдонима \"Гоце\".\r\n\tПо принцип документите на обявени за сътрудници на тоталитарните служби на публични личности са достъпни за всеки, който има интерес, но на място в читалнята на комисията.\n\n\r\n\tДокументите са лесно достъпни в пълния си вид и на  на журналиста Христо Христов, за да може всеки желаещ да се запознае с тях, сам да прецени съдържанието им.\r\n\t \r\n\t\r\n\tЮлия Кръстева беше разкрита като секретен сътрудник на Първо главно управление на ДС (ПГУ, външнополитическото разузнаване) под псевдонима \"САБИНА\" тази седмица (27 март 2018 г.).\r\n\tДосието ѝ започва с том 1 (лично дело), което се състои от 164 листа. Най-ранната дата в него е 3 август 1964 г., когато започва проучването ѝ от ДС (лист 12). Том 1 приключва с документ от 5 юни 1971 г. В личното дело се съдържат материали за нейното проучване, включително и семейството ѝ, както и контактите на ДС с нея.\r\n\tДосието е предадено от Националната разузнавателна служба, правоприемник на ПГУ, на Комисията по досиетата през 2009 г. Дотогава то е могло да бъде манипулирано.\r\n\tВ него има белези, потвърждаващи преномериране на част от листовете. Освен това делото е оформено за предаване в архив през месец май 1973 г., когато е номерирано и прошнуровано до 84 листа. След това обаче работата на ПГУ със \"САБИНА\" продължава и има документи, събрани в пликове към делото след май 1973 г., което е нарушение на строго секретната инструкция за оперативен отчет на ПГУ и реда за съхранение и оформяне на делата. \r\n\tВ деня, в който Комисията по досиетата публикува документите от досието на Юлия Кръстева, сайтът й бе блокиран последователно четири пъти, съобщиха за Mediapool от комисията.\r\n\tАко се съди по обяснението на поддържащата сайта фирма... \r\n\tСайтът desebg.com не публикува онлайн лист 38 и 39 от досието, които представляват прехванато и преснето от ДС писмо на Юлия Кръстева до баща ѝ. Журналистът Христо Христов смята, че това са материали от личен характер и не се отнасят до останалата документация на ДС.\r\n\tСпоред публикуваните документи Юлия Кръстева е била вербувана за агент на Първо главно управление на ДС на 21 юни 1971 г., когато е на 30 години. Това става 5 години, след като тя самата заминава да учи в Париж.\r\n\tПо времето, когато е привлечена към ДС и получава агентурното име \"Сабина\", Кръстева вече е омъжена за французина Филип Солорес. В регистрационните картони за вербовката се разбира, че към този момент тя е журналистка във в. \"Народна младеж\".\r\n\tРегистрационният картон на Кръстева в качеството й на агент \"Сабина\" е попълнен от ст. лейт. Иван Божиков - служителят на ДС, който я е вербувал.\r\n\tОстаналите картони са попълнени от Тодор Костов, става ясно от публикуваните документи.\r\n\tОт комисията по досиетата са приложили и факсимиле от регистрационния дневник на агентите към Първо главно управление.\r\n\tПубликувани са и том 1 от личното дело на Кръстева, където се съдържат данни от щатни служители на ДС, работното дело на агент \"Сабина\" и приложение, което съдържа многобройна лична кореспонденция между Кръстева и нейното семейство и близки в България. Писмата очевидно са били старателно прихващани, проверявани и събирани в ДС.\r\n\tВ досието присъстват справки, написани от агенти на ДС, за проведени срещи с Кръстева, както и многобройни информации, за които агентите са отбелязали, че са предадени устно от Кръстева или агент \"Сабина\".\r\n\tЛипсват обаче каквито и да било документи, които да са написани от самата Кръстева.\r\n\tПостановление от 5 май 1973 година, подписано от старши лейтенант Иван Божиков, предлага закриване на разработка \"Сабина\", \"тъй като въпреки положените усилия от агент Любомиров да я активира резултати не са се получили\".\r\n\tВ справка от ноември 1984 година се посочва, че тя е давала устна информация за български емигранти, както и за дейността на прогресивни арабски организации и промаоистки групи. Подчертава се, че получените данни не са интересни, а Кръстева показвала недисциплинираност, не се явявала на срещите или ги отменяла.", "date": "2018.03.30", "title": "Комисията по досиетата публикува досието на Юлия Кръстева"}
{"url": "http://www.mediapool.bg/ruskoto-posolstvo-v-london-iska-konsulski-dostap-do-yuliya-skripal-news277449.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското посолство във Великобритания поиска да му бъде предоставен консулски достъп до пострадалата руска гражданка Юлия Скрипал, която, според съобщения на британските медии, е дошла в съзнание. Това съобщи на сайта си руската дипломатическа мисия, цитирана от ТАСС.\r\n\t \r\n\tВ петък телевизия \"Скайнюз\" съобщи, че рускинята, която пострада заедно с баща си - бившия двоен агент Сергей Скрипал, при отравяне с нервнопаралитично вещество в английския град Солсбъри, вече може да приема храна и да пие. А според Би Би Си Юлия вече е в съзнание и може да говори.\r\n\t \r\n\tОт болницата в Солсбъри потвърдиха, че състоянието й \"бързо се подобрява\" и вече не е критично, а стабилно.\r\n\t \r\n\tСъстоянието на баща й остава \"критично, но стабилно\".\r\n\t \r\n\tВ искането си за консулски достъп посолството настоява да я посети в съответствие с консулската конвенция между СССР и Обединеното кралство от 1968 г.", "date": "2018.03.30", "title": "Руското посолство в Лондон иска консулски достъп до Юлия Скрипал"}
{"url": "http://www.mediapool.bg/bulgaria-prodalzhava-da-e-na-danoto-po-mediyna-gramotnost-v-evropa-news277441.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБългария продължава да е на дъното по медийна грамотност в Европа, заемайки 30-то място от 35 държави. Страната ни попада в една група със Сърбия, Черна гора, Босна и Херцеговина и Албания. Това сочат резултатите от тазгодишното издание на , изготвен от Инициативата за европейски политики (EuPI) на Институт Отворено общество – София. Индексът оценява потенциалната устойчивост към разпространението на фалшиви новини в 35 европейски държави, като се използват индикатори за медийна свобода, образование и доверие между хората.\r\n\tНай-голяма тежест имат индикаторите за медийна свобода, като се ползват индексите на на Freedom House и на Репортери без граници и тези за образование, базирани на резултатите от образователния тест PISA. Индикаторите \"е-участие\" (на ООН) и \"доверие в другите\" (на Евростат) са със сравнително по-малка тежест спрямо другите.\r\n\t\r\n\tИндексът за медийна грамотност бе създаден през 2017 г. като един от начините да се измерва потенциала за устойчивост на европейските държави към пост-истината, фалшивите новини и техните последствия, както и да предложи иструмент, който да е полезен за изработването на мерки и решения.\r\n\tПозицията на България е непроменена спрямо позицията й от миналата година. На последните две места в класацията са Македония и Турция. От новите страни членки на ЕС най-добре се представя Естония, която заема пета позиция, като резултатът и се дължи главно на високото ниво на образование и добрата оценка за свободата на медиите. Най-голям спад спрямо миналата година отбелязва Полша, която губи три позиции, основно заради влошаване на оценките за медийна свобода.\n\n\r\n\tСпоред резултатите на Индекса за 2018 г. страните, които са най-добре подготвени да се справят с с въздействието на “пост-истината“ и фалшивите новини са страните от Северозападна Европа – скандинавските страни, Холандия, Естония и Ирландия. Това съвпада с изводи на други изследвания и ескпертни мнения, които открояват тези страни по отношение на техния капацитет да се справят с фалшивите новини.\r\n\tПредставянето на Естония е показателно, тъй като има едновременно отличен резултат за нивото на образование и свободата на медиите и така изпъква на фона на другите страни в Централна и Източна Европа. Страните с най-нисък резултат са в Югоизточна Европа – от Хърватия до Турция, заедно с непосредствените им съседи Унгария и Кипър.\r\n\t\r\n\tКато правило, причините за това класиране са свързани с наличието на слаби или посредствени резулати в образованието, както и оценката за медиите им като контролирани и зависими. Такива страни биха били по-уязвими към фалшиви новите и негативните им въздействия. Като цяло, страните с най-добри резултати в Индекса имат най-доброто представяне в образованието, най-свободните медии и високо доверие в обществото.\r\n\tСтраните в края на класацията имат ниско качество на образованието, по-контролирани медии и - като правило - ниско доверие между хората. Тези фактори може да са налични в различни степени: например в случая на Турция цялостният резултат се дължи повече на ниската степен на медийна свобода, докато в случая с Македония основният проблем са ниските резултати в образованието (според изследванията PISA).\r\n\tПолша слиза с 3 позиции и губи 3 точки в сравнение с миналата година (2017). През 2018 г., Чехия губи 2 позиции и 1 точка, Словакия – 1 позиция и 3 точки, а Унгария, Сърбия и Черна гора са изгубили по 2 точки всяка. Подобрение отчитат страни като Исладния – с 3 точки и 3 позиции нагоре, Испания и Франция с по 2 позиции и по 2 точки всяка нагоре, Швеция – 2 позиции и 2 точки подобрение. Интересно е да се отбележи, че подобренията в класацията се случват в първите две групи, докато влошаването е по-скоро в останалата част на класацията, което задълбочава различията между добре представящите се страни и тези с по-ниски резултати. Основната причина на промените на резултатите е свързана с промяната в медийната свобода, дискутирана и по-долу в текста.\r\n\t\r\n\tСпоред автора на изследването Марин Лесенски съществуват различни подходи за справяне с фалшивите новини и пост-истината, като регулацията е един от тях. Но въпреки необходимостта от регулации , образованието се очертава като най-удачното цялостно решение за фалшивите новини и пост-истината. То има по-малко странични ефекти и повече възможности за адаптиране към различни ситуации.\r\n\tРезултатите на Индекса за медийнаграмотност показват, че образованието с високо качество и наличието на повече и по-образовани хора са предпоставка за справяне с негативните факти на фалшивите новини и пост-истината. В допълнение, изследването показва наличието на връзка между качеството на образованието и медийната свобода. При съпоставянето на индикаторите измерващи нивата на функционална грамотност и степента на медийна свобода се вижда, че страните с по-добро образование имат повече медийна свобода и обратното. Въпреки, че Индексът не може да установи кое е причината и кое следствието, тези наблюдения са показателни.", "date": "2018.03.30", "title": "България продължава да е на дъното по медийна грамотност в Европа"}
{"url": "http://www.mediapool.bg/tramp-shokira-savetnitsite-si-s-novinata-che-sasht-napuskat-siriya-news277425.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп заяви в четвъртък, че САЩ ще сложат край на военното си присъствие в Сирия \"много скоро\". Така той се противопостави на държавния си секретар и на този по отбраната, според които американските войски трябва да останат в арабската държава в обозримо бъдеще.\r\n\tДекларацията на Тръмп е поредният случай, в който той публично уронва престижа и противоречи на своя екип за външна политика, отбелязва авторитетното издание \"Политико\" \r\n\tВ изказването си държавният глава се похвали, че САЩ печелят битката си с терористичната групировка \"Ислямска държава\" и се зарече, че щом битката свърши, американските войски ще напуснат Сирия.\r\n\tПентагонът призна присъствието на 2000 военнослужещи в Сирия, много от които от Специалните сили. Те работят в тясно сътрудничество с кюрди и арабски милиции срещи \"Ислямска държава\", която през последната година загуби почти цялата територия, която беше превзела в страната.\r\n\t\"Ние пратихме по дяволите \"Ислямска държава\". Ще излезем от Сирия много скоро. Трябва да се върнем в нашата си страна, на която принадлежим и в която искаме да бъдем\", каза Тръмп на събитие в Охайо в четвъртък.\n\n\r\n\tВижданията на Доналд Тръмп противоречат на речта за Сирия на държавния секретар Рекс Тилърсън, когото президентът след това уволни, както и на многократните коментари на министъра на отбраната Джеймс Матис.\r\n\tДвамата са на мнение, че САЩ трябва да останат в Сирия не само, за да предотвратят завръщането на \"Ислямска държава\", но и като част от една по-голяма борба за влияние, която протича там между много държави, включително Русия и Иран, които подкрепят режима на Башар Асад.\r\n\tДиректорът на ЦРУ Майк Помпео, с когото Тръмп смени Рекс Тилърсън и стана и съветник по въпросите за националната сигурност, също е изказвал мнение, че САЩ имат интереси в Сирия, които се простират извън военната победа над \"Ислямска държава\".", "date": "2018.03.30", "title": "Тръмп шокира съветниците си с новината, че САЩ напускат Сирия"}
{"url": "http://www.mediapool.bg/rusiya-i-moralniyat-bankrut-na-zapada-news277410.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧесто се говори, че Русия е конкурентът на западната демокрация. Но това е подвеждащо. Страната се управлява в полза на Владимир Путин и неговото олигархическо обкръжение. Режимът е модел за подражание само на други близки клептократи.\r\n\tПо-голямата част от света не харесва нито политиката на Русия, нито стандарта ѝ на живот. Уви, главната идеологическа заплаха за Запада идва от самия него. Машината за генериране на богатство на Путин разкрива моралните провали на Запада. Съучастниците му не биха успели без нашето съучастие.\r\n\tТова е особено вярно що се отнася до САЩ и Великобритания. За разлика от повечето западни демокрации, САЩ и Великобритания допускат анонимна собственост. По-голямата част от демократичните страни по закон изискват да се знае кой е собственик на даден актив, например компания или недвижимо имущество. Не и най-големите англоговорящи демокрации. Според данни на Министерството на финансите на САЩ около 300 млрд. долара се изпират в страната всяка година. Във Великобритания и нейните офшорни финансови центрове, сумата е около 125 млрд. По-голямата част от тези операции остават неразкрити. Най-големият чуждестранен дял от тях е руски, според данни на Андерс Аслунд, който е водещ експерт по руска икономика. Личното състояние на Путин се оценява на между 50 млрд. и 200 млрд. долара. А дори по-ниски суми биха надхвърлили БВП на повечето страни членки на ООН. Въпреки това обаче, не сме поели стъпки да попречим на това.\r\n\tЕкспулсирането на 150 руски дипломати безспорно изглежда като действие – и е много по-добре от нищо. Само по себе си обаче, това няма да направи нищо, за да прекъсне омагьосания кръг. Всъщност, реактивни отговори като експулсиране произвеждат илюзия за криза, което е в интерес на Путин. Получава се кабуки театър в руски стил. Защо иначе Доналд Тръмп и Тереза Мей биха го играли?\r\n\tМотивите на американския президент и премиера на Великобритания заслужават специално внимание. Безпардонността, с която бе извършено отравянето с невропаралитично вещество този месец, ги направи невъзможни за игнориране. Сякаш Путин се беше подписал.\n\n\r\n\tЕдно от вероятните обяснения е и това, че Великобритания е направила толкова малко при разследването на 14 подозрителни смъртни случая на руснаци на своя територия през последното десетилетие. Доста от тях, включително смъртта на руския олигарх в изгнание Борис Березовски през 2013 г., бяха обявени за самоубийство. При други беше констатирано, че смъртта е настъпила по естествени причини, например смъртта на разобличителя Александър Перепилични през 2012-та.\r\n\tВ много случаи вътрешното министерство на Великобритания, което шест години бе под управлението на г-жа Мей, си клатеше краката. Г-жа Мей отказа да изнесе информация за разследването на случая с Перепилични, мотивирайки се, че то е въпрос на национална сигурност. Това стана въпреки факта, че в тялото му са били открити следи от токсичното растение Гелсемиум, което предизвиква сърдечен пристъп. Онези, които искат да добият представа за незаинтересоваността на британската полиция, е добре да прочетат изключителното разследване на  по темата.\r\n\tВеликобритания днес е принудена да демонстрира решителност. След като оглави единството на Запада, г-жа Мей изглежда добре. На фона на Джеръми Корбин, лидер на лейбъристите и системен русофил, тя определено придобива тачъристка осанка. Но все пак, експулсирането ще постигне малко. Огромна част от стойността на транзакциите на пазара на недвижимо имущество в Лондон, както се смята, е руска. Твърде много лондонски банки, брокери на недвижими имоти и оператори на луксозни услуги разчитат на руски капитали.\r\n\tСАЩ, подобно на Великобритания, са гостоприемни към порочно придобити средства. Но в едно ключово отношение те са много по-дълбоко компрометирани.\r\n\tЧесто се забравя, че Путин обвиняваше Хилари Клинтън за изтичането на Панамските досиета през 2015, което изобличи мрежата от кухи компании, свързани лица и методите, с които Путин и близкото му обкръжение са скрили парите си. Например, изтеклата информация разкри, че нетното състояние на най-близкия приятел на Путин Сергей Ролдугин, е около 130 млн. долара. .\r\n\tДруг близък на Путин е Михаил Лесин, бивш негов съветник и основател на руския телевизионен канал RT. Лесин се скарва с Путин. През 2015 е открит мъртъв във вашингтонски хотел. Въпреки че по тялото му са открити тежки травми, след месеци разследване американските компетентни органи заключват, че смъртта му е била нещастен случай. Лесин е бил в щатите, защото на следващия ден е трябвало да дава показания пред федералните власти.\r\n\tИзненада ли е, че Путин е станал толкова дързък? Опитите на Русия да повлияе на изборите в САЩ бяха отчасти отмъщение за Панамските досиета.\r\n\tГоляма част от Запада разбира руската заплаха наопаки. Руската икономика не е по-голяма от италианската, а армията ѝ е в разпад. Управлява се от автократи, които не смеят да отпуснат захвата си от страх да не загубят всичко. Оръжието, от което Путин най-много се бои, е прозрачна отчетност. Показателно е, че съхранява богатството си в юрисдикции, в които правата на собственост са гарантирани и върховенството на закона все още се държи.\r\n\tОтгоре на това, Западът предлага сделка на диктатора: алчността на една система, която е загубила моралните си устои. Всичко това беше така и преди подаръка с избирането на Тръмп. Колко ли по- апетитна е сега?", "date": "2018.03.30", "title": "Русия и моралният банкрут на Запада"}
{"url": "http://www.mediapool.bg/patevoditel-kam-nedalechnoto-minalo-ili-ogledalo-na-dneshna-bulgaria-news277399.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tЕдва ли има тема, по която в България да се пише и говори толкова много, колкото наследството на комунизма. Вече над четвърт век изтече от промените след ноември 1989 г., а страстите не стихват. Не секва сблъсъкът между две непримирими гледни точки. От едната страна на барикадата са тези, които смятат десетилетията след 1944 г. за \"златен век\", чийто стопански и културен подем контрастира рязко с последвалия разпад.\r\n\t - както заяви лидерът на БСП Корнелия Нинова миналата година в опит да осребри електорално носталгията по Живковото време. На противната страна са отрицателите, за които комунизмът е престъпен режим, потъпкал демократичните устои на българското общество, довел икономиката до банкрут и предал нееднократно националните интереси на България, превръщайки я в раболепен васал на СССР.\r\n\tВ този дискурс също се прокрадват носталгични нотки – но репер този път е \"изгубеният рай\" отпреди 1944 г. Носталгията по предкомунистическа България се проявява в политики по моделиране на паметта, като например връщането на старите имена на улици в големите градове през 90-те години или неотдавнашното премахване на (останките от) паметника \"1300 години България\" в София и неговата замяна с лъва от мемориала на Първи и Шести пехотен полк, съборен през 1977 г. И, разбира се, почитателите на комунистическия период не пропускат възможност да контраатакуват - например издигайки паметник на Живков насред родното му място Правец.\r\n\t – като обект на научно изследване или публичен разговор, отделен на повече от една ръка разстояние от политическите употреби на миналото в настоящето. Но докато публичната сфера е поляризирана, пазарът се нагажда много по-добре към проблематичното наследството от втората половина на 20-и век. Подобно на други страни в бившия Източен лагер,  .\n\n\r\n\tПродукти, напомнящи за доброто старо време, се произвеждат и рекламират от многонационални фирми, чието присъствие на българския пазар е пряко следствие от интеграцията в глобалната икономика след 1989 г. и членството в ЕС. Не едно заведение в София, а и другаде, се стреми да привлече градските хипстъри, за много от които соцът е в най-добрия случай блед спомен, предлагайки им пътешествие в онези години. Интернет и социалните мрежи също играят роля. Ако напишете в някоя търсачка \"post-communist ruins\", твърде вероятно е да видите в резултатите Дом-паметника на БКП на връх Бузлуджа. Не е далеч денят, когато на това място на всеки посетител с побелели коси и партийна книжка, ще се пада по един посетител със смартфон в ръка, дошъл да си направи селфи с \"летящата чиния\", кацнала на старопланинския връх.\r\n\tПаметникът на Бузлуджа е и на корицата на  под авторството на Антони Георгиев, Георги Лозанов, Димана Трънкова и Михаил Груев (изд. Фондация \"Free Speech International\"). В центъра на вниманието е материалното наследство на периода. Или, по-точно казано, в обектива – трите тома (\"Основите\", \"Монументални страсти\", \"Знаци на времето\") съдържат стотици фотографии на места, сгради, индустриални обекти, паметници, артефакти, предмети от всекидневието – в голямата си част, заснети от Антони Георгиев.\r\n\tНа страниците му ще видите както познати образи като Партийния дом или комплекса \"Камбаните\" в София, така и следите на годините преди 1989 г. в българската провинция: изоставената аерогара в Търговище; танкове, до неотдавна заровени на границата с Турция в Ямболско; бивши кинозали – някои превърнати в банкови клонове или магазини, други – тънещи в разруха с години; партизански паметници в Северозапада и другаде; патриотични стенописи по централните улици на бивши окръжни градове; родните места на партийни величия; музеи, заводи и остатъци от колективни земеделски стопанства, мостове, гранични съоръжения, пропагандни лозунги, табелки с указания и предписания за поведение, почивни домове – истински калейдоскоп на завещаното от онази епоха.\r\n\tКакто самите автори признават, с книгата те преследват няколко цели. Едната е да документират и донякъде каталогизират следите на миналото.\r\n\tДругата цел е дидактична: трите тома са обърнати към младото поколение (, пише Антони Георгиев в предговора си).\r\n\t\"Пътеводителят\" си поставя за задача да представи материалното наследство, като го поставя в неговия исторически контекст. По тази причина анотациите към визуалния материал са също толкова важни, колкото самите фотографии. Основният въпрос е все същият: как да мислим за миналото и за неговите отпечатъци в настоящето? Без да се позовават директно на идеите на Пиер Нора, авторите Трънкова, Лозанов, Груев и Георгиев всъщност предлагат на читателя обзор на местата на паметта (lieux de memoire) от социалистическа България. И тук, разбира се, възниква предизвикателството, че за периода няма една безспорна памет, санкционирана от обществен и институционален консенсус (каквато например е налице – с всички уговорки – спрямо периода на национално и държавно строителство през 19-и и началото на 20-и век).\r\n\tКак е възможно се реконструира миналото и да се изгради строен разказ, когато наоколо се водят нескончаеми битки и то в условията на изкривена публична среда?\r\n\t\"Пътеводителят\" се опитва – и често успява – да се справи с тези особености на терена. Въпреки че авторите чисто поколенчески са формирани от годините преди 1989 г. и са преки участници, под една или друга форма, в последващия демонтаж на режима – книгите допускат множество гледни точки. Не че отсъства морално-оценъчният език – Тодор Живков е наричан последователно \"диктатор\", вместо, да речем, \"генерален секретар на БКП\" или пък \"държавен глава\".\r\n\tНе е спестен и разказът, както и снимките, от лагерите в Белене и Ловеч.\r\n\tНо също така е явен съзнателният опит за партизанското движение от 1941-44 г. да се пише неутрално и аналитично. Представяйки паметника на Майор Франк Томпсън авторите отбелязват, че за разлика от него българските антифашисти не се радват на подобно признание. В този смисъл подозирам, че. Твърдите антикомунисти може би ще сметнат тона на книгите за твърде апологетичен. Едва ли ще им допаднат критични бележки като \"за първи път българите виждат мястото [на разрушения Мавзолей] празно – и разбират, че никой няма идея какво да прави с него\". А носталгиците ще решат, че спомоществователството на Фондация \"Америка за България\" е достатъчно да причисли труда на Георгиев и неговите колеги към графата \"вражеска пропаганда\". Да не говорим, че . Но, както се случва понякога, това че хора на противоположни позиции може би ще бъдат еднакво подразнени, би представлявало доказателство, че тритомникът е успял в своята мисия.\r\n\tМного важна тема, проследена в \"Пътеводителя\", е прекрачването на символните граници и трансформациите на комунистическата идеология през времето. Това е видно например в прехода между естетиката на сталинизма от края на 40-те и 50-те години, в която лайтмотив са триумфът на пролетариата и изграждането на светлото бъдеще, и последвалия синтез между комунизма и култа към националното, който се ражда през 60-те и кулминира в следващите две десетилетия. Именно в този период, ознаменуван от \"1300 години България\" и начинанията на Людмила Живкова, режимът реабилитира и реинтегрира известна част от интелектуалното наследство на \"буржоазната епоха\". Акцентът е върху славното минало, а не толкова към обетованата земя на безкласовото общество и всеобщото благоденствие. Материалното изражение: монументалните паметници в прослава на нацията и нейните герои (\"Създатели на българската държава\" в Шумен, \"Асеневци\" във Велико Търново и т.н.), описани в Том 2. Тази националистическа матрица, наследена от 70-те и 80-те, е жива до днес – само жанровите й проявления се менят. Някога битуваше в монументалното изкуство, историческите филми и партийната пропаганда. Днес – в сутрешните ТВ блокове, челните страници на таблоидите и все по-често в Интернет.\r\n\tНеизбежно \"Пътеводителят\" се занимава и с отражението на миналото в настоящето. При все че тук водещата нишка е мотивът за поделената, фрагментирана и оспорвана памет, пак се прокрадва мисълта за комунистическия период и неговите материални следи като находище от символи и смисли, които подлежат на апроприиране, дообработка и пригаждане към новото време.\r\n\tТака се отварят нови възможности за синтез и размиване на строгите разграничения. Превръщането на наследството отпреди 1989 г. (и носталгията по доброто старо време) в пазарен продукт или пък в суров материал за генериране на съдържание в социалните медии е очевиден пример. Но той не единствен. На стр. 101 в Том 1 (\"Основите\")  (бележката към снимката ни напомня, че мнозина мюсюлмани споделят мнението, че Живков не е виновен за Възродителния процес и т.нар. \"Голяма екскурзия\" през лятото на 1989 г. и че е бил подведен). .\r\n\tВ този смисъл \"Пътеводителят\" е не само ключ към миналото, а и огледало на нашето съвремие.", "date": "2018.03.30", "title": "Пътеводител към недалечното минало или огледало на днешна България?"}
{"url": "http://www.mediapool.bg/putin-samoletite-ni-shte-stignat-do-kosovo-za-2-chasa-nyama-sila-koyato-da-ni-spre-news277426.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ случай на нов опит за погром над сърбите в Косово или операция, насочена към окупация на северната част на най-младата държава на Балканите, Руската федерация ще изпрати своевременно значителна военна помощ на Сърбия.\r\n\tТова е едно от ключовите послания, които руският президент Владимир Путин е изпратил на сръбския си колега Александър Вучич в рамките на телефонен разговор, съобщава белградското електронно издание , цитирано от Фокус. Сръбската медия се позовава на източник от Москва, който разкрива детайли от разговора между двамата президенти.\r\n\tСърбия, която Путин официално определи като \"най-важния партньор и съюзник в Европа\" на Русия, може да разчита на максимална помощ и защита от страна на Москва, твърди източникът на изданието.\r\n\tСпоред думите му, още преди време Путин лично наредил на генералите и други военни експерти да разработят подробни планове за спешна военна помощ за Сърбия в случай на крайна необходимост.\r\n\tВ тях е посочено, че руските самолети може да достигнат до Косово в рамките на два часа и да действат, за да защитят сръбските държавни и национални интереси.\n\n\r\n\tСъщо така е разработен подробен план за прехвърляне на най-известните руски специални сили в Сърбия. Оценката е, че те може да бъдат дислоцирани в Сърбия, т.е. в Косово, за най-малко 24 часа.\r\n\tНа въпрос как руските самолети ще достигнат до Косово, след като е малко вероятно страните от НАТО, които заобикалят Сърбия, да разрешат преминаването им, официалното лице от Москва, чието име не се разкрива, отговаря по следния начин: .\r\n\tВ документа \"стратегия за защита на Сърбия\" се споменава и възможността да се действа в Косово и от далечни разстояния.\r\n\t\"Русия има ракетна система в Черно море, но и от други места може да действа срещу вражески цели в Косово. Няма сила, която да ни попречи да защитим сърбите\", категоричен е източникът.\r\n\tСръбската армия показа мускули в четвъртък под зоркия поглед на президента Александър Вучич и чужди дипломати, стреляйки с истински бойни снаряди в учебна атака срещу бунтовнически позиции на военен полигон източно от Белград, предаде \"Ройтерс\".\r\n\tВоенното учение, под названието \"Синергия 2018\", се проведе три дни, след като косовската полиция използва сила, за да разпръсне сръбски протестиращи в град Косовска Митровица в неспокойната северна част на Косово и задържа за кратко официално лице от сръбското правителство.\r\n\tИнцидентът влоши и без това напрегнатите отношения между Сърбия и Косово, нейна бивша южна провинция, която провъзгласи независимост през 2008 година след кървава война 10 години по-рано.\r\n\tКомандирът на армията генерал Любиша Дикович заяви, че учението, в което участваха повече от 900 военнослужещи, е било част от планираните маневри за 2018-а година.\r\n\t\"Винаги сме имали добри войници и искаме да имаме още повече... искаме те да са все по-добре тренирани\", заяви Вучич пред репортерите.\r\n\tВоенният бюджет на Сърбия за тази година възлиза на 70.5 милиарда динара (595 милиона евро) и е с 23.6 на сто по-голям от този през 2017 г.\r\n\tСръбската армия използва най-вече съветска военна техника от 80-те години и Белград иска да я модернизира. Някои от оръжията, използвани по време на маневрите, са остарели, но все още работят.\r\n\t\"Извадихме ги от складовете, излъскахме ги... и, както можете да видите, те работят добре\", заяви Вучич.\r\n\tСърбия е кандидат за влизане в Европейския съюз, но и една от малкото Балкански страни, която не е част от 29-членния съюз на НАТО, който е много непопулярен сред сърбите заради бомбардировките през 1999 г., в хода на кампанията за изтласкване на сръбските сили от Косово. Миротворци от Алианса продължават да са разположени там.\r\n\tПрез 2006 г. Сърбия, която възприе политика на военен неутралитет, се присъедини към програмата \"Партньорство за мир\" на НАТО, а през 2015 г. подписа и \"Индивидуален план за партньорство с НАТО\" – най-високото ниво на сътрудничество между Алианса и страна, която не кандидатства за членство.\r\n\tСърбия развива и връзките си с Русия, която е нейният традиционен православен и славянски съюзник.", "date": "2018.03.30", "title": "Путин: Самолетите ни ще стигнат до Косово за 2 часа, няма сила която да ни спре"}
{"url": "http://www.mediapool.bg/severna-gartsiya-e-v-izvanredno-polozhenie-zaradi-prelivane-na-reki-news277427.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзвънредно положение е обявено в част от Северна Гръция, заради нивата на реките Марица и Арда, предадоха агенциите.  \r\n\tПод заплахата от наводнения бедствено положение е обявено в цялата област Еврос - от Александруполис до Орестиада.\r\n\tПозовавайки се на българската страна, от областната управа на Еврос съобщават, че се очаква ново покачване на нивото от изпускане на води от язовир \"Ивайловград\".\r\n\tФермерите и техниката са изтеглени от районите до реките Марица и Арда.\r\n\tВластите имат готовност и за евакуиране на жители, ако водата стигне опасно близо до населени места.\n\n\r\n\tИзвършва се контролирано изпускане на водната маса, което доведе до наводнения на 45 хиляди декара обработваема земя. На няколко места се скъсаха бентове от силния натиск на водата.\r\n\tВсички екипи на Гражданска защита са в помощ на жителите на областта. В сила е пълна забрана за доближаване на хора и автомобили до коритото на реките.\r\n\tПрекъснато беше движението по няколко шосета поради огромен риск от наводняване на трасето. Очаква се в петък да бъде спряно и движението по железопътната линия.", "date": "2018.03.30", "title": "Северна Гърция е в извънредно положение заради преливане на реки"}
{"url": "http://www.mediapool.bg/armiyata-e-gotova-za-padaneto-na-kosmicheskata-stantsiya-tyangun-1-v-bulgaria-news277428.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрмията има готовност да реагира, ако останки от китайската космическа станция Тянгун 1, паднат на наша територия, съобщи в петък военният министър Красимир Каракачанов. \r\n\t \r\n\tТой обясни обаче, че станцията преминава над България за 15 - 20 секунди на всеки 89 минути, като шансът останки от нея да паднат на нашата територия е 0.01 процента. \r\n\t \r\n\tАко това все пак се случи, хората не трябва да докосват парчетата, предупреди вицепремиерът.\n\n\r\n\t \r\n\tКитайската необитаема космическа станция Тянгун 1 (\"Небесният дворец\" 1) се е устремила към земята и се очаква да падне в следващите няколко дни. Според различните експерти това може да стане между 31 март и 4 април.  \r\n\t \r\n\tУчените предполагат, че станцията ще се разпадне при влизането си в плътните слоеве на атмосферата и по-голямата част от парчетата ще изгорят, но все пак е възможно късове с маса до 100 килограма да стигнат до земната повърхност.\r\n\t \r\n\tТянгун-1 беше изстреляна в орбита на 29 септември 2011 година и досега е приела две пилотирани експедиции. \r\n\t \r\n\tЕвропейската космическа агенция прогнозира, че отломките от станцията, която тежи 8.5 тона, ще паднат в райони, които се намират около 43-тия паралел.\r\n\t \r\n\tТова потенциално означава, че части от космическия обект може да паднат и на територията на България. \r\n\t \r\n\tДосега обаче няма случай човек да е наранен от паднала отломка от космически апарат.\r\n\t \r\n\t\"Шансът да бъдеш ударен от отломка от станцията, е същият, като да те удари гръм два пъти през една година\", успокои наскоро Холгер Краг от Европейската космическа агенция (ЕКА)\r\n\t \r\n\tСтанцията е необитаема от 2013 г. и трябваше да бъде върната на Земята контролирано. От 2016 година обаче няма контакт с нея.", "date": "2018.03.30", "title": "Армията е готова за падането на космическата станция Тянгун 1 в България"}
{"url": "http://www.mediapool.bg/otkrit-e-trup-na-zhena-pod-srutena-sgrada-v-selo-gulyantsi-news277429.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТруп на възрастна жена е открит от екип на пожарната служба в село Гулянци под руините на паднала постройка, съобщиха от Областната дирекция на МВР в Плевен.\r\n\tЕкипът на Районната служба за пожарна безопасност и защита на населението е извикан в 10.20 часа в четвъртък в Гулянци след получаване на сигнал за помощ и съдействие за изваждане на затрупан човек в имот.\r\n\tПо информация на съседи, 82-годишната собственичка на имота не била виждана от около седмица и затова извикали екип от противопожарната служба на адреса.\r\n\tНа място е установено, че са пропаднали покривна конструкция и стени на масивна тухлена постройка зад къщата в дворното място на дома.\r\n\tСлед почистване на руините от екипа е намерен трупът на самотно живеещата жена. Извършен е оглед, при който травматични увреждания по тялото не са установени. Трупът е закаран за аутопсия в Плевен. Уведомен е дежурен прокурор.", "date": "2018.03.30", "title": "Открит е труп на жена под срутена сграда в село Гулянци"}
{"url": "http://www.mediapool.bg/mvr-ima-danni-kade-se-kriyat-bratya-galevi-news277430.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМВР има информация за евентуалното местонахождение на т.нар. братя Галеви, които са в неизвестност от 2012 година. Това заяви началникът на сектор \"Издирване\" в националната полиция Ивайло Димитров пред Нова телевизия.\r\n\t\"Те са извън пределите на страната. Разполагаме с информация къде се намират може би. Всичко това е въпрос на проверки и на комуникация с партньорски служби. Когато стигнем до тях, те се задържат и свалят от издирване. Имаме информация, която се проверява. Не мога да кажа откога е тази информация, защото рискувам да разкрия информатора\", допълни Димитров.\r\n\tДупнишките бизнесмени – Пламен Галев и Ангел Христов изчезнаха преди 6 години, след като бяха осъдени, съответно на 7 и 5 години затвор за организирана група за рекет. \r\n\tМеждувременно мистериозна смърт застигна основният свидетел по делото срещу тях – \r\n\tПрез последните дни в социалните мрежи усилено се говори за новата практика за издирване на престъпници на МВР.\n\n\r\n\tПолицията пусна във \"Фейсбук\"  издирвани лица с влязла в сила присъда. Някои от тях пуснаха , а други се оказаха в затвора.\r\n\t\"Целим получаване на обратна информация относно тези лица, да ги приведем в известност - било чрез хора около тях, било чрез хора, които са имали взаимоотношения и даже самите те\", коментира Ивайло Димитров.", "date": "2018.03.30", "title": "МВР има данни къде се крият братя Галеви"}
{"url": "http://www.mediapool.bg/napredva-stroezhat-na-hranilishteto-za-nisko--i-srednoaktivni-yadreni-otpadatsi-news277432.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНа 94 процента е изкопан котлованът за изграждането на националното хранилище за съхранение на ниско- и средноактивни ядрени отпадъци от дейността на АЕЦ \"Козлодуй\" и от извеждането от експлоатация на затворените малки реактори на централата. Огромни купчини хумусна и льосова земна маса лежат на 450-декаровата площадка \"Радиана\" на територията на ядрената централа.\r\n\tТе ще се използват в следващите етапи от изграждането на съоръжението, чиито първи клетки трябва да бъдат въведени в експлоатация в средата на 2021 г., посочи главният инженер на Държавното предприятие \"Радиоактивни отпадъци\" (ДПРАО) Ира Стефанова пред журналисти в петък.\r\n\tПредстои направата на тестова льосово-циментна възглавница – нещо като прототип за изработката на истинската такава, която ще се положи на дъното на съоръжението. Вече са подадени документите за одобрението на тестовата възглавница и тестова клетка в Агенцията за ядрено регулиране, каза Георги Разложки зам.-изпълнителен директор по производствената част на ДПРАО. Пробите ще започнат след разрешение и препоръки от ядрения регулатор. При същинското строителство на льосово-циментната възглавница, което ще продължи 18 месеца, в основата ѝ ще се вградят голяма част от системите за контрол и наблюдение на съхраняваните контейнери с радиоактивни отпадъци, обясни Стефанова.\r\n\t\r\n\tИзкопаният хумус пък ще се използва за покриване на хранилището и изолацията му от околната среда.\r\n\tВ момента се работи върху половината от терена на площадката. Там ще се изградят първият етап от хранилището, приемният пункт за проверка на радиоактивността на отпадъците, където всеки контейнер ще получава идентификационен номер, и административна сграда за непрестанно наблюдение на температурата, влажността и радиоактивността в приземното хранилище. Това струва 70 млн. евро, предоставени от Международния фонд \"Козлодуй\", захранван от Европейската комисия като компенсация за преждевременното затваряне на четирите малки блока на АЕЦ \"Козлодуй\".\r\n\tОстаналата част от площадката е за следващите два етапа на развитие на хранилището, които ще се реализират според запълняемостта на първите клетки. Тяхната стойност се оценява на 70 млн. лв. Сумата за следващите два етапа етапа е по-ниска, защото голяма част от съоръженията вече ще са изградени още при строежа на първия етап, посочи Стефанова.\r\n\tСтроителството на хранилището за радиокативни отпадъци започна през август 2017 г. Изпълнител е консорциум, воден от германската компания \"Нюкем Технолоджи\", в който участват и българските фирми \"Евробилд\", \"Корект\", \"Булинвест\" и \"Янг проект\", избран с обществена поръчка.", "date": "2018.03.30", "title": "Напредва строежът на хранилището за ниско- и средноактивни ядрени отпадъци"}
{"url": "http://www.mediapool.bg/sosiete-zheneral-se-izteglya-ot-bulgaria-news277433.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската банкова група Сосиете женерал продава бизнеса си в България. Това е част от стратегията на дружеството да се оттегли от пазарите в Източна и Централна Европа, на които няма водеща позиция, съобщава .\r\n\tОще в края на миналата година от Сосиете женерал обявиха, че продължават плана си за преструктуриране, който включва продажба на част от подразделенията на групата по света. Целта е фокус върху пазарите, където банката има силни позиции.\r\n\tОфициална информация какво точно се продава няма. По неофициална информация кандидат за активите на Сосиете женерал в България е унгарската OTP Bank, която е собственик на втората по активи банка у над ДСК.\r\n\tПо информация на \"Капитал\" се е появил и втори кандидат за сделката - фонд на американския асет мениджър Apollo Global Management.\r\n\tБанката в България се продава в пакет с още пет поделения на френската група – в Албания, Македония, Черна гора, Сърбия и Молдова.\r\n\tПреструктурирането на френската банкова група започна преди няколко години. Като част от него тя продаде подразделението си в Хърватия на OTP през 2016 г. Ясно е, че Сосиете женерал ще запази бизнеса си на няколко пазара в региона, на които има силни позиции- Русия, Румъния и Чехия.\r\n\tТова ще е нова голяма сделка в банковия сектор в България. През миналата година гръцката NBG продаде притежаваната от нея в България ОББ на СиБанк\r\n\tВ момента тече продажба на банка Виктория. Гръцкият собственик на Банка Пиреос също обяви, че продава подразделенията си в региона.", "date": "2018.03.30", "title": "Сосиете женерал се изтегля от България"}
{"url": "http://www.mediapool.bg/oshte-edno-ne-za-sporniya-zakonoproekt-za-gorivata-news277434.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод натиска от протести от страна на земеделците още една парламентарна комисия отхвърли спорния законопроект за горивата. С не го се затягат сериозно правилата за търговия с горива, като се въвежда регистрационен режим за фирмите, изисквания за банкови гаранции и солиден капитал на дружествата, които оперират на този пазар. Премахват се и т. нар. мобилни бензиностанции.\r\n\tЗаконопроектът беше внесен от представители на всички политически сили и е силно подкрепян от председателя на Българската петролна и газова асоциация и шеф на \"ЛУКойл България\" Валентин Златев. Основен говорител в защита на текстовете е Емил Димитров - Ревизоро от \"Обединени патриоти\". Според него те ще засилят контрола върху пазара на горива, но противниците твърдят, че законът ще изхвърли от пазара по-малките бензиностанции и ще ограничи конкуренцията.\r\n\tТекстовете бяха разгледани на извънредно заседание от парламентарната земеделска комисия в петък и бяха отхвърлени. Преди това те не бяха приети и от комисията по икономика. Документът е получил отрицателни становища от три министерства - финансовото, икономическото и земеделското. Заради него земеделци заплашиха с протест в центъра на София, а експерти твърдят, че е възможно да се стигне до наказателна процедура от Европейската комисия.\r\n\tЗаради законопроекта земеделци планират да правят пътни блокади на 3 април. В понеделник фермерите и вносителите на проектозакона имат поредна среща при премиера Бойко Борисов. Към момента все още  няма предложения за сближаване  на позициите, каза председателят на асоциацията на зърнопроизводителите  Костадин Костадинов пред БНР.\r\n\tТакава среща имаше и в четвъртък. \"Два часа разговори при премиера реално не доведоха до нищо съществено. В Министерството на земеделието - три часа среща, също говорихме. Какво говорихме? Говорихме по общи теми. Протестната готовност не е отменена\", допълни Костадинов.\r\n\tСрещу законопроекта се обявиха и от Асоциацията на производителите, разпространителите и потребителите на бутилиран пропан-бутан. От бранша заявиха, че текстовете ще доведат до отпадането на 80-90% от фирмите на пазара. Отрицателно становище са дали и Българската търговско промишлена палата и Асоциацията на индустриалния капитал. Двете представителни работодателски организации смятат, че въвеждането на допълнителни регистрационни режими само ще доведе до по-голяма административна и финансова тежест за бизнеса и няма да се постигне прокламираното изсветляване на сектора.\r\n\tВъпреки че ГЕРБ не подкрепи законопроекта на първо четене в икономическата комисия, както и в тази по земеделие, не е ясно какво е съотношението на гласовете по текстовете в пленарна зала. Знае се само, че част от депутатите от левицата са \"за\" проекта, зад който стои Валентин Златев, докато друга част са против.", "date": "2018.03.30", "title": "Още едно \"не\" за спорния законопроект за горивата"}
{"url": "http://www.mediapool.bg/izvanbrachni-vrazki-i-razsledvane-za-vrazki-s-rusiya---skandalite-na-semeistvo-tramp-news277435.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНавремето Доналд Тръмп спечели Белия дом с подкрепата на семейството си, което изглеждаше сплотено. Но в наши дни кланът е разтърсен от разкрития за извънбрачни връзки на президента и разследването за предполагаеми връзки с Русия.\r\n\t \r\n\tКартината от нощта на изборите не се е променила: цялото семейство Тръмп си съперничи по елегантност на трибуната зад патриарха. Но за 16 месеца семейството понесе тежки удари.\r\n\t \r\n\tСлед като предполагаемата връзка на президента с порноактрисата Сторми Даниълс - чието истинско име е Стефани Клифърд - отново се появи в медиите, поведението на Мелания Тръмп, третата съпруга на бившия магнат на недвижими имоти, се следи под лупа.\n\n\r\n\t \r\n\tПървата дама остава във Флорида заедно с 12-годишния син Барън Тръмп. След като в неделя Си Би Ес пусна интервю със Сторми Даниълс, американските медии виждат в това признаци на семейно напрежение, по липса на отговор от самата нея.\r\n\t \r\n\tПреди седем дни, когато всички говореха за предполагаемите връзки на президента със Сторми Даниълс или с плеймейтката Карън Макдугъл, а Макдугъл дори се извиняваше на Мелания Тръмп, тя публикува в Туитър снимка на себе си и съпруга си, усмихнати, един до друг в Белия дом.\r\n\t \r\n\tНейната говорителка Стефани Гришам също не издава нищо. В неделя тя просто порица вкуса на медиите към \"мръснишки истории\" и поиска името на сина й Барън да не се замесва в тях.\r\n\t \r\n\tТова не попречи на някои американски медии да спекулират за разделяне на президентското семейство. Подобно събитие би било първото в историята на САЩ, подчертава Сам Ейбръмс, преподавател по политически науки в колежа \"Сара Лорънс\".\r\n\t \r\n\tМакар че президентите Кенеди, Рузвелт и Клинтън са имали извънбрачни връзки по време на мандатите си, \"първата дама всеки път е оставала до тях\", припомня той.\r\n\t \r\n\tДоналд Тръмп може \"да скъса с тази традиция, както скъса и с други\", но съпругата му също може да \"преглътне горчивия хап\" и да продължи докрай да играе ролята, която й дава \"голямо влияние\", смята той.\r\n\t \r\n\tВлошен имидж\r\n\t \r\n\tНо освен Мелания от изборите насам на първа линия са и децата на Тръмп, особено по-големите - Доналд-младши и Иванка Тръмп, от първия брак на президента на САЩ - които са замесени в различни скандали.\r\n\t \r\n\t\"Около Тръмп и децата му има лавина от скандали\", подчертава Катрин Джелисън, историчка от университета на Охайо. \"Те никога не са били възприемани като средно американско семейство\", но сега \"имиджът им се влоши още повече\", подчертава тя.\r\n\t \r\n\tКосвено е засегната и бившата манекенка Иванка Тръмп, любимата дъщеря на президента, която стана съветничка в Белия дом: както Сторми Даниълс, така и Карен Макдугъл заявиха, че милиардерът ги е сравнявал с нея, когато им правел комплименти.\r\n\t \r\n\tПрез февруари представителката на САЩ на Зимните олимпийски игри в Южна Корея срази журналистите, които я попитаха дали вярва на жените, които обвиняват баща й в сексуален тормоз, обвинения, които той системно отрича. \"Вярвам на баща си\", увери тя, определяйки въпроса като \"неуместен\".\r\n\t \r\n\tЩо се отнася до съпруга й Джаред Къшнър, който играеше ключова роля в предизборната кампания на Тръмп и е натоварен с възобновяването на преговорите между Израел и палестинците, той изпитва затруднения: смятан преди време за \"сивия кардинал\" на президента, влиянието му изглежда отслабва, откакто в края на февруари загуби достъпа си до най-секретните материали на Белия дом.\r\n\t \r\n\tКъшнър е също така на мушката на специалния прокурор Робърт Мълър, който разследва възможността този дипломат от Харвард да се е възползвал от контакти с чуждестранни представители, за да облагодетелства собствената си фирма за недвижими имоти.\r\n\t \r\n\tДоналд Тръмп-младши, най-големият син на президента, който ръководи заедно с брат си Ерик компанията Тръмп организейшън - холдингът, който обединява цялата империя за недвижими имоти на Тръмп - също е в затруднено положение.\r\n\t \r\n\tТой вече привлече вниманието с това, че по време на предизборната кампания се е срещнал с руска адвокатка, твърдяща, че разполага с компрометиращи материали за Хилъри Клинтън. Тръмп-младши беше призован да предаде на прокурора документите на Тръмп организейшън, отнасящи се до Русия.\r\n\t \r\n\tДостатъчни ли са тези новини, за да отслабят политически 45-ия президент на САЩ?\r\n\t \r\n\tОбществото е свикнало да вижда изневерите му, описвани в медиите, подчертава Сам Ейбръмс. Но въпреки това той изглежда \"все по-сам, зависещ все по-малко както от съветниците, така и от семейството си\".", "date": "2018.03.30", "title": "Извънбрачни връзки и разследване  за връзки с Русия - скандалите  на семейство Тръмп"}
{"url": "http://www.mediapool.bg/bulgaria-zatvarzhdava-che-e-potentsialen-troyanski-kon-na-rusiya-news277436.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария нямала достатъчно данни за руската роля в покушението срещу Скрипал. Това не е изненада, защото ние сме традиционно бавни в изясняването на факти за действия на руските служби: все още нямаме \"достатъчно доказателства\" даже за убийството на Георги Марков. \r\n\t \r\n\tПо-тревожното е, че този, който мижа, няма никога да види истината.\r\n\t \r\n\tРуски двоен агент е поразен с руски нервнопаралитичен газ след поредица от мистериозни убийства на руснаци в Лондон. Службите на страна съюзник, ключов наш партньор в областта на сигурността, са убедени в руската връзка и дават доказателства. Ние обаче предпочитаме да приемем руската позиция, според която \"достатъчно доказателства все още няма\".\n\n\r\n\t \r\n\tНаред с това Борисов иска да е \"посредник\" между ЕС и Русия по случая, тъй както според него \"посредничи\" в контактите с Ердоган. \r\n\t \r\n\tПърво, понятието \"посредник\" в случая е крайно неудачно, защото ние сме част от ЕС, а не трета, неутрална страна. \r\n\t \r\n\tВторо, с Ердоган Борисов помага да се защити ОБЩАТА позиция на ЕС. Поради добрата лична комуникация с турския лидер нашето участие в преговорите между ЕС и Турция е наистина ползотворно. \r\n\t \r\n\tС Русия Борисов не иска да защитава обща позиция на ЕС, а да е трета страна между Русия и съюза. Нещо повече, България не способства за постигане на обща ЕС позиция, а остава в маргинално, периферно малцинство. Единственият ефект от тази политика ще е затвърждаването на мнението на мнозина - т.е. на основните ни партньори в ЕС и НАТО, че сме потенциален \"троянски кон\" на Русия.\r\n\t \r\n\tДа, отношенията на Европа с Русия се обтягат. Но случаят \"Скрипал\" все пак е от различна категория, сравнен с руското влизане с войска на територията на суверенна държава и анексирането на част от нея през 2014 г. Експулсирането на дипломати е елемент от дипломацията - противоправното нахлуване с войска не е. \r\n\t \r\n\tНито отравянето на хора с високотехнологична твоя разработка.\r\n\t \r\n\tЗаради подобни действия Русия изпада в международна изолация. Ние обаче се грижим тя да не е пълна.", "date": "2018.03.30", "title": "България затвърждава, че е потенциален \"троянски кон\" на Русия"}
{"url": "http://www.mediapool.bg/shpionka-ta-dranka-news277437.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t(от досието, 1970 г.)\r\n\t \r\n\tНе, не съм никакъв адвокат на Юлия Кръстева и отношението си към нея базирам на принципа, че човекът е везна с две блюда - блюдото за добрите дела и блюдото за лошите. И ако това за добрите дела е много по-пълното, то ще натежи, ще падне надолу и ще виждаме него и по него основно ще ценим човека, а другото, ако е твърде леко, ще се вдигне високо, почти ще се скрие от очите ни и няма да се опитва да изглежда равноценно и дори по-определящо отношението ни към човека от първото.\r\n\t \n\n\r\n\tКакво видях от беглото запознаване с досието:\r\n\t \r\n\t1. Това досие е изобличаващо не за ЮК, а за ДС - ама че мерзки са били като правило делата й - смрад! Ровене в бельото, четене на писмата, обграждане отвсякъде и опити да се задуши човека, да му се влияе и да му се моделира и дори заповяда мисленето.\r\n\t \r\n\t2. ЮК все е ненадеждна като осведомител, все не представляват интерес информациите й, все не е това, което се очаква от нея. Тя е маневрирала, извъртала се е, казвала е това-онова, колкото да се измъква от досадните агенти, очевидно защото близките й са тук, в лапите на режима. Споделяла е разни работи, които и във вестниците ги има, и в литературните журнали, и в обществените клюки, и в политическите сплетни. Тъжно ми стана за нея, такъв интелект, такава личност, а такова преследване.\r\n\t \r\n\t3. Не мога да бъда морален съдник на никого как и защо е предприел дадено решение. Аз не се гордея, че не съм бил никакъв с ДС, че нямам връзки с нея, защото тя не ми е предлагала, не ме е притискала, може би не ме е забелязвала или пък не е искала да се захване с мен (вероятно като с внук на враг на народа, не знам, но дори и затова нямам заслуга аз лично). Ако ме бе обкръжила, ако ме бе поставила пред избор или-или, а аз бях отказал, тогава да се гордея. А така - да се гордея, че не ме е привикала!? Не ме е поставила до стената!?\r\n\t \r\n\tЗа мен е главно в случая дали ЮК е навредила някому, разбила ли е чужда съдба, направила ли е мръсно на нечия научна кариера, съсипала ли е нечия репутация? За сега нямам положителен отговор на нито един от тези въпроси. Може би заради беглото прелистване на досието й.\r\n\t \r\n\t4. Когато започнах да изграждам с мои приятели и съмишленици СДС в Перник, веднага забелязах нещо страшно - пир нас идваха и хора, които изкарваха социализма като главен виновник, за това, че са маргинали, аутсайдери, неудачници или провалени като личности. А всъщност, за мнозина от тях с невъоръжено око се виждаше, че те при всеки един строй щяха да бъдат маргинали, аутсайдери, неудачници или провалени личности. Но смяната на системата им даде възможност, златен шанс, да си изперат биографиите и да накиснат соца за това, че са такива, каквито са.\r\n\t \r\n\tЕ, да обърнем нещата от минус на плюс. Да, соцът разби много съдби, но има и такива хора, които бяха личности по рождение и талант, по размах на мисълта и вътрешна, Божия искра. Да имаш такава Божия искра - това е почти нечовешка отговорност, да й дадеш шанс, да й дадеш възможност да се осъществи, да я изпълниш като свое призвание!\r\n\t \r\n\tВ името на тази Божия искра понякога е трябвало да се правят компромиси - някои от тях на мен ми се виждат непосилни, но от днешна гледан точка, след като толкова видях и преживях и толкова корита с разбити илюзии бяха препълнени пред мен. Аз не мога да бъда морален съдник на направилите тези компромиси, но се радвам, че Божията искра се е осъществила. В случая на ЮК това е така, тя е Българската в голямата Обществена наука, запазена марка.\r\n\t \r\n\tДоказано име.\r\n\t \r\n\tЗа Главното нека я съди Онзи, който е вселил искрата си в нея. А затова, че стотици творци с такава искра са били задушени у нас и искрата им е изгаснала, вината не е на ЮК, вината е на тоталитарния соц и на мерзката, пошла, гадна и проклета част от деянията на ДС...\r\n\t \r\n\tЕ, това за сетен път се видя - и от досието на ЮК...", "date": "2018.03.30", "title": "Шпионка, та дрънка!"}
{"url": "http://www.mediapool.bg/avstriyskata-kraina-desnitsa-belezhi-spad-v-populyarnostta-news277452.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийското правителство, единственото в Западна Европа, включващо крайната десница, прекара по-голямата част от първите си 100 дни на власт, справяйки се с антисемитски скандали и други непредвидени трудности, но засега пострада само антиимигрантската Австрийска партия на свободата (АПС), предава агенция Ройтерс.\r\n\t \r\n\tСлед изборите, доминирани от мигрантската криза в Европа, консерваторите на канцлера Себастиан Курц и АПС се придържат към твърдата си линия за имиграцията, обещавайки да намалят помощите за бежанците и за живеещите в чужбина деца на (чуждите - б.ред.) работници.\r\n\t \r\n\tНо започнаха да се трупат непредвидени проблеми - от твърденията за чистка във вътрешното разузнаване под натиска на АПС до неочаквано твърдата съпротива срещу плановете на правителството да разреши пушенето в барове и ресторанти.\r\n\t \r\n\tДосега 31-годишният Курц до голяма степен следва официалната линия на партията си, но без да излиза на преден план, а по-голямата част от вината за неотдавнашните неуспехи се стоварва върху АПС и това й коства спад в подкрепата и на регионалните избори, и в проучванията на общественото мнение.\r\n\t \n\n\r\n\t\"АПС израсна като опозиционна партия\", казва пред Ройтерс политическият анализатор Антон Пелинка. \"Като управляваща партия те със сигурност ще понесат големи загуби. Това вече си личи.\"\r\n\t\r\n\tВ продължение на повече от десетилетие в опозиция АПС се представяше като единствената алтернатива на австрийската традиция на центристки коалиционни правителства като последното - на Австрийската народна партия (АНП) на Курц и Австрийската социалдемократическа партия. Въпреки че изгуби само няколко процента на подкрепа, след като си осигури 26 на парламентарните избори през октомври, АПС не успя да отбележи същия резултат на трите вота в провинциите тази година. Резултатите показват, че подкрепата за АНП остава непроменена - около 32 процента.\r\n\t \r\n\tКарикатура в австрийския вестник \"Оберйостерайхише нахрихтен\" този месец илюстрира настроението, показвайки как Курц, облечен в костюм, ходи по вода, докато лидерът на АПС Хайнц-Кристиан Щрахе е потънал до гуша и размахва ръце в спасителна жилетка.\r\n\t \r\n\tАПС със сигурност имаше доста повече неприятности от Курц и неговата партия.\r\n\t \r\n\tАнтисемитски скандал, в който бяха замесени две крайнодесни сдружения, близки до АПС, я накара да създаде комисия от историци, които да изследват миналото й - усилия, на което австрийската еврейска общност гледа скептично.\r\n\t \r\n\tАПС освен това защитаваше правото да се пуши в барове и ресторанти, което подтикна повече от половин милион души да подпишат петиция за забрана на тютюнопушенето в заведенията. Това постави в неловко положение една партия, която в същото време призовава за повече пряка демокрация.\r\n\t \r\n\tЩрахе също така трябваше да плати 10 000 евро (12 250 долара) обезщетение и да се извини публично, за да постигне споразумение по дело за клевета, заведено от известен австрийски водещ на новини, след като публикува пост във Фейсбук, в което обвини журналиста и държавната радиотелевизионна компания ОРФ, че лъжат.Стратегическо мълчание\r\n\t \r\n\tЗасега обаче няма признаци, че избирателите, много от които са уморени от каращите се и често зле работещи центристки коалиции, обвиняват Курц за включването на АПС в правителството. И въпреки твърденията, че чистката в службата за вътрешно разузнаване, осъществена от министъра на вътрешните работи, който е от АПС, е създала напрежение, двете партии и техните лидери като цяло избягват публични спорове, за разлика от предишни правителства.\r\n\t \r\n\t\"Въпреки няколкото потенциални конфликта, те успяха да избегнат демонстрирането на несъгласие\", казва пред Ройтерс политическият анализатор Томас Хофер. \"Добре се справят с овладяването на кризите\".\r\n\t \r\n\tПубличните изказвания на Курц са толкова сдържани, че дори му се подиграват, че е твърде предпазлив или дори мълчалив. Сатиричен уебсайт коментира, че покойният Стивън Хокинг е завещал гласовия си синтезатор на Курц, за да му даде възможност \"отново да общува с хората\".\r\n\t \r\n\tИзглежда, че засега тази критика е само в рамките на Виена.\r\n\t \r\n\tИкономическият растеж в богатата европейска страна с 10 милиона население тръгна нагоре и се очаква да достигне около 3 процента тази година, което дава на правителството известна фискална свобода. То планира да намали данъците и да балансира бюджета следващата година, но засега се въздържа от сериозна структурна реформа. И в крайна сметка то ще се оценява по това дали спазва обещанията си за реформиране на публичния сектор, които тепърва предстои да бъдат прецизирани.\r\n\t \r\n\t\"Засега това очевидно още работи - да си популярен, без да казваш нещо съществено\", каза Пелинка. \"Колко дълго може да продължи това? Със сигурност не завинаги. Но може би една, две, три години.\"", "date": "2018.03.30", "title": "Австрийската крайна десница бележи спад в популярността"}
{"url": "http://www.mediapool.bg/kruti-merki-sreshtu-shuma-shte-zasegnat-zavedeniya-magazini-i-mitingi-news277453.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъс затоплянето на времето и приближаващото лято вицепремиерът Валери Симеонов отново се захвана да решава проблемите с шума от заведенията. Вместо да проверява шумните дискотеки, този път той е внесъл поправки в Закона за защита от шума в околната среда. Те предвиждат по-големи санкции за нарушителите, възможност за затваряне на заведения за един месец, за конфискуване на озвучителната им техника, както и проверка на шума при регистрацията на работното време на търговските обекти.\r\n\tОсвен това се предвижда да се въведат и максимални стойности на шума от заведения и търговски обекти не само в околната среда т.е. навън, но и в помещенията в жилищни и обществени сгради. Така търговците ще бъдат глобявани, ако причиняват шум в апартаментите или хотелските стаи наоколо.\r\n\tПромените в закона са внесени съвместно от вицепремиера Симеонов и министъра на здравеопазването Кирил Ананиев.\r\n\t\r\n\tС поправките се въвежда изискване за представянето на нов документ от търговците, когато подават заявление за одобряване на работното време в общината. Става въпрос за становище от регионалната здравна инспекция, че заведението или магазинът няма да причиняват дискомфорт на хората наоколо. Такова становище ще се иска за обекти в жилищни сгради или в такива със смесено предназначение.\r\n\tПри подаването на искане за въпросното становище ще трябва да се представя и решение на общото събрание на собствениците и изрично писмено нотариално заверено съгласие на всички собственици на жилища – непосредствени съседи на обекта. Трябва да се представи и документ, че въпросната сграда е въведена в експлоатация. Иска се търговецът предварително да е замерил нивото на проникващия шум в съседни жилищни помещения, които са в непосредствена близост до обекта или граничат с него. Такова замерване може да се направи от акредитирани лаборатории.\r\n\tРегионалната здравна инспекция ще прави собствени замервания на шума в съседните апартаменти при проверката на обекти, за които се предполага, че вдигат шум. В тази графа влизат заведения за хранене и развлечения, производствени обекти и други подобни. Такова замерване ще се прави и при подаване на сигнал за шумни заведения. Ако здравната инспекция засече нарушение, ще дава 14 дни дни на търговците, за да влязат в нормите. След това ще се прави повторна проверка. Ако се окаже, че шумът от заведенията в съседните апартаменти продължава да е наднормен, те няма да получат становището, нужно за одобряване на работното време от общината и на практика не могат да работят.\n\n\r\n\tСпоред предложените промени и вече регистриралите работно време търговски обекти трябва да дадат на общините становища от регионалните здравни инспекции за шума в апартаментите. Максималните стойности на шума, който заведенията могат да причиняват в съседните жилищни помещения, ще се определят след приемането на закона в специална наредба.\r\n\t\r\n\tИзмененията предвиждат и промяна в часовете, в които е забранено озвучаването на градините на заведенията. В момента музиката навън трябва да се спира между 23 и 7 часа. Сега се предлага удължава не забраната с 1 час - до 8 часа сутринта. Въвежда се и изискване за тишина от 14 до 16 часа. Тези ограничения не важат за териториите на жп гари, автогари, летища и морски гари, както и за системите за предупреждения и оповестяване на бедствия и аварии.\r\n\tТърговските, производствените обекти и складовете в жилищни сгради или с такива със смесено предназначение ще трябва да отварят или да бъдат зареждани час по-късно от сега. Те няма да може да работят или да се зареждат за времето между 23 и 8 часа. Сега забраната е до 7 часа сутринта.\r\n\tАко тези разпоредби не бъдат спазени, полицията може да затвори обектите-нарушители за срок до 7 дни. При повторно нарушение в рамките на година те може да спрат да работят за 30 дни. Обжалването на актовете за затваряне не спира изпълнението им. Това означава, че дори и съдът да реши, че наказанието е незаконна, то така или иначе ще бъде изтърпяно, тъй като е почти невъзможно подобно дело да се реши за седмица или месец.\r\n\tСъс законопроекта се въвежда и изискване озвучаването на откритите площи на заведенията да става само с техника с автоматични регулатори на нивото на звука, които не позволяват превишаване на максималните нива.\r\n\tПроменят си е часовете, в които не може да се правят събрания, митинги и протести. Сега те не са допустими за времето от 22 до 6 часа сутринта. Според новия законопроект не могат да се провеждат в часовете за следобедна дрямка - между 14 и 16 часа, както и във времето между 23 и 8 часа сутринта.\r\n\t\r\n\tЗаконопроектът, внесен от Валери Симеонов и министъра на здравеопазването Кирил Ананиев, предлага и сериозно завишаване на глобите за смутителите на тишината и спокойствието. Според новите текстове глобата за наднормен шум за заведенията може да е между 5000 и 10 000 лева. В момента тя е между 1000 и 3000 лева.\r\n\tПри повторно нарушение санкциите са двойно по-големи - между 10 000 и 20 000 лева при 4000 до 10 000 лева в момента.\r\n\tСъщите глоби ще се налагат и за неспазване на забраните за музика на открито и зареждане и работа на търговски обекти в жилищни сгради.\r\n\tОсвен това уредбите, колоните и всякаква друга техника, която е използвана при вдигането на наднормен шум, ще се отнема в полза на държавата.\r\n\tВалери Симеонов вече приложи този текст от закона миналата лято, когато при негова акция беше конфискувана озвучителната техника и лаптопа на диджея, който пускаше музика в дискотека \"Оксижен\" в Слънчев бряг. Самият диджей - Станчо, беше задържан при акцията.", "date": "2018.03.30", "title": "Крути мерки срещу шума ще засегнат заведения, магазини и митинги"}
{"url": "http://www.mediapool.bg/kazarmite-v-gorna-oryahovitsa-se-predlagat-na-frenski-investitor-v-samoletostroeneto-news277454.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКазармите в Горна Оряховица ще бъдат предложени на френски инвеститор в самолетостроенето, който търси подходящи терени у нас за производство. Това съобщиха от Национална компания \"Индустриални зони\" (НКИЗ).\r\n\tДържавното дружество подписа меморандум за сътрудничество с община Горна Оряховица.\r\n\tГорна Оряховица предоставя имот от около 300 дка, бивши казарми, за развитие с индустриални цели. За него има нов подробен устройствен план и вече са одобрени за изграждане електро- и ВиК схема за захранване на всички новопроектирани имоти. Това е отнело на общината две години.\r\n\tПарцелът разполага с добра техническа инфраструктура и атрактивен, заради близостта си до международното летище в Горна Оряховица и товарната гара, е посочено в съобщението на НКИЗ.\r\n\tТерените в Горна Оряховица ще бъдат предлагани на инвеститори от Национална компания \"Индустриални зони\".\r\n\tГоляма френска компания, която работи в сферата на самолетостроенето, е първият инвеститор, на който ще бъде предложен теренът в близост до летището, посочват от НКИЗ. По думите на министъра на икономиката Емил Караниколов желанието на френската фирма е да изнесе част от производството си в България.\r\n\t\"Регионът на Горна Оряховица отговаря на условията, а Министерството на икономиката ще направи всичко възможно това да е първият инвеститор, привлечен в новата ви индустриална зона, а и да бъде последван от още\", каза Караниколов.\r\n\tГорна Оряховица има пълна готовност да посрещнат нови инвеститори и се надява това да е първата крачка към връщането на престижа на града като индустриалното сърце на региона, каза кметът Добромир Добрев.", "date": "2018.03.30", "title": "Казармите в Горна Оряховица се предлагат на френски инвеститор в самолетостроенето"}
{"url": "http://www.mediapool.bg/erdogan-podhodat-na-frantsiya-kam-siriya-e-napalno-pogreshen-news277455.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган заяви днес, че е \"изключително огорчен\" от \"напълно погрешната\" позиция на Париж, който предложи посредничество между Анкара и арабско-кюрдска коалиция, срещу която турската армия води боеве в Северна Сирия, предаде АФП.\r\n\t \r\n\t\"Бих искал да подчертая, че съм изключително огорчен от напълно погрешния подход на Франция по този въпрос\", заяви Ердоган в яростна реч в Анкара. \"Кои сте вие да говорите за посредничество между Турция и една терористична организация?\", каза Ердоган.\r\n\t \r\n\tНие нямаме нужда от посредничество. Откога Турция иска да седне на една маса с една терористична организация?, реагира гневно Ердоган.\n\n\r\n\t \r\n\tИзказването му бе направено, след като френският президент Еманюел Макрон прие вчера в Елисейския дворец делегация на арабско-кюрдската коалиция Сирийски демократични сили и я увери в \"подкрепата на Франция\". \r\n\t \r\n\tДоминираща роля в коалицията Сирийски демократични сили имат сирийските кюрдски милиции Сили за защита на народа, които Анкара разглежда като терористична организация, свързана с Кюрдската работническа партия /ПКК/.\r\n\t \r\n\tСирийските демократични сили са основен съюзник в Сирия на международната коалиция начело със САЩ в борбата й срещу ИД.\r\n\t \r\n\tЗападните държави, включително Франция, се безпокоят все повече от ситуацията в Северна Сирия, след като президентът Ердоган заяви, че е готов да разшири военната операция срещу сирийските кюрдски Сили за защита на народа и към други зони след превземането на анклава Африн.\r\n\t \r\n\tЕрдоган посочи още, че Макрон е казал \"много странни неща\" в телефонен разговор, който са имали неотдавна, посветен на Сирия. Бях принуден да му обърна внимание, макар че тонът бе малко повишен, каза турският президент, без да дава уточнения.\r\n\t \r\n\tТези, които си лягат и стават с терористите, тези, които ги приемат в двореца си, ще разберат рано или късно грешката си, заяви Ердоган. Той определи Франция като страна, която \"още не е уредила сметките си със своето мръсно и кърваво минало \", намеквайки за колониалната история.", "date": "2018.03.30", "title": "Ердоган: Подходът на Франция към Сирия е \"напълно погрешен\""}
{"url": "http://www.mediapool.bg/polskiyat-prezident-nalozhi-veto-na-zakon-za-razzhalvane-na-ofitseri-ot-komunizma-news277456.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският президент Анджей Дуда наложи вето на закон, позволяващ на властите да разжалват висши офицери от времето на комунизма, предаде Асошиейтед прес.\r\n\t \r\n\tВ мотивите си Дуда посочи, че законът е несправедлив, защото не дава възможност на засегнатите, някои от които са покойници, да се защитят.\r\n\t \r\n\tПрезидентът посочи също, че хората днес внимателно следят дали се спазва върховенството на закона в Полша, имайки предвид безпокойството на ЕС, предизвикано от промените в полската съдебна система.\r\n\t \r\n\tУправляващата партия \"Право и справедливост\", за която наказването на бившите комунисти е в основата на нейната програма, каза чрез говорителката си Беата Мазурек, че е \"изненадана и разочарована\" от решението на Дуда.\r\n\t \n\n\r\n\tПоддръжниците на закона виждат в него акт, въздаващ справедливост, но противниците му го окачествяват като акт на политическо отмъщение. Според последните социологически проучвания той е непопулярен.\r\n\t \r\n\tЗаконът позволява генерали и други висши офицери от времето на комунизма да бъдат разжалвани в редници заради ролята им в наложения от Москва режим, продължил от 1944 до 1990 г., и в репресиите при управлението на генерал Войчех Ярузелски през 1981 г., при които са убити около сто дисиденти, отбелязва Асошиейтед прес.\r\n\t \r\n\tЗаконът би засегнал и полският космонавт генерал Мирослав Хермашевски, който сега е на 76 години. Много хора в Полша не са съгласни с това.", "date": "2018.03.30", "title": "Полският президент наложи вето на закон за разжалване на офицери от комунизма"}
{"url": "http://www.mediapool.bg/cheshkite-vlasti-ekstradiraha-predpolagaem-ruski-haker-v-sasht-news277457.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешките власти екстрадираха руския гражданин Евгений Никулин в САЩ, където е с повдигнати обвинения в хакерски атаки срещу социални мрежи, включително Линкдин, заяви добре осведомен източник, цитиран от Ройтерс.\r\n\t \r\n\tЗа екстрадицията съобщиха и чешкото радио и седмичникът \"Респект\".\r\n\t \r\n\tМиналата година съд в Калифорния привлече Никулин под отговорност по обвинение, че през 2012 г. е извършил хакерски атаки срещу американските социални мрежи Линкдин, Дропбокс и Формспринг.\r\n\t \r\n\tЛинкдин заяви, че делото се отнася до пробив през 2012 г. в нейната сигурност, за който преди това беше обявила, че може да са били засегнати лични данни на 100 милиона потребители. Това подтикна компанията да предприеме масирани действия за смяна на пароли.\r\n\t \r\n\tПред чешки медии Никулин отричаше да е извършвал каквито и да било закононарушения. Засега адвокатът му не е открит за коментар.\r\n\t \n\n\r\n\tС решението за екстрадиция, което следва да е взето от чешкия министър на правосъдието Роберт Пеликан, на практика се пренебрегва Русия, която също поиска Никулин да бъде екстрадиран, след като през 2016 г. той беше арестуван в Прага при съвместна операция с ФБР.\r\n\t \r\n\tПрез ноември 2016 г. московски съд издаде заповед за арестуването му за кражба от 2009 г. в размер на 3450 долара чрез сайта Уебмъни, заяви тогава чешкото министерство на правосъдието.\r\n\t \r\n\tЧешките съдилища постановиха, че исканията за екстрадиция и на двете страни са допустими и така крайното решение трябваше да бъде взето от Пеликан.\r\n\t \r\n\tПремиерът Андрей Бабиш се обяви за екстрадиция в САЩ, но Пеликан заяви, че президентът Милош Земан, който често заема проруски позиции, е призовал екстрадицията да е в Русия, отбелязва Ройтерс.", "date": "2018.03.30", "title": "Чешките власти екстрадираха предполагаем руски хакер в САЩ"}
{"url": "http://www.mediapool.bg/volfgang-shoible-se-nadyava-velikobritaniya-da-ostane-v-es-news277458.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият германски финансов министър Волфганг Шойбле заяви, че се надява Великобритания да премисли решението да напусне Европейския съюз след и зразената от ЕС подкрепа за Лондон около случая \"Скрипал\", предаде ДПА.\r\n\t \r\n\t\"Неизменно продължавам да се надявам британците да останат в ЕС\", каза Шойбле в коментар за днешните вестници на медийна група \"Функе\", допълвайки, че с надява също британците да видят \"колко хубаво е да не си сам в света\".\r\n\t \r\n\tНякои страни от ЕС, включително Германия и Франция, наред със САЩ и НАТО, изгониха тази седмица общо над 140 руски дипломати след отравянето в началото на месеца на бившия руски шпионин Сергей Скрипал и дъщеря му в британския град Солсбъри.\r\n\t \r\n\tШойбле се оттегли от министерския пост миналата година, но остава висша фигура в Християндемократическия съюз на канцлера Ангела Меркел.\r\n\t \r\n\tВчера Обединеното кралство отбеляза началото на годината, която остава до раздялата. Въпросът продължава да предизвиква разделение сред британците, разногласия за формата на бъдещите си отношения имат и Лондон и Брюксел.", "date": "2018.03.30", "title": "Волфганг Шойбле се надява Великобритания да остане в ЕС"}
{"url": "http://www.mediapool.bg/podade-ostavka-shefat-na-antikoruptsionnata-politsiya-na-slovakiya-news277459.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на антикорупционното звено на словашката полиция (NAKA), споменат в една от статиите на убития разследващ журналист Ян Куциак, подаде оставка, съобщи Франс прес.\r\n\t \r\n\tРоберт Краймер се оттегля седмица след съставянето на новото правителство на Петер Пелегрини, заместил на премиерския пост Роберт Фицо, който подаде оставка след убийството на Куциак и годеницата му.\r\n\t \r\n\tВ съобщение на полицията се казва, че Краймер е подал оставка \"след неуместен натиск върху семейството му и работата на антикорупционното звено, който той смята за неоправдан и политически\".\r\n\t \r\n\tКраймер ще напусне поста си на 1 април.\r\n\t \r\n\tТой беше широко критикуван, след като бе един от първите, пристигнали на мястото на убийството на Куциак във Велка Мача, близо до Братислава, въпреки че неговото звено не се занимава с убийства.\r\n\t \n\n\r\n\tВ една от статиите, публикувани миналата година, Ян Куциак описва косвените връзки между Краймер и словашкия бизнесмен Норберт Бьодьор, син на собственик на дружество, специализирано в сферата на сигурността, сключило много договори с държавата.\r\n\t \r\n\tШефът на полицията Тибор Гашпар, за чиято оставка настояват опозицията и протестиращите, каза на 5 март, че Краймер не е бил на местопрестъплението. На следващия ден бяха разпространени снимки, показващи, че Краймер е там, и последван друго изявление, в което се казваше, че \"Краймер е изпълнявал задачи, свързани с разследването\".\r\n\t \r\n\tЯн Куциак беше застрелян заедно с годеницата си точно преди да публикува статия за предполагаемите връзки между словашки политици и италиански бизнесмени, подозирани във връзки с калабрийската мафия.", "date": "2018.03.30", "title": "Подаде оставка шефът на антикорупционната полиция на Словакия"}
{"url": "http://www.mediapool.bg/islyamska-darzhava-terorizira-severen-irak-mesetsi-sled-voennoto-si-porazhenie-news277462.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа неоживена магистрала в Северен Ирак миналата седмица деветима иракски полицаи, натъпкани в джип, са спрени на контролен пункт, който преди не са виждали. Движещото се след тях такси с неколцина други полицаи изостава по дългия път от северния град Киркук до столицата Багдад.\r\n\t \r\n\tМъже, облечени като членове на шиитски милиции, искат от полицаите да им дадат личните си карти и оръжията за проверка, а след това ги взимат за заложници. Когато таксито се доближава до същото място, мъжете от контролния пункт започват да стрелят, а то обръща и се отдалечава бързо в обратна посока, разказва един от хората в автомобила.\r\n\t \r\n\tПолицаите от джипа са появяват едва няколко дни по-късно на снимки, обиколили джихадистките форуми. На тях се вижда как те са били принудени да коленичат, преди да бъдат застреляни от своите похитители. \"Ислямска държава\" поема отговорност за убийствата.\r\n\t \r\n\tИрак обяви победа срещу \"Ислямска държава\" през декември, след като изтласка бойците й от последната територия под техен контрол, но през последните месеци групировката продължи с атаките в Северен Ирак.\r\n\t \r\n\tИракски служители на силите за сигурност казват, че 150-200 служители на реда са били убити в атаки на \"Ислямска държава\" из цялата страна през последните няколко месеца.\n\n\r\n\t \r\n\tДлъжностните лица и полицаят от таксито пожелаха да останат анонимни, тъй като не им е разрешено да дават информация на медиите.\r\n\t \r\n\t\"Има ничии територии между правителствените сили и пешмергите\", каза губернаторът на Киркук Ракан ал Джибури, имайки предвид кюрдските сили, които от месеци са в патова ситуация в отношенията си с Багдад.\r\n\t \r\n\tТой сподели, че много пъти е молил централното правителство за подкрепления, за да обезопаси района, но не са му обърнали внимание. \"На този въпрос не се гледа достатъчно сериозно въпреки многото инциденти,\" каза той.\r\n\t \r\n\tСамо през миналата седмица \"Ислямска държава\" пое отговорност за шест атаки на фалшиви контролни пунктове, включително една, унищожила петролни цистерни, и друга, насочена срещу шиитски поклонници. Другите атаки включваха удари по петролни инсталации и конвои, като \"Ислямска държава\" твърди, че е заграбила оръжия и превозни средства.\r\n\t \r\n\tНападенията са насочени срещу мишени в селските райони и се увеличиха в навечерието на изборите, насрочени за май. Атаките съответстват на информацията от документи на ИД, разкрити от разузнаването преди месеци за подробно планирана бунтовническа кампания след загубата на територии от организацията, каза служител на правителствения отдел за антитерористично разузнаване.\r\n\t \r\n\tВ изтощителна тригодишна кампания иракските сили, подкрепени от водената от САЩ коалиция, изтласкаха \"Ислямска държава\" от обширните територии, които тя превзе през лятото на 2014 г., а иракският премиер Хайдер ал Абади през декември обяви окончателна победа. Иракски и коалиционни представители обаче предупредиха, че групировката запазва способността си да извършва нападения в бунтовнически стил.\r\n\t \r\n\tВъв вторник вечерта Ал Абади обеща да изпрати повече сили в района на Киркук, които да помогнат да продължи \"прочистването му\".\r\n\t \r\n\tПредставител на службите за сигурност в Багдад каза, че бойците на \"Ислямска държава\" могат да се придвижват по-свободно в селските райони и в пустините в Северен Ирак, откакто предвожданата от САЩ коалиция започна тази година да намалява военното си присъствие. С по-малко коалиционни войски на терен, иракските сили не получават огромните количества разузнавателна информация, с каквито разполагаха в разгара на сраженията срещу \"Ислямска държава\". Ограничи се и наблюдението от страна на коалицията.\r\n\t \r\n\t\"В момента става дума за тактическа битка. Даеш беше победена военно, но борбата за сигурност още не е приключила\", допълни той, използвайки арабското название на ИД.\r\n\t \r\n\tСлед приключването на основните военни операции в Ирак, предвожданата от САЩ коалиция \"премести\" въздушните си сили в Сирия и Афганистан, каза за Асошиейтед прес говорителят на коалицията полковник Райън Дилън. Той добави обаче, че коалицията продължава да подкрепя иракските операции и отпуска ресурси съгласно с иракските приоритети.\r\n\t \r\n\t\"Вече знаем, че ИДИЛ се захранва от нестабилността и от религиозните разделения\", каза той. \"За тях не е необичайно да осъществяват нападения в район, в който вече има напрежение.\"\r\n\t \r\n\tВъпреки години на съвместни военни операции срещу ИД, напрежението между Багдад и кюрдите невероятно се покачи в края на миналата година след референдума за независимост, проведен в автономния кюрдски регион в Северен Ирак и в други територии под кюрдски контрол. Малко след гласуването правителствените сили изтласкаха кюрдските бойци от отдавна спорни територии, включително богатия на петрол град Киркук. Напрежението едва наскоро се понижи, след като Ал Абади вдигна международната забрана за полети над кюрдския регион и отпусна правителствени средства, с които да се плати на държавните служители кюрди този месец.\r\n\t \r\n\tАтаките на ИД показват колко лесно екстремистите са в състояние да се завърнат към бунтовническите си корени след военните си неуспехи, каза Майкъл Найтс, анализатор на Ирак във Вашингтонския институт за близкоизточна политика.\r\n\t \r\n\t\"ИД бързо се завърна към тактиката си от 2013 г.\", каза той, имайки предвид относително по-малките атаки, които предхождаха завземането на град Фалуджа от групировката, последван от Мосул и по-голямата част на Северен и Централен Ирак през 2014 г.\r\n\t \r\n\t\"Това е начинът, по който те доминират\", добави той. \"Първо действат през нощта, после в селските райони и по земеделските пътища, скоро след това силите за сигурност вече са блокирани в своите бази и ИД може отново да вилнее с военните си джипове навсякъде - от сирийската граница (до Централен Ирак).\"", "date": "2018.03.30", "title": "\"Ислямска държава\" тероризира Северен Ирак месеци след военното си поражение"}
{"url": "http://www.mediapool.bg/rusiya-otgovori-ogledalno-na-stranite-izgonili-neini-diplomati-news277420.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия спази обещанието си да отговори \"огледално“ на страните, които изгониха нейни дипломати и предприеха други мерки в знак на солидарност с Великобритания заради отравянето на Сергей Скрипал и дъщеря му на британска територия.\r\n\t \r\n\tПо-рано тя предприе същата стъпка и спрямо Великобритания, като изгони 23-ма британски дипломати, закри консулството на Обединеното кралство в Сантк Петербург и забрани работата на Британския съвет в Москва.\r\n\t \r\n\tВ петък ответните мерки спрямо Лондон бяха разширени. Руското външно министерство съобщи, че е дало на Великобритания срок от един месец да намали броя на дипломатите си в Русия до този на руската дипломатическа мисия във Великобритания. Британският посланик в Москва Лори Бристоу е бил извикан в министерството и му е била предадена протестна нота. В нея се казвало, че британските \"провокативни действия\" са довели до решението на много западни правителства да изгонят десетки руски дипломати от техните столици.\n\n\r\n\t\r\n\t\"Току-що обсъдихме развоя на ситуацията около случая в Солсбъри и стъпките, които предприеха двете страни. Няма да навлизам в детайли\", каза дипломатът на излизане от министерството. Той повтори, че на територията на Великобритания е \"било използвано химическо оръжие\", както и че Лондон и досега не е получил никакви разяснения от Москва.\r\n\t \r\n\tПо-късно в руското министерство на външните работи бяха извикани ръководителите на дипломатическите мисии на останалите страни, експулсирали руски дипломати, за да им бъдат връчени протестни ноти и да бъдат уведомени за ответните мерки.\r\n\t \r\n\tБританското министерство на външните работи изрази съжаление заради реакцията на Русия.\r\n\tКато е отровила бившия разузнавач Сергей Скрипал и дъщеря му на британска територия, Русия наруши международното право, подчерта говорителка на Форин офис. \"Това буди съжаление, но с оглед на поведението на Русия преди това, ние очаквахме някаква реакция\", каза тя.\r\n\t\r\n\t\"Няма друго заключение, различно от това, че руската държава е виновна. Русия е в крещящо нарушение на международното право и Конвенцията за забрана химическите оръжия и действията, предприети от страни от целия свят, показаха колко дълбоко е международното безпокойство\", добави говорителката на британското външно министерство, цитирана от Ройтерс.\r\n\t \r\n\tСрещу САЩ\r\n\t \r\n\tРусия гони 60 американски дипломати и закрива генералното консулство на САЩ в Санкт Петербург, в отговор на решението на Вашингтон да изгони 60 руски дипломати и да закрие руското консулството в Сиатъл, заяви тази сутрин руският външен министър Сергей Лавров, цитиран от ТАСС и Асошиейтед прес. И добави, че същите реципрочни мерки ще бъдат взети спрямо всички останали страни, изгонили руски дипломати във връзка с отравянето на бившия руски шпионин Сергей Скрипал и дъщеря му Юлия във Великобритания.\r\n\t \r\n\t\"Експулсирането на 60 дипломати е аналогична мярка, но затварянето на консулството в Санкт Петербург е асиметрично\", заявява Александър Габуев, анализатор в московския Център Карнеги и бивш външнополитически кореспондент на в. \"Комерсант\". \"Аналогичен отговор щеше да бъде затваряне на консулството във Владивосток\", коментира той пред в. \"Вашингтон пост\".\r\n\t \r\n\tСергей и Юлия Скрипал бяха открити в безсъзнание и в критично състояние в английския град Солсбъри на 4 март. Британските власти обвиниха Русия, че ги е отровила, след като тя отказа да даде обяснения за инцидента с нервнопаралитичното вещество \"Новичок\", което според британските разследващи е използвано при покушението и което се е произвеждало единствено в бившия СССР.\r\n\t \r\n\tМосква решително отрича да е замесена, припомня АП. Няколко десетки държави, включително САЩ, много страни от ЕС и НАТО тази седмица изгониха над 150 руски дипломати в знак на солидарност с Великобритания. България не е сред тях. Страната ни извика посланика си в Русия Бойко Коцев на консултации в София.\r\n\t \r\n\tНа пресконференция в Москва Лавров повтори познатата руска теза, че експулсирането на руските дипломати е резултат от \"груб натиск\" от страна на САЩ и Великобритания, които принудили съюзниците си \"да следват антируски курс\".\r\n\t \r\n\tТой отбеляза също, че работа на Организацията за забрана на химическите оръжия /ОЗХО/ е да определи какво химическо вещество е било използвано за отравянето на Скрипал и дъщеря му, а не да потвърди британските заключения. \"За да има нормален разговор, за да се установи истината, ние официално предложихме на 4 април да се свика извънредна сесия на Изпълнителния съвет на ОЗХО, където ще поставим конкретни въпроси, които не един път са поставяни, но ще го направим в обобщен вид\", посочи Лавров.\r\n\t \r\n\tРуското външно министерство уточни, че Москва е обявила за персона нон грата 58 служители на посолството на САЩ в Москва и двама на генералното консулство в Екатеринбург за \"дейност, несъвместима с дипломатическия им статус\". Американските представители трябва напълно да освободят сградата на консулството в Санкт Петербург не по-късно от 31 март. Обявените за персона нон грата дипломати трябва да напуснат Русия до 5 април.\r\n\t \r\n\tМинистерството предупреди, че ако САЩ предприемат \"още враждебни действия\" срещу руските дипломатически представителства, Москва ще отговори реципрочно. \"Ние призоваваме американските власти, които поощряват и раздуват клеветническа кампания срещу нашата страна, да размислят и да прекратят безразсъдните действия за разрушаване на двустранните отношения\", се казва в изявление на руското външно министерство.\r\n\t \r\n\tСнощи американският посланик Джон Хантсман е бил извикан в министерството и са му били поискани разяснения за негови публични изказвания за възможността да бъдат арестувани руски държавни активи в САЩ.\r\n\t\r\n\tЕкспулсирането на 60 американски дипломати от Русия вчера не е неочаквано и САЩ ще се справят с това. Решението обаче влошава допълнително отношенията между двете страни, отбеляза Белият дом в изявление. Изгонването на необявени сътрудници на руското разузнаване от САЩ и над 24 партньорски страни и съюзници в НАТО по-рано тази седмица беше адекватен отговор на руското нападение на британска територия, се казва в комюникето.\r\n\t \r\n\tГоворителката на Държавният департамент на САЩ Хедър Науърт каза, че няма никакво оправдание за руската реакция. Според нея Москва е решила да се изолира още повече. От списъкът, който ни беше даден, е ясно, че Руската федерация не е заинтересована от диалог по важните за нашите две страни въпроси и ние си запазваме правото да отвърнем, каза Науърт.\r\n\t \r\n\tОстаналите засегнати\r\n\t \r\n\tРусия ще експулсира четирима германски дипломати в отговор на решението на Берлин да изгони аналогичен брой руски дипломати заради \"аферата Скрипал\", съобщи германското министерство на външните работи. \"Това решение на Москва не е изненада\", заяви германският външен министър Хайко Маас.\r\n\t \r\n\tРусия гони и двама испански дипломати, предаде Ройтерс. По-рано тази седмица Мадрид обяви, че ще експулсира аналогичен брой руски дипломати.\r\n\t \r\n\tМосква реши да изгони и по един норвежки и финландски дипломат, след като същото направиха Норвегия и Финландия.\r\n\t \r\n\tЕдин ирландски дипломат също ще бъде изгонен от Русия, в отговор на аналогична ирландска мярка.\r\n\t \r\n\tРусия ще експулсира и петима дипломати от балтийските републики, предаде ДПА.\r\n\tПо-рано общо петима руски дипломати бяха обявени за персона нон грата в Литва, Латвия и Естония.\r\n\t \r\n\tДвама италиански дипломати също ще бъдат изгонени от Русия, след като Италия реши да изгони двама руски дипломати.\r\n\t \r\n\tСлед извикването си в руското външно министерство посланиците на Канада, Дания и Швеция си тръгнаха, без да направят коментари. Впоследствие стана ясно, че двама от деветимата работещи в Русия датски дипломати ще трябва да напуснат страната.\r\n\t \r\n\tРусия реши също да изгони и 13 украински дипломати, след като по-рано тази седмица от Киев си тръгнаха 13 руски дипломати.\r\n\t \r\n\tРусия си запазва правото на ответни мерки спрямо Белгия, Унгария, Грузия и Черна гора, които, заедно с редица западни страни, взеха решение да експулсират руски дипломати, заяви руското министерство на външните работи, цитирано от ТАСС.\r\n\t \r\n\tТо каза, че е извикало ръководителите на дипломатическите мисии на 23 страни във връзка с конфронтацията със Запада заради отравянето на бивш руски шпионин и неговата дъщеря във Великобритания.\r\n\t \r\n\tЗа разговори в руското външно министерство са били извикани представители на Австралия, Албания, Германия, Дания, Ирландия, Испания, Италия, Канада, Латвия, Литва, Македония, Молдова, Норвегия, Полша, Румъния, Украйна, Финландия, Франция, Холандия, Хърватия, Чехия, Швеция и Естония.\r\n\t \r\n\tНа тези дипломати \"бяха връчени протестни ноти и бе заявено, че в отговор на необоснованите искания на съответните държави за експулсиране на руски дипломати, въз основа на недоказани обвинения на Великобритания по адрес на Русия заради т. нар. случай Скрипал, руската страна обявява за персона нон грата същия брой сътрудници на дипломатическите учреждения на тези страни в Руската федерация\", каза министерството.\r\n\t \r\n\tТъй като в последния момент към тези страни решиха да се присъединят Белгия, Унгария, Грузия и Черна гора, Русия си запазва правото на ответни мерки срещу тях, се допълва в съобщението.\r\n\t \r\n\tПритесненията на Москва\r\n\t \r\n\tОт руското външно министерство съобщиха, че са им били нужни няколко дни да реагират поради стремежа на Русия да не ескалира допълнително конфликта. Списъкът със западните дипломати, които ще бъдат експулсирани, бил внимателно проверен, така че да не бъдат нанесени ненужни щети на каналите за диалог в бъдеще, пише британският вестник „Файненшъл таймс“.\r\n\t \r\n\tМосква обаче се притеснява и от потенциални финансови санкции, продължава вестникът. И припомня, че Великобритания преглежда визите, издадени на стотици заможни руснаци и обсъжда възможността да наложи забрана на Лондонското Сити да помага в продажбата на руски държавен дълг.\r\n\t \r\n\tМиналия месец клиринговите къщи в Ситито, съвместно с големи руски банки, срещу които има наложени санкции, са допринесли за издаването на еврооблигации на стойност 4 млрд. евро, с които е финансиран руският дълг. Половината от тях са продадени на лондонския пазар, като почти половината от дълга е бил купен от базирани в британската столица инвеститори, пише „Файненшъл таймс“.\r\n\t \r\n\tПодобно развитие би поставило под въпрос плановете за икономически реформи, които Владимир Путин обеща да проведе в предстоящия си 6-годишен мандат, спечелен от него на изборите преди две седмици. Той обеща скок в технологичното развитие и значително нарастване на разходите за инфраструктура, здравеопазване и образование.\r\n\t \r\n\t\"Точно в момента те търсят навсякъде откъде да вземат пари за тези планове\", коментира висш руски представител пред \"Файненшъл таймс\". \"Без икономическо сътрудничество с външния свят, без пари от чужбина, без по-добри отношения с европейските страни, това няма да сработи\", коментира източникът.", "date": "2018.03.30", "title": "Русия отговори \"огледално“ на страните, изгонили нейни дипломати"}
{"url": "http://www.mediapool.bg/bolnitsite-veche-shte-rabotyat-po-finansovata-konstitutsiya-na-ananiev-news277464.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт април държавните болници ще работят по нов единен стандарт за финансово управление, който здравният министър Кирил Ананиев внесе в парламента в петък. Въвеждат се общи правила за управление на финансовите и човешките ресурси, както и при възлагането на обществени поръчки. Освен това болниците ще се отчитат по едни и същи индикатори регулярно в Министерството на здравеопазването.\r\n\tЗанапред болниците ще трябва да се придържат към набор от общи правила, които не им позволяват да започват нови проекти без предвидено финансиране и ще са длъжни да доказват нуждата от нова апаратура, за да я купят. Договори за клинични изпитвания на лекарства също ще се сключват само след анализ разход-полза.\r\n\tС новия стандарт и индивидуалните оздравителни планове на отделните болници, Ананиев очаква да се стабилизира финансовото им състояние. Макар че стандартът ще е задължителен само за държавните лечебни заведения, чийто принципал е здравното министерство, Ананиев обяви, че на кметовете и общинските съвети ще се препоръча прилагането и от общинските болници. Здравният министър очаква дори и частните болници да го ползват.\r\n\tПо последни данни дълговете на държавните и общинските болници надхвърлят 500 млн. лева. Държавните са с общ дълг от 439 млн. лева, от които 157 млн. лева – просрочени, а общинските са със 100 млн. лева дългове, от които близо половината са просрочени.\r\n\t\n\n\r\n\tАнаниев коментира, че стандартът, както и новият здравноосигурителен модел, който екипът му , ще представляват \"финансовата конституция\" за лечебните заведения.\r\n\t му започна още при екипа на предишния министър Николай Петров и се наложи, след като проверки на министерството се натъкнаха на драстични примери за лошо управление в болниците чрез неизгодни договори, покупка на апаратура и лекарства с големи разлики в цените и др.\r\n\tЗанапред стандартът ще бъде неразделна част от договора за управление на болничните директори и за неспазването му ще бъдат предвидени санкции.\r\n\tТой ще влезе в сила от април и през второто тримесечие на 2018 г. лечебните заведения ще отчитат и реализират дейността си по правилата в него.\r\n\t\r\n\tНа всеки три месеца болниците ще се отчитат в Министерството на здравеопазването, а всяка година ще представят бизнес-програма.\r\n\tПри отчитането към министерството болниците ще са длъжни да подават информация за финансовото си състояние, движението на паричните потоци, справки за персонала, разходи за леглоден престой, дейността по клинични пътеки и процедури и допълнително заплатените медицински изделия и лекарства по договор с НЗОК.\r\n\t\r\n\tПо новия стандарт не се допуска поемането на ангажименти по нови договори, както и започването на програми или проекти, които не са предвидени в годишната бизнес - програма на лечебните заведения за болнична помощ.\r\n\tНе се допуска увеличение на наличните към края на годината просрочени задължения спрямо отчетените към края на предходната година.\r\n\tГодишният размер на плащанията към кредитни институции и юридически лица за предоставени финансови услуги за всяка текуща година не може да надвишава 15 на сто от средногодишния размер на приходите за последните три години\r\n\t\r\n\tСтандартът предвижда всяка година до 15 януари лечебните заведения да изготвят и представят в ресорното министерство инвестиционна програма за съответната година, като посочват източници на финансиране – собствени средства, от бюджета на здравното министерство, оперативни програми, фондове, дарителски програми и заеми. Те са длъжни да внасят и разчет на очаквания обем дейности, очакваните парични потоци в резултат на реализиране на инвестицията, в т.ч. и очакваните разходи за абонаментна поддръжка и консумативи.\r\n\tЛечебните заведения ще са длъжни да докажат необходимостта от съответните инвестиции за запазване на дейността им, като обем и качество, както и подбора на най - ефективното възможно решение.\r\n\tОсвен това болниците ще са длъжни да декларират в Министерството на здравеопазването и списък с налична апаратура и оборудване, която не е в експлоатация. Списъкът ще съдържа техническите параметри на апаратурата и оборудването, начин на придобиване, дата на придобиване, и цената на оборудването по балансова стойност.\r\n\t\r\n\tШефовете на болници ще сключват договори за клинични изпитвания на лекарства само след анализ и оценка на принципа разходи – ползи. В съдържанието на договорите или в приложение към тях трябва да се съдържа конкретна информация за сумите, които ще бъдат заплащани в полза на лечебното заведение при провеждане на клиничното изпитване.\r\n\tРъководителят на лечебното заведение трябва да изисква от главения изследовател или членове на неговия екип информация за всяко текущо или приключило клинично изпитание, която при поискване да бъде предоставена на министъра на здравеопазването.\r\n\tРъководителите на лечебните заведения са длъжни да осъществяват мониторинг на текущото финансово състояние на лечебното заведение чрез система от показатели за наблюдение и оценка.\r\n\t\r\n\tВ стандарта е записано още, че директорите на болниците отговарят за кадровата политика на лечебното заведение, която трябва да обезпечава качеството на предлаганите медицински услуги. Ръководителите на лечебните заведения ще утвърждават правила и процедури за формиране и изплащане на възнагражденията на персонала при съобразяване с постигнатите финансови резултати и недопускане на увеличение на просрочените задължения.\r\n\tПравилата трябва да осигурят кадрово цялостната дейност на лечебното заведение, качеството на предлаганите медицински услуги и трябва да са изготвени по начин, който да осигурява навременното изплащане на възнагражденията на персонала, непрекъснатост на лечебната дейност и изплащане на текущите задължения.", "date": "2018.03.30", "title": "Болниците вече ще работят по \"финансовата конституция\" на Ананиев"}
{"url": "http://www.mediapool.bg/balgarite-predpochitat-germaniya-i-italiya-za-velikden-sas-samolet-news277465.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-предпочитаните дестинации със самолет за Великден на българите са Германия (18.8%), Италия (15.3%), Великобритания (12.6%) и Испания (11.1%). Това показва проучване на онлайн туристическа агенция eSky на база броя купени авиобилети за периода от 6 до 10 април.\r\n\tСред най-популярните дестинации в Германия са Франкфурт и Мюнхен. Италия се посещава най-вече заради Рим и Милано - с почти еднакъв брой закупени самолетни билети за периода.\r\n\tБезспорният фаворит сред пътуващите със самолет е Лондон е с близо 10% дял от всички закупени билети за периода.\r\n\tДанните не са изненадващи, предвид големия брой българи, живеещи в тези градове, наличието на изгодни полети и множеството културни забележителности.\r\n\tНай-голям брой пътуващи към родината ще има от същите държави, но с по-различно процентно разпределение. Близо една четвърт от купените билети се пада на българите в Германия (24.2%), следвана от Великобритания (15.1%), Италия (12.4%) и Испания (10.6%).\r\n\tНай-много българи се прибират от Лондон, Рим, Мадрид, Франкфурт и Берлин.\r\n\tБилетите за чужбина са стрували средно 113 евро в двете посоки, а еднопосочните – средно 71 евро.\r\n\tПътуващите към България са заплатили средно 110 евро за двупосочен билет, а най-евтини за периода се оказват еднопосочните към страната – средно 53 евро.\r\n\tАнализът на eSky показва, че макар и Великден да е вече близо, все още могат да се намерят изгодни самолетни билети по много от популярните маршрути.", "date": "2018.03.30", "title": "Българите предпочитат Германия и Италия за Великден със самолет"}
