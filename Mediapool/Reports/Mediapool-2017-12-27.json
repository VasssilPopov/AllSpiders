{"url": "http://www.mediapool.bg/strelba-v-chainataun-vav-vashington-news273561.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзстрели са се чули тази сутрин в Чайнатаун в американската столица Вашингтон, съобщи телевизия NBC, цитирана от БГНЕС.\r\n\tИнцидентът е станал недалеч от метростанция \"Гелъри Плейс\". Районът бе отцепен.\r\n\tТелевизията показа следи от куршуми по съседните сгради. Няма информация за загинали или ранени, нито пък за мотива за стрелбата. Полицията е започнала разследване.\r\n\tПо-късно бе съобщено, че се издирва чернокож мъж. \"Полицаите се намират на местопроизшествието и издирват 40-годишен чернокож мъж\", е заявил говорител на полицията.", "date": "2017.12.27", "title": "Стрелба в Чайнатаун във Вашингтон"}
{"url": "http://www.mediapool.bg/pod-1000-sa-veche-boitsite-na-islyamska-darzhava-v-irak-i-siriya-news273553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко от 1000 бойци на групировката \"Ислямска държава\" са останали в Ирак и Сирия, заяви в сряда предвожданата от САЩ международна антиджихадистка коалиция, цитирана от БТА.\r\n\t\"Благодарение на усърдната работа на коалицията и вещината, която демонстрираха нашите партньори в Ирак и Сирия, в зоната на нашите операции са останали по-малко от 1000 бойци на \"Ислямска държава\", повечето от които са преследвани в пустинните райони на Източна Сирия и Западен Ирак, каза коалицията в имейл\", изпратен до Ройтерс.\r\n\tВ тази оценка не се вземат предвид районите под контрола на силите на президента Башар Асад.\r\n\tПредвожданите от САЩ сили казаха на 5 декември, че са останали по-малко от 3000 бойци, което значи, че за три седмици броят им е намалял с две трети. Коалицията заяви, че повечето от тях са били убити или пленени, но отказа да \"спекулира\" и не отговори дали има възможност бойци на джихадистката групировка да са избягали в други страни.\r\n\tСАЩ оглавяват международна коалиция, която нанася въздушни удари от 2014 г., а американски военни съветват на терен иракските правителствени сили, както и кюрдски и арабски въоръжени формирования в Сирия. В началото на декември Ирак обяви окончателна победа над \"Ислямска държава\" на своя територия, а по-рано Русия заговори за победа над групировката и в Сирия.", "date": "2017.12.27", "title": "Под 1000 са вече бойците на \"Ислямска държава\" в Ирак и Сирия"}
{"url": "http://www.mediapool.bg/kitaiskata-komunisticheska-partiya-shte-vkara-antikoruptsionen-organ-v-konstitutsiyata-news273554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайската комунистическа партия ще обсъди следващия месец поправки в конституцията преди очакваното през март приемане на нов антикорупционен закон, предаде Ройтерс.\r\n\tБорбата с корупцията е ключов елемент в политиката на президента Си Цзинпин и ще получи нов импулс със създаването на Националната надзорна комисия, която вероятно ще бъде утвърдена през март на сесия на парламента. Новият орган ще наследи Централната комисия за проверка на дисциплината и ще слее в едно многобройните антикорупционни органи, като ще разшири обхвата на надзора, включвайки служителите от всички предприятия под държавен контрол, а не само партийните членове.\r\n\tВ кратко съобщение агенция Синхуа, цитирана от БТА, заяви, че политбюро е решило да свика две важни заседания следващия месец - едното за внасяне на промени в конституцията и другото - конкретно за борбата с корупцията. Според експерти конституцията трябва да бъде променена преди учредяването на новата комисия, за да осигури здрава правна основа за правомощията й. Конституцията ясно дефинира висшите политически институции на Китай, като прокуратура и съдебна система, за да им даде държавна власт, и са необходими промени в тези дефиниции, за да се даде възможност за появата на също толкова влиятелна контролираща система.\r\n\tПартията ще обсъди поправките на пленум идния месец, а пленарна сесия на антикорупционния орган на парламента - Общокитайското събрание на народните представители, ще се състои от 11 до 13 януари.\r\n\tПоследният вариант на новия антикорупционен закон, представен миналата седмица, включва защита за заподозрените в корупция в рамките на усилията за реформиране на системата за тайни разпити и въвеждането на нова система за задържане.", "date": "2017.12.27", "title": "Китайската комунистическа партия ще вкара антикорупционен орган в конституцията"}
{"url": "http://www.mediapool.bg/obshtini-pred-bedstveno-polozhenie-s-bokluka-zaradi-zatvaryaneto-na-113-depa-news273555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 31 декември изтича срокът, в който трябва да бъдат затворени 113 стари депа за отпадъци, заради които Брюксел стартира наказателна процедура срещу България, припомни в интервю за БТА министърът на околната сряда Нено Димов. В същото време част от общините не са готови с договорите за новите системи за управление на отпадъците, поради което някои се готвят да въведат бедствено положение.\r\n\tДевет общини от пазарджишка област може да обявяват бедствено положение заради проблем със сметосъбирането от началото на 2018 г., алармира пред БНР кметът на Пещера Николай Зайчев.\r\n\t\"Общинските сметища трябва да бъдат закрити, а новото регионално депо край Пазарджик няма оператор. Това поставя общините в региона в рискова ситуация\", обясни кметът.\r\n\t\"От 1 януари всички сметища в страната се закриват. Големият проблем е, че е обжалвано решението за избор на изпълнител на регионалното депо и все още не е избран такъв. При това положение в действие влиза областният управител, който може да обяви бедствено положение за седем дни и след това да го удължи до един месец. Ние подписахме протокол, с който, ако до края на годината няма изпълнител, областният управител ще обяви бедствено положение, за да можем ние като община да спазим Закона за управление на отпадъците. И тъй като нямаме готовност за сметосъбирането и сметоизвозването през следващата година, няма да има повишение на таксата за битови отпадъци\", поясни пред Агенция Фокус Зайчев.\r\n\tБългария се ангажира да прекрати в края на 2017 г. експлоатацията на старите общински депа, които не отговарят на евроизискванията, след като Брюксел стартира наказателна процедура срещу страната. Затова още преди месеци кабинетът одобри затварянето на сметищата. Тогава от екоминистерството се ангажираха там, където все още се изграждат новите системи за отпадъците, боклукът да се вози към съседни общини.\r\n\t\"Вече са издадени заповедите на районните инспекции по околна среда за затварянето на всички депа, а на заседание на Министерския съвет беше прието решение, с което се указва на тези, които все още нямат завършени системи, къде могат да депонират, ако не сключат договори. Част от общините, които попадат в този обхват, имат в много напреднала фаза процедури за сключване на договори, така че не би трябвало да има проблем с това. Веднага след нова година, през януари, предстои да изпратим подробна информация на Европейската комисия за пълното изпълнение на ангажиментите ни и ще поискам започване на действия по закриване на тази много тежка процедура\", заяви пред БТА в сряда Нено Димов.\r\n\tМеждувременно, жителите на дупнишкото село Джерман решиха да протестират през първата или последната събота на всеки месец срещу проекта за изграждане на депо за отпадъци, предаде БНР. Първият протест е насрочен за Богоявление, 6 януари, когато те възнамеряват да блокират главен път Е-79, каза Борислав Тасков от протестния комитет.\r\n\tОт 5 години джерманци протестират и водят съдебни дела срещу проекта за депо в местността Спротива. Там трябва да се преработва отпадъкът на 6 общини - Кюстендил, Дупница, Бобов дол, Сапарева баня, Невестино и Трекляно. Обектът се финансира по програмата \"Околна среда\" за над 30 милиона лева.\r\n\tСпоред местните избраният терен, от около 200 декара, не е подходящ - земята е земеделска, дори е засята, теренът е с денивелация над 100 м. отстои на около 500 м. от автомагистрала \"Струма\" и река Джерман и на около 400 м. от крайните къщи в селото. За да измолят божията подкрепа, местните издигнаха и осветиха и параклис на площадката, където трябва да е бъдещото депо, с идеята никой да не посегне да събаря Божия храм.\r\n\tПред БТА екоминистърът даде информация и за етапа, на който се намират останалите наказателни процедури срещу България в сферата на екологията.\r\n\tНай-тежка е процедурата за чистотата на атмосферния въздух, по която страната е осъдена.\r\n\t\"Имах поредица от срещи с комисаря Кармену Вела и с неговия екип, имахме срещи и на експертно ниво. Очертали сме рамката на мерките и до края на януари ще имаме първи вариант на график, а до края на февруари този график трябва да бъде максимално изчистен. През март, когато е готов и окончателният доклад от Световната банка, е следващата среща на експертно ниво, за да включим и тези мерки в графика. До края на март би трябвало да сме изчистили мерките, сроковете, средствата, които са необходими, и отговорниците, след което трябва да започнем изпълнението на този график. Ако тези дейности се изпълнят, предполагам, че няма да се мине към следващата фаза на наказателно действие, защото подобряването на качеството на въздуха не може да се случи за една нощ. Това, което комисията също иска от нас, е да покажем реални резултати\", посочи Димов.\r\n\tПо процедурата за „Калиакра“ той коментира, че вече са в сила заповедите за обявяване на защитена зона \"Комплекс Калиакра\" и за изменение и допълнение на заповедите, с които са обявени защитените зони \"Калиакра\", \"Белите скали\" и \"Било\".\r\n\t\"Това беше едно от основните искания в решението на комисията. Мисля, че сме много напреднали в разговора с тях за евентуално приключване на процедурата, но все още нямаме окончателен резултат. Може би това е начинът да се покаже как да се действа, когато са пряко ангажирани в изпълнението на определено решение местната власт и местните общности, централната власт и Брюксел\", посочи министърът.", "date": "2017.12.27", "title": "Общини пред бедствено положение с боклука заради затварянето на 113 депа"}
{"url": "http://www.mediapool.bg/novi-protesti-utre-za-i-protiv-vtoriya-lift-nad-bansko-news273556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНови протести \"за\" и \"против\" втория лифт над Банско се очакват на 28 декември, като първият ще бъде на главен път Е-79, а вторият - пред Министерски съвет.\r\n\tЖителите на Банско и околните населени места отново ще излязат на протест на главен път Е-79 край Симитли на 28 декември в подкрепа на изграждането на втори лифт в курортния град, събщи пред Агенция Фокус Димитър Русков, представител на сдружение \"Бъдеще за Община Банско\".\r\n\tПротестът ще започне в 10.00 ч, като се очаква да присъстват жителите на общините Симитли, Разлог, Кресна, Струмяни, Благоевград и други.\r\n\t\"Надяваме се, че утре в Министерски съвет ще се глада точката, касаеща плана за управление на Национален парк \"Пирин\" и изграждането на втори лифт в Банско. Освен това знаем, че в същия ден пред Министерския съвет ще се проведе протест от противниците на нашето искане, затова решихме, като ответен жест, да организираме пореден протест. С него искаме да заявим на правителството, че очакваме неговото решение\", каза още Русков.\r\n\tТой добави, че на място ще бъде взето решение от страна на протестиращите дали отново да бъде блокиран главен път Е-79, както се случи на предходния протест. На 13 декември жителите на Банско, водени от кметовете в региона, затвориха за кратко главен път Е-79 край Симитли.", "date": "2017.12.27", "title": "Нови протести утре \"за\" и \"против\" втория лифт над Банско"}
{"url": "http://www.mediapool.bg/strelets-nahlu-vav-fabrika-v-moskva-edin-e-ubit-news273548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБивш собственик на фабрика за сладкарски изделия в Москва уби охранител и рани трима души, съобщи руският Следствен комитет, цитиран от световните агенции.\r\n\tПо данни на комитета Иля Аверянов е открил стрелба във фабрика \"Меншевик\" при разгорещен спор с новия й собственик и се е барикадирал в промишления комплекс. Прокуратурата в Москва съобщи, че стрелбата започнала, когато на територията на предприятието пристигнали съдебни пристави.\r\n\tАверянов се обади в радиостанция \"Бизнес Еф Ем\" и заяви, че фабриката му е била отнета незаконно от прокурори, действащи заедно с престъпна банда.\r\n\t\"Обкръжен съм, навсякъде има хора от специалните части. Или ще си тегля куршума, или ще се предам. . . Ако остана жив, ще се боря докрай\", заяви той пред радиостанцията.\r\n\tПървоначално бе съобщено, че мъжът е въоръжен с полуавтоматична карабина \"Сайга\" и че е взел няколко души за заложници. Властите опровергаха информацията за взети заложници, но казаха, че мъжът се е барикадирал във фабриката.\r\n\tПолицията претърси обекта след стрелбата, но в него не бе намерен бившият директор, съобщи източник от министерството на вътрешните работи.\r\n\tАверянов е напуснал територията на фабриката преди силите на реда да я отцепят, заяви началникът на пресслужбата на Московското Главно управление на вътрешното министерство Юрий Титов, цитиран от ТАСС.\r\n\tТой уточни, че това е станало в 09.53 ч. местно време и че оръжието, с което е стрелял Аверянов, е било иззето.", "date": "2017.12.27", "title": "Стрелец нахлу във фабрика в Москва, един е убит"}
{"url": "http://www.mediapool.bg/erdogan-se-razsardi-na-borisov-che-ignorira-turtsiya-news273557.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки последователните усилия на премиера Бойко Борисов да се хареса всячески на турския президент Реджеп Тайп Ердоган, като посредничи в раздора на Анкара с Брюксел, Анкара е недоволна.\r\n\tТова става ясно от , цитирана от .\r\n\tНедоволството е заради игнорирането на Турция от програмата на българското председателство на Съвета на ЕС, която издига на преден план евроинтеграцията на Западните Балкани, но не и на Турция.\r\n\tМатериалът от 27 декември, който в заглавието си посочва, че подобно поведение не се вписва в \"комшолука\", е придружен от снимка, на която е обозначено: \"Игнорираха Турция\".\r\n\t\"София не използва нито едно изречение за еврочленството на Турция, но, от друга страна, поставя на центъра на вниманието разширяването на ЕС към Западните Балкани\", пише изданието, цитирано от obzornews.bg.\r\n\tСпоред турската медия България, която е член на ЕС и за пръв път ще поеме председателството на съюза, е предприела линия на игнориране на Турция по пътя й към членството в Европейския съюз. Изданието припомня, че България ще поеме председателството от Естония и един от основните приоритети на София ще бъде процесът на приобщаване на Западните Балкани.\r\n\t\"В процеса на разширяване на ЕС разделянето на Западните Балкани от Турция е отношение, което напоследък се утвърждава и в Брюксел\", отбелязва Хюриет.\n\n\r\n\t\"В пътната карта на България за следващите шест месеца пише единствено, че \"по време на председателството на България с Турция ще се работи в името на диалога и продължаването на сътрудничеството\", допълва изданието.\r\n\tСпоред Хюриет по време на българското европредседателство интересът към Западните Бълкани ще се повиши значително.\r\n\tИзданието намеква, че Турция е настоявала за среща на върха по време на българското европредседателство, но усилията да се организира тя са пропаднали.\r\n\t\"На 17 май 2018 г. лидерите на Европейския съюз, които по никакъв начин не откликнаха на молбата на Турция за среща на високо равнище, ще се срещнат в София, за да обсъжат бъдещето на Западните Балкани\", пише изданието.\r\n\tСпоред Хюриет България стои дистанцирано от Турция по отношение на нейното членство в ЕС.\r\n\tИзданието припомня, че един от най-важните въпроси за България е прилагането на споразумението за реадмисия между Брюксел и Анкара, подписано на 18 март 2016 г.\r\n\t\"Друг важен момент, на който България отдава значение в сътрудничеството с Турция, е борбата с тероризма\", пише Хюриет и допълва, че България е сред държавите членки на ЕС, \"които не създават много проблеми, когато стане дума за Турция, и следят за спазването на добросъседските отношения\".\r\n\tИзданието акцентира и върху думите на премиера Бойко Борисов, който наскоро заяви, че трябва да се спре с лицемерието, че Турция ще стане член на ЕС, пише изданието.", "date": "2017.12.27", "title": "Ердоган се разсърди на Борисов, че игнорира Турция"}
{"url": "http://www.mediapool.bg/vmro-alarmira-che-bulgaria-shte-priema-kato-bezhantsi-travestiti-ot-iran-news273558.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтранна официална позиция по повод готвената ратификация в Народното събрание на т. нар.  разпространи на Стефановден партия ВМРО.\r\n\tКонвенцията бе приета от Съвета на Европа през 2011 г. и е в сила от 2014 г., но България все още не е страна по нея. Преди месец зам.-министърът на правосъдието Десислава Ахладова заяви по време на кръгла маса, организирана от Българския фонд за жените, че България ще ратифицира договора до края на календарната година и че подкрепя активно ратификацията ѝ от страна на Европейския съюз.\r\n\tСпоред партията на вицепремиера Красимир Каракачанов обаче конвенцията изобщо не е толкова безспорна и крие предизвикателства пред традиционните ценности. конвенцията всъщност цели , твърдят от партията на Каракачанов.\r\n\t, посочва в позицията си организацията.\r\n\t, твърди ВМРО.\r\n\tГласуването на Истанбулската конвенция ще задължи България да дава статут на бежанец на всеки чужденец с \"особености на пола\". , посочват от партията на Каракачанов.\n\n\r\n\tПолитическата формация е направила собствена юридическа интерпретация на текстовете на конвенцията. Според разсъжденията на ВМРО на изпитание ще бъдат подложени куп традиционни ценности.\r\n\t, смятат от ВМРО.\r\n\t, твърдят от партията.\r\n\tОттам смятат още, че разпоредбите на Истанбулската конвенция ще нарушат свободата на религията. , твърди ВМРО.\r\n\t, твърди партията на Каракачанов. В сряда системата на Съвета на Европа за справки относно подписите и ратификациите на договора не можеше да се ползва. Известно е обаче, че до момента тя е ратифицирана от около 30 държави, сред които Турция, Албания, Австрия, Белгия, Босна и Херцеговина, Дания, Финландия, Естония, Германия, Италия, Норвегия, Полша, Румъния, Сърбия, Словения, Швеция, Швейцария.\r\n\tОт ВМРО съобщават още, че в писмо до вицепремиера над 30 граждански, християнски и други организации за защита на семейството са се обърнали с молба за недопускане на ратификация на конвенцията.\r\n\t, посочват от партията.", "date": "2017.12.27", "title": "ВМРО алармира, че България ще приема като бежанци \"травестити от Иран\""}
{"url": "http://www.mediapool.bg/v-ukraina-se-izvarshva-nai-golyamata-razmyana-na-voennoplennitsi-news273559.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкраинските власти и проруските сепаратисти започнаха днес най-голямата размяна на военнопленници в продължаващия близо четири години конфликт, която може да засегне общо 380 души, съобщи Франс прес, цитирана от БТА.\r\n\tПърва група от петнайсетина украински военнопленници пристигна с автобус на територия под контрола на Киев, съобщи журналист на АФП от мястото на събитието.\r\n\tСепаратистите се очакваше да предадат в сряда на Украйна общо 74 души, държани като пленници в двете територии под техен контрол в Донецка и Луганска област, а в замяна трябваше да получат 306 души, държани в плен от украинските власти.\r\n\tТази операция - първата размяна на пленници за последните 15 месеца между двата лагера - се провежда на фронтовата линия край град Горловка, на около 40 км североизточно от сепаратистката \"столица\" Донецк.\r\n\tТя стана възможна след дълги преговори с участието на руския президент Владимир Путин, украинския му колега Петро Порошенко и руския патриарх Кирил. Освобождаването на военнопленниците е ключова точка от подписаните през февруари 2015 г. мирни споразумения от Минск.\r\n\tЧетиридесет и трима души от всички 306 души, които Украйна трябва да върне на сепаратистите, са си излежали наказанията и са освободени, така че няма да участват в организираната размяна, съобщи представителка на украинския парламент, цитирана от ТАСС.\r\n\tОсвен тях, по думите й, има около 10-15 души, които не искат да се върнат на територията под контрола на бунтовниците.\r\n\tПо информация на кореспондент на ТАСС от мястото на събитието Киев е завършил размяната на пленници с т.нар. Луганска народна република. На украинската страна са били предадени 16 задържани лица, а Киев се е съгласил да освободи 75 души, но двама от тях са предпочели да не се връщат.\r\n\tПредстои да бъде осъществена размяната на пленници с т.нар. Донецка народна република.\r\n\tПредставителят на Украйна в хуманитарната подгрупа на Контактната група Виктор Медведчук заяви, че Киев е предал общо 237 от 306 пленници. По думите му останалите са се отказали да се върнат в територията под бунтовнически контрол или са били освободени, предаде ТАСС.", "date": "2017.12.27", "title": "В Украйна се извършва най-голямата размяна на военнопленници"}
{"url": "http://www.mediapool.bg/2017-godinata-na-istinata-za-ktb-news273337.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИстината, без съмнение, е философско понятие. Но дори в епохата на постистината, когато фактите нямат особено значение, отново е много трудно да се приеме, че истината е само субективна. Особено в случая с КТБ, определян като най-големия банков обир в последните две десетилетия, когато под погледа на властите съвсем обективно \"изчезнаха\" 4-5 млрд. лева.\r\n\tОт краха на банката минаха три години. Ако има някакво положително развитие по казуса, то е, че механизмите на първичното и вторичното разграбване и свързаните с това измами бяха достатъчно добре осветени – като най-важните разкрития всъщност бяха заслуга не на институциите, на които данъкоплатците плащат за тази работа, а на независими медии и неправителствени организации.\r\n\tПо този начин на бял свят излезе друга истина – отказът на всички власти и на първо място на прокуратурата да се занимават с единия ключов участник в грабежа, с което на практика се легитимираха като негови съучастници.\r\n\tВ периода 2009-2013 г., когато КТБ бе още всесилна и любимо отроче на властта, шепа независими медии периодично публикуваха разкрития за политическата корупция, свързана с банката и за концентрацията на депозити на държавни фирми в нея. В замяна КТБ финансира фамилията на депутата Делян Пеевски, която си купи цяла медийна група и придоби монопол върху разпространението на печатни издания, необезпокоявана от КЗК.\r\n\tВ. \"Капитал\" публикува няколко журналистически разследвания, показващи как КТБ финансира свързани лица и фирми на мажоритарния й собственик Цветан Василев и тогавашния му бизнес партньор Делян Пеевски. Станаха известни и схемите за пряко или косвено финансиране от КТБ на политически партии, политици, съдии, прокурори, членове на регулаторните органи, журналисти, спортни клубове и влиятелни обществени личности. Разкритите схеми на практика бяха официално потвърдени от одитите, разпоредени след банкрута на КТБ през 2014 г. - над 84% от портфолиото на банката е било към свързани лица и фирми.\r\n\tПрез лятото на 2017 г. прокуратурата внесе в съда внушителния обвинителен акт по делото \"КТБ\". Тогава се разбра, че Пеевски не е бил разпитван в хода на разследването и името му дори не фигурира в обвинителния акт.\r\n\tВ същото време медиите на Пеевски и прокуратурата системно засилваха натиска върху издателя на \"Капитал\" и \"Дневник\" Иво Прокопиев, спретнато му бе обвинение и през декември т.г.  на негово имущество и активи по абсурдно твърдение, свързано с приватизацията на \"Каолин\" преди около 20 години.\r\n\tАктивизирането на прокуратурата и медиите от орбитата на Пеевски срещу неудобни независими медии, граждански активисти, опозиционни политици и сдружения, придоби невиждани по мащаба си измерения, граничещи с обикновен фашизъм.\r\n\tУсърдието им несъмнено е било стимулирано и от разкритията на неправителственият проект . През тази година \"КТБ files\" публикува две от общо трите си планирани разследвания по случая - \" (Историята на най-големия банков фалит в България или как функционира една \"захваната държава\")\" и \".\r\n\tВ разгара на скандалите през изтеклите години публично достояние станаха куп списъци, които иначе щяха да останат запечатани като \"банкова тайна\" – на ; на ; на ; ; ; ; ; ; ; ; .\r\n\tВсичко това бе оповестено с промени в законите, които остават и занапред и вече гарантират много по-висока откритост на процесите по банкова несъстоятелност.\r\n\tПублични са  за източването на КТБ. През 2017 г. обществото получи достъп и до част от секретните към онзи момент  – с участието на ДАНС.\r\n\tСлед съдебна битка още през 2016 г. бе разсекретен със законови промени и , в който бе описана схемата на източване на банката.\r\n\tТъкмо през 2017 г. обществото спечели най-големите битки в прозрачността за КТБ. След дълги юридически спорове и силен обществен натиск, с огромна доза неохота и месеци на колебание президентът Румен Радев се реши да разсекрети двете банкови стенограми от кризисното лято през 2014 г. -  и . Въпреки че съветникът по връзките с гражданското общество на предходния президент Росен Плевнелиев доц. Румяна Коларова окачестви осветляването като , обществото все пак успя да прочете в тях как са се държали и какво са говорили избраните от него политици в ключов за страната момент.\r\n\tСъщо през 2017 г. се състоя дългоочакваното внасяне на обвинителния акт за източването на банката. В , което макар да прилича повече на художествен роман, отколкото на прокурорски акт, също има достатъчно факти по случая.\r\n\tОт многобройните списъци на вложители и длъжници на първо място се потвърдиха публичните подозрения, че определени \"специални\" хора наистина са имали \"специални\" кредити и влогове в КТБ. Разбраха се и имената на въпросните хора.\r\n\tЕдин от интересните списъци – на , например разкри, че такъв тип продукти са отишли в ръцете на куп известни личности, воглаве с главния обвиняем за източването на банката и бивш мажоритарен собственик Цветан Василев, а също и съпругата му Антоанета, и членове на ръководството на банката. Със сравнително дребни суми, най-вероятно по кредитни карти, в списъка фигурират почетният лидер на ДПС Ахмед Доган, бившият министър на бедствията и авариите от квотата на ДПС Емел Етем, спортният деятел Константин (Тити) Папазов. Необезпечен заем е взел и депутатът от ДПС Митхат Метин от 10 000 лв., който е усвоен почти изцяло. Рекламният бос Красимир Гергов е изтеглил кредит от 4 млн. долара, който е усвоен изцяло. В списъка на фирмите личат имената на дружества на Василев, а също и компании, които в миналото бяха свързвани с депутата от ДПС Делян Пеевски. Най-големият единичен необезпечен кредит в размер на 40 млн. евро е даден на \"Родина пропъртис\" - 49 млн. евро. Общо 14-те кредита за свързваната в миналото с Пеевски \"Водстрой 98\" са на стойност около 74 млн. лв. Издателско-полиграфическият комплекс \"Родина\" на майка му пък е взел близо 43 млн. лв. и 20 млн. евро. Впоследствие близки до Пеевски политици твърдяха, че той е издължил всичките си кредити към КТБ и не е завлякъл банката и с лев. Военният завод \"Дунарит\" е взел 13 кредита за 45.8 млн. евро, 36 млн. лв. и 34 млн. долара. Държавната \"Булгаргаз\" бе получила от банката необезпечени 60 млн. лв., ТЕЦ \"Марица изток 2\" - 65 млн. лв., 1.3 млрд йени и 1 млн евро, Националната електрическа компания - 40 млн. лв. Партия ДСБ е взела 100 хил. лв, от които е усвоила 75 хил. лв., а Българската федерация по мотоциклетизъм на Богдан Николов - 340 хил. лв., усвоени изцяло.\r\n\tСред вложителите в КТБ освен държавните и общински фирми, които загубиха стотици милиони, се виждат и имената на куп известни личности, сред които отново добре познати политици като Ахмед Доган, Делян Пеевски, Вежди Рашидов, изключително много съдии, следователи и прокурори, самият Цветан Василев, бившият финансов министър от НДСВ Милен Велчев, бившият министър на образованието Даниел Вълчев, бившият финансов министър и банкер Стоян Александров, ексминистърът на транспорта от ГЕРБ Александър Цветков, бившите министри на икономиката Делян Добрев и Трайчо Трайков, бившият зам.-министър на вътрешните работи Филип Гунев и т. н.\r\n\tВ списъка на цесиите и прихващанията на личности, които са се опитали или са успели да изхитруват и да спасят по-голяма част от парите си или по-евтино да погасят задълженията си на фона на всички останали, влизат хора като главният редактор на в. \"Труд\" Петьо Блъсков, бизнесменът Едоардо Миролио, приближеният до премиера Александър Сталийски. Новият програмен директор на БНТ , което по думите му не му е било разрешено. Активни в цесиите и прихващанията са били фирмите от обкръжението на бившите партньори Цветан Василев и Делян Пеевски. Цесии е правила БТК - 10 на брой за обща сума 129.1 млн. лв., Domtech Holding - за 35.2 млн. лв. и 2.5 млн. евро, \"Авионамс\" - за 10.1 млн. лв. Отразени са серии сделки на ГИПС, \"В и ВГД оранжерии Петрич\", \"Дунарит\", \"Елит петрол\", \"Нафтекс Петрол\". Прихващания са поискали \"Риск инженеринг\", \"Рубин инвест\", \"Русенска корабостроителница Запад\", \"Сана спейс хотел Хисаря\", \"Техномаркет България\", \"Табак маркет\".\r\n\t\r\n\tЕдно от големите разкрития на 2017 г. беше обявената от президента Румен Радев след силен обществен натиск  За нея много хора казват, че не е разкрила нищо неочаквано, но този, който я е чел, може да види много по-реалистично как мислят и действат конкретни български политици в условията на криза.\r\n\tНа първо място стенограмата разкрива в детайли престъпната схема по източването на КТБ. Тоест още на 14 юли 2014 г. и властта, и опозицията са били напълно наясно, че става въпрос за груба измамническа схема, насочена към бруталното източване на финансовата институция. Това е и причината, поради която на въпросната дата политиците не постигат консенсус за спасяването на банката или, по-точно, става ясно, че няма политическо съгласие банката да бъде спасявана с държавни пари.\r\n\tТова поставя ключовият въпрос –\r\n\tНещо повече. Пред обществото цяло лято през 2014 г. БНБ, правителството и \"експерти\" поддържаха фиктивния сценарий, че се прави оценка на активите на КТБ, за да се види истинското й финансово състояние и да се прецени дали евентуално тя може да бъде спасена. Създаде се дори експертен комитет за спасяването на банката, в който влизаха известни експерти като например тогавашният подуправител на БНБ, понастоящем обвиняем по делото за източване на КТБ – Румен Симеонов, оправданият в миналото за краха на \"Минералбанк\" финансист Емил Хърсев, неговият колега Красимир Ангарски, бившият шеф на Сметната палата и настоящ член на фонда за гарантиране на влоговете проф. Валери Димитров (който впоследствие сериозно преосмисли позицията си и към днешна дата твърди, че КТБ не е била банка, а пирамида, и че не е трябвало да бъде спасявана) и др. Други експерти като например проф. Христина Вучева, която и до днес твърди, че банката е трябвало да бъде спасена, пък директно предложиха през лятото на 2014 г. и , като срещу това станат акционери в трезора.\r\n\tТака, вместо период на спасение, месеците от юли до ноември 2014 г., когато бе отнет лицензът на трезора, се оказаха период на окончателното доограбване на имуществото на банката, но и нещо много по-страшно – месеци на грубо беззаконие. Няма как да бъде забравено, че българските власти грубо потъпкаха всякакво българско и европейско законодателство с блокирането на гарантираните влогове в трезора в продължение на 5-6 месеца. Според евродирективите, които имат предимство над българския закон, те трябваше да бъдат изплатени още в средата на лятото. БНБ се напълни с писма на болни хора, които молеха за достъп до гарантираните си спестявания за спешно лечение, но въпреки това БНБ и МФ останаха непреклонни. Не ги спряха и писмата от Европейската комисия и Европейския банков орган, според които България грубо нарушава правото на ЕС и е заплашена от наказателна процедура.\r\n\tОт стенограмата от 2014 г. лъсна и мащабът на \"незнанието\" на бившия управител на БНБ Иван Искров за това, което се е случвало в КТБ. \"Никога не съм уведомяван да има проблем с кредитен портфейл или каквото и да е в тази банка, било от подуправител, било от друг\", вдига рамене в президентството в разгара на банковата криза Искров.  в развеселително заведение с главния обвиняем Цветан Василев, и досега не е признал отговорността си за събитията. Той така и не получи обвинение по случая \"КТБ\" и наред с Делян Пеевски стана един от двамата големи отсъстващи в мегаделото за източването на банката.\r\n\tНе по-малко любопитно се оказа и другото мегаразкритие на 2017 г. -  срещу 18-те обвиняеми за източването на банката. От т. нар. \"Общ поглед върху \"Моделът КТБ\", който звучи повече като мафиотски роман, отколкото като официален документ, става ясно, че ексбанкерът Василев е посочен като отговорен за общо 146 престъпления, основното от които е, че е създал и ръководил организирана престъпна група, отговорна за присвояване на 2.559 млрд. лв. плюс допълнително присвояване на 205.9 млн. лв. от касата на банката.\r\n\tВ документа е описана цялата версия на обвинението за функционирането на \"модела КТБ\", който е квалифициран като \"финансова пирамида\". От материала на прокуратурата става ясно, че от края на 90-те години Цветан Василев е използвал нарицателно за цялата си бизнес дейност, като е наричал зараждащата се по онова време финансова пирамида \"фирмата\" по подобие на едноименния филм от 1990-те години с участието на Том Круз, в който \"фирмата\" се оказва всъщност мафиотска структура.\r\n\tОбществото научи още, че от 1990-те години насам Василев е следял цялата заплетена мрежа от безкрайните финансови потоци на \"фирмата си\" чрез т. нар. \"справка\". Това е лист, който ексбанкерът е изисквал всеки ден на бюрото си, в който са отразени парите му за деня \"до стотинка\".\r\n\tРазследващите оповестиха и психопрофила си на Цветан Василев.\"Самоопределянето на обвиняемия Василев като собственик на цялото имущество на банката и самооприличаването му на крупен бизнесмен, придружени със съответни характерови особености, неминуемо го довеждат и до съзнанието за човек, без който икономиката и страната трудно могат да функционират и да се предвижват напред. Част от това самомнение е и самовъзприемането на обв. Василев като един крупен меценат, който подкрепя редица спонсорски проекти. Всичко това би било добре, само че парите, пропилени като спонсорства, не са лично негово имущество, а обществени пари, които той трябва да охранява и пази в банката, а не да \"раздава\", пише в резюмето.\r\n\tТо изобилства и от детайли по изнасянето на пари от банката, включително в сакове от клона на банката на бул. \"Цар Борис III\" 159 за политическия проект на Николай Бареков. Описало е също как Цветан Василев ползвал главната каса на КТБ като своя лична каса, от която си е осигурявал пари в брой.\r\n\tРазследващите твърдят, че без тези действия ограбването щеше да продължи и да ощети още повече вложители. Прокуратурата изнесе и прогнозата си, че схемите на Василев е нямало как да бъдат вечен кръговрат, като дори е изчислила, че при всички положения моделът е щял да рухне най-късно през 2016 г., но тогава това е щяло да доведе до \"фалит на държавата\".\r\n\tСъществуването на \"модела КТБ\" след 1 януари 2012 г. е по вина на БНБ, става ясно още от доклада на прокуратурата. От данните в него излиза, че надзорът е констатирал редица нередности в дейността на КТБ, включително ключови като отклонение от минималните изисквания за ликвидност и капитал, но срещу тях не са предприемани мерки още през 2012 г.\r\n\tНемаловажни щрихи към истината за КТБ бяха добавени през 2017 г. и от гражданския сектор. Двегодишно журналистическо , че фалитът на банката не е провал на \"Банков надзор\", а е управленски провал на БНБ и всичко не е имало как да се случва без знанието на управителя Иван Искров.\r\n\tЦентралната банка още през 2010 г. е знаела, че в Корпоративна търговска банка (КТБ) се случват сериозни нередности, но ръководството на БНБ е предпочитало да си затваря очите, твърдят журналистите. Екипът се е сдобил с документ от 2010 г., който по същество е докладът от една от двете големи надзорни проверки на КТБ преди фалита й през 2014 г. \"Всички индикации са, че в регулатора е имало доста добро знание за това, което се е случвало в КТБ – за поеманите рискове и за заобикалянето на правилата. Реално, ако трябва да се определи провалът, той е управленски, а не надзорен. Причината за пропуските не е некадърност, а умишлено затваряне на очите от страна на ръководството на БНБ\", констатира издадената по проекта книга \"Държавата КТБ\".\r\n\tДругият голям акцент от работата на журналистите е разкриването на свързаността на проблемите на КТБ с дейността на бившия тандем \"Василев-Пеевски\" и отсъствието на втория в списъка на обвинените.\r\n\tВажно е, че гражданският проект \"КТБfiles\" стига до подобни разкрития на тези на прокуратурата, макар и не в детайлите, с които разполага държавното обвинение. Според журналистите въпреки че прокуратурата е била инструмент за атакуването на банката през 2014 г., ако държавното обвинение не се беше намесило, щетите от криминалната схема щяха да бъдат значително по-големи. Екипът обаче смята, че ако прокуратурата се бе захванала с банката още при първите по-сериозни публикации на в. \"Капитал\" за порочните практики в КТБ, щяха да бъдат спестени към 2-3 млрд. лв. загуби.\r\n\tНе че няма още какво да се желае по отношение на публичността на измамата \"КТБ\", но всичко изнесено до момента дава добра възможност на гражданите да си представят картината на грабежа, участниците в него и системата, която е позволила той да се разгърне.\r\n\tТова се доказва и от , изнесена в предаването на БНТ \"Референдум\" на 12 декември 2017 г.. От нея става ясно, че гражданите са достатъчно информирани по случая, като според тях най-голяма отговорност за фалита на КТБ носят собствениците на банката (58.8%). На втора позиция (48.4%) е посочен основният регулатор – Българската народна банка, последвана от Комисията за финансов надзор. Близо 30% от анкетираните смятат, че основната отговорност за фалита носят големите длъжници на банката.\r\n\tДнес, след като основните щрихи на \"истината за \"КТБ\" са на масата, очевидно е време за възмездие. Анкетата на \"Референдум\" ясно сочи, че около 90% от хората не вярват, че виновниците за фалита на КТБ някога ще понесат отговорността си. Затова възмездието е това, което трябва да постигне политическият елит, ако иска поне малко да върне доверието към себе си.\r\n\tСъщото важи и за БНБ, в чийто нов морал няма как да се вярва, докато държи за свой представител във Фонда за гарантиране на влоговете в банките (институцията, която надзирава несъстоятелността на КТБ, б. р.) Нели Кордовска, която като и. д. подуправител на БНБ, ръководещ управление \"Банков надзор\", ден преди затварянето на КТБ изтегли парите си от банката и се спаси. Междувпрочем, това последното е, може би, не най-важната, но в същото време много силна еманация на цинизма и ниския морал по случая \"КТБ\".", "date": "2017.12.27", "title": "2017 – годината на истината за КТБ"}
{"url": "http://www.mediapool.bg/2017-ednopeevski-parlament-i-prefasonirane-na-upravlyavashtata-oligarhiya-v-diktatura-news273439.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t\r\n\tТака виждат годината политологът Евгений Дайнов, карикатуристът Христо Комарницки, журналистът Мария Спирова и финансистът Никола Пенев (и двамата живеещи във Великобритания), както и юристът Иван Брегов и актьорът Владо Пенев, към които Mediapool се обърна с въпроси.\r\n\tНай-положителното събитие на отминаващата година, според Комарницки е \"бляскавата сватба на Волен Сидеров с Борисов, Каракачанов и Валери Симеонов\", която е \"триумф и апотеоз на травестията в българската политика\".\r\n\tЗа Иван Брегов най-позитивното е това, че \"българските съдии не се поддадоха на натиск и не избраха спуснатите им отгоре кандидати за членове на Висшия съдебен съвет\".\r\n\tНай-смешното събитие на българската 2017-та според Никола Пенев, е подготовката на европредседателството с \"всичкия комизъм на опита да разкажем на Европа за една битово-селска България на развален английски\".\n\n\r\n\t\r\n\t Толкова много са, че се затруднявам да ги изброя. Успешният завършек на реформата в правосъдието, победата на обединените десни реформатори на изборите, краят на процеса срещу Цв. Василев и суровите, но справедливи присъди за виновните за фалита на КТБ, модернизирането на Българската армия и превръщането и в регионален и световен страж на мира, и пр.\r\n\tМартенските избори, които инсталираха правителство, формално известно като \"Борисов 3\" и парламент, в който буквално няма опозиция, а само непрестанно предоговаряни неформални интереси. В този исторически по безпардонността си парламент всяка преструвка, че в бялата сграда са събрани представители на която и да е част от народа, е отпаднала.\r\n\tВъзкресяването на проекта АЕЦ \"Белене\", като новата хранилка на статуквото. След провала на корупционния мегапроект \"Южен поток\", правителството имаше спешна нужда от нови парични потоци за преразпределяне - точно както императорите на западащата Римска империя, които постоянно трябва да се снабдяват с купища злато, за да тъпчат гушите на преторианската гвардия, която ги издига, крепи и сваля според капризите си. Шокиращото в нашия случай бе, че правителството си послужи с името на БАН като с тоалетна хартия, фалшифицирайки доклада на Академията, за да бъде публично обявена \"жизнеспособността\" на един пладнешки обир - на опасен и фундаментално безперспективен проект, обслужващ интересите на чужда сила.\r\n\t Вече явната путинизация на властта. Борисов не крие, че е в коалиция с Пеевски и Цацаров, а прокуратурата и т.нар. медии организирано и по план вършат мръсната работа на властта. Фактическата капитулацията пред руските интереси и отварянето на все повече канали, по които текат пари към Русия. Саботажът на модернизацията във военната авиация, възраждането на руските геополитически енергийни проекти, засилващата се антиевропейска реторика сред втория ешелон на властта. Засилената външнополитическа дейност на правителството, Борисов сякаш е навсякъде, работи неуморно по дооформянето (вътрешно) на образа на световен играч и (външно) на партньор, който не създава проблеми.\r\n\t Парламентарните избори и победата на ГЕРБ във формат, при който вече във властта няма никой, който да контролира поведението на управляващата партия. Влизането на прото-нацисти в управлението на държавата; не-влизането в парламента на партиите на демократично настроените модерни граждани.\r\n\tНай-важното обаче е след всичко това: интензифицирането на опитите на управляващата олигархия да се префасонира в някакъв вид авторитарна диктатура; официалното обявяване на ПП Зелените (и малко по-късно – на ПП Да, България) за врагове на трудовия народ.\r\n\tЕднопеевският парламент е безспорното политическо събитие, не защото е нещо ново за българина, а защото вече е приело изразителна форма. И според мен това е едно ободряващо и весело събитие - ние имаме не само назован, но и видим проблем - ГЕРБ, ДПС, Патриоти, БСП и обслужващият персонал на Марешки са болнавите политически деца на тоталитарния режим. Те имат еднакви наследствени болести, които, за жалост, се предават в обществото ни - европейските ценности са им чужди, властта като умение да управляваш в полза на гражданите им е непозната. Те са алчни, тесногръди и безпросветни.\r\n\tИ тук е време да не подминем и определящите се като алтернатива на еднопеевския парламент. Те така организираха поведението си като политически фактори, че накрая се озоваха извън 44-то Народно събрание. Това показва нещо много тъжно. Т.нар. дисидентска интелигенция от 80-те и 90-те не успя да отгледа и остави в наследство здрава демократична партия и изграждаща се около нея политическа култура. А новите модерно и проевропейски ориентирани политици - загатват, че щом не могат да намират съюзници, значи няма да бъдат носители на обществен консенсус накъде да върви България.\r\n\t Не искам да влизам в разговор за политика. Политиката е нещо сложно и многопластово и не съм аз човекът, който ще каже кое е политическото събитие. Но със сигурност бих искал тези политици, които се чувстват актуални в момента, в чиито ръце е властта, опозицията да кажат кои са културните събития на изминлата година, които тях лично са ги докоснали, или те са били преки участници в тях.\r\n\tБезспорно най-положителното политическо събитие през изминалата година бе бляскавата сватба на Волен Сидеров с Борисов, Каракачанов и Валери Симеонов - това бе триумф и апотеоз на травестията в българската политика.\r\n\tУпоритата и успешна гражданска съпротива срещу заграбването на Корал и Пирин, която непрестанно изобличава безпринципната алчност на управляващите и тяхната престъпна обвързаност с икономически групировки, които са над закона. Тази съпротива е ключова за постепенното възвръщане на политиката в нормите на приемливото и легитимното. Тази битка е дългосрочна и неравна, но след като я поддържаме в такъв труден момент, значи имаме път напред.\r\n\t Сближаването с Македония е положително развитие, което, ако продължи, ще донесе много спокойствие и в двете страни. Външнополитическите игри на премиера могат да донесат ползи. Борисов е умел играч и е оставил достатъчно пространство за маневри, някои от тях могат да донесат икономически или други ползи. Мигрантският поток все пак ни подмина (а не сме общество готово за миграция), отварянето на нови пазари също ще е от полза.\r\n\t Оправянето на отношенията с Македония. Референдумите (Трън, Ъглен, Генерал Тошево и пр.) при които местните хора пребориха хищни апетити към своята природна среда. Продължаващият провал на опитите Пирин да бъде подарен на изедници. Първият неуспех на властващата олигархия да погълне чужда собственост (\"Дунарит\"-\"Емко\"). Провалът на опитите на властта да докара Путин тук за 3 март догодина.\r\n\tКато оставим настрана законодателната власт и изпълнителната, тоест НС и Министерски съвет, трябва да отбележим, че в съдебната власт се случи най-важното събитие. Българските съдии не се поддадоха на натиск и не избраха спуснатите им отгоре кандидати за членове на Висшия съдебен съвет. Напротив, в голямата си част те излъчиха достойни свои представители в Съвета и това ги потвърждава като една от малкото сравнително здрави общности в страната. Затова и страхът от това те да бъдат независими и да имат позиция пред народа силно страхува казионните политически безпросветници - защото съдиите стават легитимна алтернатива на простащината, окупирала властта.\r\n\t Положително е само това, което се случва в българската култура, обществен живот, спорт. Събития в тези области, за съжаление, се случват не защото българската политика предполага да се случват такива чудеса, а точно обратното - въпреки политическия живот живот се случват чудеса. И тези чудеса са значителни и важни, заслуга за тях няма нито един политик, нито един човек, който си мисли, че управлява. За мен по-важно и по-стойностно от това, което се случва в културата и спорта няма. Ето – Григор Димитров се случва въпреки всичко. Тази година бях на лекция на Кристо и си дадох сметка, че той е това, което е не защото е българин, а въпреки това, че е българин.\r\n\t\r\n\tОпитите на управляващите да отвлекат общественото внимание от проблемите на настоящето и бъдещето, и да го фокусират в ревизиране на близкото минало, носят потенциални рискове с непредвидими последици.\r\n\t Всичко, което изброих в първия въпрос.\r\n\t Отказът от модернизация на армията е огромна заплаха за националния интерес. Възраждането на АЕЦ \"Белене\" и всичките газови потоци могат да доведат до огромни разходи, де факто колониални плащания към Москва. Те водят до хронична липса на пари в бюджета и затвърждават мизерията сред най-бедните.\r\n\t Рестартирането на АЕЦ \"Белене\". Поставянето на бойната авиация в зависимост от руската държава. Продължаващата конспирация около магистрала \"Струма\": с парите (отпуснати от ЕС) за една магистрала да бъде построена половин такава. Успешният засега опит на държавна институция, действаща като бухалка на мафията, за \"опраска\" Иво Прокопиев. Ползването на нещастни крепостни на разни крупни изедници като \"протестиращ трудов народ\". Агресивното налагане на невежеството като обществена норма и омаскаряването на експертността. Поредицата уволнения в частните телевизии. Утвърждаването на лъжата като норма в говоренето на държавници (случаите с Калиакра, \"Струма\", Пирин, \"Емко\", Прокопиев). Мащабната офанзива против \"приватизацията\", която има за цел отслабването на частната собственост и налагането на идеологията, че само \"държавното е добро\" по Мусолини: \"Всичко в държавата, нищо вън от държавата, нищо против държавата\". Продължаващата политическа импотентност на партиите представителки на \"демократичната общност\".\r\n\tНай-натъжаващото е, че времето не е като през 1990-те - да знаеш, че тоталитарната диктатура е зад гърба ти и оттук насетне всичко е предстоящо и обнадеждаващо. Днес ще бъде много по-трудно да покълне и заживее демокртична общност, защото сегашните политически играчи ползват цялата институционална и медийна машина за репресия и потисничество на инакомислещите.\r\n\tТъжният факт, че се разделихме с Кристиан Таков е най-тъжното събитие в българската политика. За мен той бе истинско вдъхновение, без да го познавам. Беше човек, който превръщаше неща, които за други в политиката са рутина, в ценност. Можеше да каже най-верните и точни думи, без да засегне и унизи хората, за които говореше. Ужасно ми липсва и страшно съжалявам, че си отиде толкова рано.\r\n\t\r\n\tВсеки от политическите пируети на Първия държавен и партиен ръководител Бойко Борисов носи голям комедиен заряд.\r\n\tТуитър кампанията на европредседателството, която е неволна, но съвършена пародия на политическите стандарти у нас, съчетавайки екзалтирани балкантуритски клишета с жалостиво несполучлив превод, заплатени щедро от невзискателните данъкоплатци. Изобщо, най-смешното в отколешната българска мания да не се изложим пред чужденците е именно неминуемият провал в това начинание. Отрезвяващо е, обаче, че само този - очевидно отслабващ - страх досега държеше политиката у нас над водата - понякога. Разпадането и на този последен, повърхностен инстинкт към приличие, е изключително опасно за нашата демокрация.\r\n\tПодготовката за европредседателството с всичкия комизъм на опита да разкажем на Европа за една битово-селска България на развален английски.\r\n\t Как Корнелия Нинова успя, с две глупави реплики, да загуби вече спечелени избори. Истерията покрай \"председателството\", в съчетание с протичането на покрива на \"НДК-то на Председателството\". Истерията покрай турския доклад за контрабандата на \"Булгартабак\". Как народната милиция тарашеше цяло лято палатките на \"Корал\"-ци. Признанието, че ББ няма достъп до \"собствения\" си профил във Фейсбук. Скоростното укротяване на Марешки от ГЕРБ. Изцепката на Главчев да накаже Корнелия Нинова за четенето на парламентарна декларация. Гламави реплики от типа (на шефа на КОНПИ) – ; или на Данаил Кирилов, че законното забогатяване трябва да бъде наказвано със силата на закона.\r\n\tБезспорно антикорупционното лаладжийство. Тези, които гласуваха срещу реформа на прокуратурата с промените в Конституцията през 2015 г. през 2017 г., се опитват да се обявят за борци за справедбивост. Разчитат, че грехът им от преди две години не отлежава в паметта на много хора, но грешат. Защото всеки български граждани започва да разбира, че институциите не работят в негов интерес, тъй като са проядени от корупция и политически назначения. Така всеки гражданин финансира по вторичен път държавата, която му е нужна - плаща двойно за образование, макар и то да е безплатно, плаща много за здравеопазване, тъй като не получава сигурност, че е лекуван правилно. И идва моментът, в който хората разбират, че така не може да продължава. Че пътят към по-добрия живот идва, когато имаш изразена съпротива - днес за чист въздух, утре за некачествения ремонт на кварталната улица.\r\n\tЧувството ми за хумор се е изпарило тотално, когато става дума за политика. Не виждам нищо смешно, а само трагично. Понякога са фарсови нещата, понякога трагични, но не могат да се нарекат смешни. Нито едно от тях.", "date": "2017.12.27", "title": "2017: Еднопеевски парламент и префасониране на управляващата олигархия в диктатура"}
{"url": "http://www.mediapool.bg/dnes-e-stefanovden-praznuvat-225-635-balgari-news273545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДнес, на третия ден след Рождество Христово - 27 декември, Православната църква чества Деня на Св. Стефан.\r\n\tНа този ден празнуват всички с имената Стефан и Стефка и производните им: Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Шон, Шона.\r\n\tПо данни на Националния статистически институт на днешния ден имен ден празнуват 225 635 българи, от които 141 252 мъже и 84 383 жени. Най-много именници носят името Стефан, следвано от Стоян, а сред жените най-много от празнуващите са с името Таня, следвано от Стоянка.\r\n\tОт времето на Апостол Павел насам всички наричат Св. Стефан пръв мъченик (първомъченик), защото е една от първите жертви на християнската вяра. Свети Стефан е първият християнски мъченик и първи служител (архидякон) в устройващата се Йерусалимска община - църква. В нея влизали хора от всички среди, като богатите предоставяли имотите си за подпомагане на общината, а Св. Стефан посочвал дейност и призвание на отделните й членове. Може да се каже, че това е била първата реална християнска община, която била толкова убедително и справедливо изградена, че юдеите завидели, оклеветили Св. Стефан и го пребили с камъни. Преданието разказва, че Богородица наблюдавала мъченическата му смърт и се молела за него.\r\n\tСлед Възнесението на Иисуса Христа и след слизането на Св. Дух над апостолите словото Господне бързо се разпространявало, и числото на вярващите растяло всеки ден. Юдейските началници и членовете на синедриона с ожесточение и гняв виждали успехите на новото учение. След като предали Иисуса Христа на позорна кръстна смърт, те се надявали, че с него ще загине и неговото слово. Но сега те видели, че смирените рибари безстрашно и гръмко проповядват името на възкръсналия Христос. В Йерусалим числото на вярващите все повече се увеличавало. Дори мнозина от еврейските свещеници се обърнали към Христа.\r\n\tТова силно обезпокоило членовете на синедриона. Те встъпили в спор със Стефан, но не могли да противостоят на духовната сила и мъдрост, с която били изпълнени неговите думи – толкова повече, че Стефан правел и чудеса. Тогава те прибягнали до друго средство: възбудили срещу него народа, стареите и книжниците, като го обвинили пред синедриона, че уж хулил Бога и Мойсеевия закон. Намерили се лъжесвидетели, които потвърдили техните думи. Повикали Стефан в синедриона. Вместо да се защитава, той започнал да обвинява своите обвинители, че именно те непрестанно нарушават закона, макар да се хвалят с неговото изпълнение. Той припомнил всички благодеяния на Господа към еврейския народ: как той го спасил от тежкото египетско робство, чудесно го опазил сред пустинята, дал му закон, устроил за него скинията, а след това и храма, пращал му пророци и проповедници, които му възвестявали за Христа; как тоя избран народ нарушавал Божия закон, убивал пратените от него пророци и най-после изпълнил мярата на своите престъпления, като разпнал Христа.\r\n\t\"Твърдоглави и необрязани по сърце и уши – извикал Стефан, - вие всякога се противите на Светия Дух, както бащите ви, тъй и вие! Те убиха ония, които предизвестиха идването на Праведника, Чиито предатели и убийци станахте вие!\" Тези думи възбудили яростта на слушателите: те скърцали със зъби и сърцата им се скъсали от злоба. А Стефан, изпълнен от Дух Свети, веднага прекъснал речта си, погледнал на небето към открилото се пред очите му божествено видение и радостно извикал: \"Ето, виждам небесата отворени и Сина човечески да стои отдясно на Бога!\" Тогава всички единодушно се нахвърлили върху него и като го измъкнали вън от града в Йосифовата долина, около Кедърския поток, започнали да хвърлят камъни върху него. А той се молил и казвал: \"Господи Иисусе, приеми духа ми!\" След това коленичил и извикал с висок глас: \"Господи, не зачитай им тоя грях!\" – и с тия думи починал. От всички най-вече се ожесточавал един момък на име Савел, жесток гонител на църквата Христова – онзи същият, който по-късно, просветен от Духа Божи, станал най-твърд и ревностен проповедник на истинската вяра и славен апостол Павел.\r\n\tВ 415 г. мощите на първомъченика Стефан били открити чрез чудно видение, което имал един свещеник. Те били поставени в Сионския храм в Йерусалим.", "date": "2017.12.27", "title": "Днес е Стефановден, празнуват 225 635 българи"}
{"url": "http://www.mediapool.bg/rekorden-stud-i-snyag-v-kanada-i-chasti-ot-sasht-news273560.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКанада преживява безпрецедентна студена вълна, която обхваща почти цялата й територия и може да продължи до началото на януари, предаде Франс прес. Силно студено време и рекордни количества сняг бяха регистрирани и в някои части на САЩ.\r\n\t\"Такива дълги студове, които да се простират на толкова голяма площ не помня да е имало\", заяви представителят на канадската държавна метеорологична служба Александър Паран.\r\n\tСпоред синоптика рекордното в тази студена вълна са не толкова температурите й и предизвиканото от ветровете й застудяване, а по-скоро обхватът и продължителността й.\r\n\tФедералната метеорологична агенция издаде предупреждения за екстремни студове поради вълна от арктически въздух за провинциите Квебек, Онтарио, Манитоба, Саскачеван и Алберта, както и специални синоптични бюлетини за източните провинции Ню Брансуик и Нова Скотия и западната Британска Колумбия.\r\n\t\"Предупреждение за крайни студове се издава, когато предизвиканото от вятъра застудяване или много ниските температури са с висока опасност за здравето (измръзвания, хипотермии и т.н.)\", се казва в сайта на държавната метеорологична служба.\r\n\t\"Вече сме с 10 до 20 градуса по Целзий под нормалните за сезона температури\", отбеляза Паран.\r\n\tСвързаните с ниските температури силни ветрове, достигащи скорост до 120 км/час, лишиха от електричество близо 160 000 домакинства в Нова Скотия, което е близо една трета от домакинствата в тази източна канадска провинция.\r\n\tМеждувременно, рекордни количества сняг паднаха в пенсилванския град Ери, съобщи националната метеорологична служба на САЩ, цитирана от Асошиейтед прес.\r\n\tОсемдесет и шест сантиметра паднаха в понеделник - рекорд за всички времена за натрупана за ден снежна покривка в това населено място. С натрупалите вчера още 48 см, снежната покривка в Ери достигна 134 см.\r\n\tГрадската управа обяви червен код за опасни и непроходими пътища.\r\n\tСлед \"бялата Коледа\" метеоролозите прогнозират много студено време до Нова година за Чикаго, на цялата територия на щатите Северна Дакота и Уисконсин, както и в части от Южна Дакота, Минесота, Айова, Мичиган и Индиана. Застудяване се очаква също и в Ню Йорк и Бостън.", "date": "2017.12.27", "title": "Рекорден студ и сняг в Канада и части от САЩ"}
{"url": "http://www.mediapool.bg/bozhidar-dimitrov-shte-pravi-profesorska-partiya-news273546.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият директор на Националния исторически музей Божидар Димитров даде заявка за създаването на професорско политическо движение.\r\n\t\"Ще направим политическо движение, да се измерим колко струваме в очите на избирателя. След това може да се трансформира в политическа партия\", каза той в .\r\n\t\"Преди година основахме движение \"Боянски клуб\" на университетски професори и такива от БАН, което щеше да лобира за приемането на неща, свързани с културно-историческото наследство, но не върви. Затова си мисля дали да не възродим традицията от 1935 – 43 г. на т. нар. професорски правителства, които най-добре знаят какво да се направи и са били добри менажери. За да стане това, трябва да се участва в политиката\", заяви Димитров.\r\n\tТой добави, че решението за създаването на движението е взето \"след дълги разговори\", но не даде повече подробности.\r\n\t\"Боянският клуб\" бе създаден в края на 2015 г., главно като реакция срещу мигрантския наплив към Европа, който бе окачествен от представители на клуба като \"милионен ислямски поход към Европа\". Тогава Димитров настояваше да бъде защитен от наказателно преследване граничар, застрелял мигрант на българската граница.\r\n\tИсторикът, който е бивш сътрудник на Държавна сигурност, активен борец срещу \"македонизма\" и почетен професор на Университета по библиотекознание, е известен с ексцентричните си и често крайно неприемливи публични изказвания.", "date": "2017.12.27", "title": "Божидар Димитров ще прави професорска партия"}
{"url": "http://www.mediapool.bg/ima-ogranicheniya-na-dvizhenieto-po-patishtata-zaradi-pribiraneto-sled-koleda-news273544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 14 до 20 часа днес се ограничава движението на камионите над 12 тона по автомагистралите и най-натоваренитe пътища в страната заради очаквания трафик към София и големите градове, съобщиха от Агенция \"Пътна инфраструктура\".\r\n\tЗабраната не важи за МПС, превозващи бързоразвалящи се храни и товари на температурен режим, живи животни и опасни товари.\r\n\t\"Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", припомнят от агенцията.\r\n\tЗа улеснение на трафика през Владая от 10 до 20 ч. ще има две ленти за прибиращите се към София.\r\n\tАлтернативен маршрут на първокласния път през Владая е магистрала \"Люлин\", напомнят от пътната агенция.\r\n\tСъщевременно БНР припомни важна информация за пътуващите през Сърбия.\r\n\tОт 1 януари 2018 г. в страната в сила влиза новата система за таксуване на автомобилите, преминаващи по новия участък от магистралата между Димитровград и Ниш. Таксата за леките автомобили ще е 1.60 евро или 190 сръбски динара в едната посока. Тя може да се плати в брой - в лева или евро - или с банкова карта.\r\n\tПромяната засяга трафика от Западна Европа към България, който в момента е много интензивен. Затова всички, избрали да прекарат коледните и новогодишните празници в Сърбия, трябва да се информират внимателно за пътната обстановка, препопоръчват българските власти.\r\n\tВсички граждани и транспортни фирми могат да получават информация за актуалната пътна обстановка в България от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи ситуационен център, който събира и обобщава данните за състоянието на републиканските пътища.\r\n\tИнтензивен, но без тапи и задръствания се осъществяваше в неделя по обяд трафикът по Е-79 в района на пътен възел Симитли-Банско и Симитли Кулата и Благоевград, предаде БГНЕС.\r\n\tПри град Симитли в края на почивните дни се получават тапи поради факта, че там път II-19-Гоце Делчев-Банско се влива в Е-79.\r\n\tЛипсата на задръствания след петте дни почивка за Коледа се обясняват със сливането им с тези за Нова година. Очакват се тапи на изхода на Благоевград в посока Симитли в петък - 29 декември, когато мнозина ще се отправят да пътуват за посрещането на Новата 2018 г. в курортите като Банско, Разлог и Сандански, както и в съседна Гърция.", "date": "2017.12.27", "title": "Има ограничения на движението по пътищата заради прибирането след Коледа"}
{"url": "http://www.mediapool.bg/plevneliev-oshte-ne-sme-slozhili-sotsializma-v-muzeya-news273547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреходът в България още не е приключил, защото обществото все още е разделено за равносметката от социализма. Това става ясно от реч на експрезидента Росен Плевнелиев пред участниците на втората годишна среща на \"Милениум клуб България\", чиято тема бе \"Краят на прехода\".\r\n\t\"Много искам преходът да свърши и да постигнем съгласие в обществото, че това е така\", заяви държавният глава в периода 2012 г. - 2017 г.\r\n\t\"За да свърши преходът обаче, трябва така да напишем историята, че тя да остане за следващите поколения и да гледаме напред, в 21 век, по друг начин. Днес в обществото има разделение, което не е преодоляно. Много българи вярват, че по време на социализма е било сигурно, спокойно, а други смятат, че е имало диктат на комунистическия режим и на тайните служби, съществували са лагери и т. н.\", каза Плевнелиев.\r\n\t\r\n\tПо думите му \"много бивши социалистически страни сложиха социализма в музея, но ние и това не направихме\".\n\n\r\n\t\"Помогнете вие, младите, за да обединим обществото и да направим един музей на 20 век, в който да разкажем истината такава, каквато е била. Водих битка по време на моя мандат досиетата да отидат там, където трябва да бъдат. Докато досиетата не са обработени, не можем да знаем цялата истина. 10 800 души са в момента бившите сътрудници на бившата ДС, които работят в институциите в България. Ето, купувам си книга за 100-те най-значими личности на България и на корицата е Тодор Живков\", добави експрезидентът.\r\n\t\r\n\tТой разви идеята си за обединение около национална стратегия с хоризонт 2030 г., в която целите да бъдат \"да изкореним бедността, да развиваме иновации, да има справедливост и права за всеки\". \"България трябва да изгради своята Стратегия 2030 в унисон с европейските изисквания, за да има хоризонт за всеки в родината и по света\", добави Росен Плевнелиев.\r\n\tВ тази връзка той разкритикува наследника си на поста Румен Радев за това, че изобщо не се изнтересувал от темата.\r\n\t\r\n\tТой призова за модерен патриотизъм и евроатлантически ценности.\r\n\t\"Днес понякога си мисля, че най-трудното и най-тежкото предстои, защото виждам шестващите национализъм и популизъм. Трябва да бъдем равни с другите, а не да робуваме на една или друга велика сила. Голяма част от българските националисти размахват чуждо, а не българско знаме, говорят за национализъм, а не за патриотизъм\", коментира Плевнелиев.\r\n\t\"Ако всеки един от нас е патриот, а не националист, пази завета на дедите ни, на революционерите, на будителите ни, на тези, които ни казаха да направим чиста и свята република, която още не сме създали, да бъдем равни с европейците, а не да харизваме българската държавност на казахските степи”, призова Плевнелиев.\r\n\tТой поздрави членовете на \"Милениум клуб\" и ги призова да бъдат \"на всички континенти, а не на три морета\". \"Защото често, когато говорим за три морета, пропускаме 21 век, съвремието, и не трябва да робувате на стари догми, добре е да ги оставим в миналото\", каза експрезидентът и даде пример с малката държава Сингапур.\r\n\t\r\n\t\"Познавам почти всички световни лидери, говорил съм с тях, задавал съм им въпроси, слушал съм отговорите им и все повече се безпокоя, че липсва колективното усещане за научен урок от историята на глобално ниво. Все повече и повече се притеснявам, че дори и най-големите, и най-мощните, и най-силните, и най-богатите, може би, нямат план за това накъде сме тръгнали и как да се поучим от уроците на историята\", подчерта Плевнелиев.\r\n\t\"Не считам, че е прогрес тогава, когато президентът на САЩ декларира, че не мирът е на първо място, а собствените тясно национални интереси на САЩ”, каза Плевнелиев. И не счита, че е прогрес, когато се строят бариери и граници. Не е прогрес, когато се рушат, а не се надграждат правилата на международния правов ред, добави експрезидентът.", "date": "2017.12.27", "title": "Плевнелиев: Още не сме сложили социализма в музея"}
{"url": "http://www.mediapool.bg/sportnata-2017---godinata-na-grigor-news273549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t2017 г. не бе особено богата на спортни събития от най-голям мащаб, но ще остане незабравима за България с невероятния триумф в тениса на Григор Димитров, един великолепен спортист, който с труд и постоянство сбъдна мечтите си. 26-годишният тенисист от Хасково си бе поставил за приоритетна цел дебютно участие в заключителния турнир на Мъжката тенис асоциация и не само я изпълни, но и триумфира на върха в Лондон и сега е трети в света.\r\n\t\r\n\tГодината в света на тениса бе изключително интересна. Феновете на популярния спорт бяха пренесени 10 години назад и станаха свидетели на възроденото изключително съперничество между Роджър Федерер и Рафаел Надал. Двете легенди прекратиха преждевременно сезона през 2016 г. заради контузии, а в началото на 2017 г. бяха поставени съответно 17-ти и 9-ти на Откритото първенство на Австралия, но това не им попречи да стигнат до финал, който напомни за най-добрите им години и бе спечелен в пет сета от швейцареца. Маестрото от Базел не се спря дотук и взе и първите два Мастърса за годината, записвайки нови две победи над Надал.\r\n\tИспанецът дочака своя момент – сезона на клей, за да запише отново името си в историята. Надал спечели рекордна 10-та титла от турнира в Барселона, след което закръгли на 10 и титлите си от Мастърса в Монте Карло и Ролан Гарос. Немислимото постижение от 10 триумфа в един турнир от Големия шлем бе отбелязано подобаващо от организаторите, а на всички вече стана ясно, че двамата големи ще си оспорват и първото място в ранглистата в края на годината.\r\n\tС идването на сезона на трева настъпи нова промяна на силите. Федерер с привидна лекота спечели за осми път титлата от Уимбълдън, без да загуби нито един сет по пътя си, а неговите фенове вече предвкусваха завръщането му на върха в световната ранглиста, и то на 36-годишна възраст. Сезонът на твърди кортове в Северна Америка обаче не бе успешен за швейцареца, който получи контузия в гърба в Монреал, а Надал се възползва от това, за да спечели Откритото първенство на САЩ, а месец по-късно да си осигури и завършване на годината на първото място в света.\r\n\tМеждувременно всички българи станаха свидетели на изключителното представяне на Григор Димитров. Гришо започна годината с титла в Бризбейн, продължи с достигане до полуфиналите на Аустрелиън Оупън, където бе спрян от Надал в пет сета, след което триумфира и пред родна публика при дебюта си на турнира в София. След лек спад във формата Димитров стигна и до най-големия успех в кариерата си до този момент, печелейки Мастърса в Синсинати, без да загуби нито един сет по пътя си.\n\n\r\n\tХасковлията бе спрян от Андрей Рубльов в третия кръг на Ю Ес Оупън, но игра много силно на следващите турнири в Азия, с което си осигури и теоретично участие на Финалите на световния тур в Лондон. Именно там дойде големия момент на Димитров. Той спечели и трите си мача в груповата фаза, след което победи Джак Сок на полуфиналите и се наложи над Давид Гофен в много тежък трисетов финал, за да спечели най-престижния турнир в тениса извън четирите от Големия шлем. По този начин Гришо си осигури и завършване на годината на трето място в ранглистата и официализира факта, че единствените двама по-добри от него през 2017 бяха Рафаел Надал и Роджър Федерер.\r\n\tПри жените американката Серина Уилямс спечели Аустрелиън Оупън, след което обяви временното си оттегляне от спорта заради бременност. Другите тенисистки се възползваха от нейното отсъствие и се вкопчиха в битка за големите трофеи и първото място. В крайна сметка тийнейджърката Елена Остапенко триумфира на Ролан Гарос, Гарбине Мугуруса спечели Уимбълдън, а американката Слоун Стивънс зарадва местната публика с неочаквания си успех на Ю Ес Оупън. Що се отнася до първото място в ранглистата, то последователно бе заемано от Анжелик Кербер, Каролина Плишкова и Гарбине Мугуруса, преди в крайна сметка на него да се установи румънката Симона Халеп.\r\n\t\r\n\tВъв футболно отношение годината бе по-тиха в очакване на най-важното събитие следващото лято – Световното първенство в Русия.\r\n\tФокусът падна върху клубните отбори, където Реал Мадрид записа постижение, което нито един друг отбор не бе правил досега – защити трофея си от Шампионска лига. Испанският гранд триумфира за 12-ти път в най-престижната клубна надпревара, като на финала победи Ювентус с 4:1, а преди това отстрани отборите на Атлетико Мадрид и Байерн Мюнхен. Кристиано Роналдо бе големият лидер на Кралския клуб, отбелязвайки 10 гола от фазата на 1/4-финалите нататък, а португалецът бе с голяма заслуга и за спечелената титла в Ла Лига.\r\n\tИменно тези силни игри донесоха на Роналдо през декември за пети път в кариерата му Златната топка, въпреки че той не се представи толкова силно през есента. С този успех бившият играч на Манчестър Юнайтед и Спортинг Лисабон се изравни с големия си съперник Лионел Меси, който също е печелил най-ценното индивидуално отличие пет пъти, а двамата неизменно доминират в класацията вече 10 поредни години. Малко утешение за аржентинеца е, че приключи годината с един гол повече от португалския си конкурент по показател точни удари за клуба и националния си отбор (54 на Меси и 53 на Роналдо). Годината приключи и малко разочароващо за Реал заради позорната загуба от Барселона с 0:3 насред \"Сантяго Бернабеу\" часове преди Коледа.\r\n\tВъв Висшата лига новият мениджър на Челси Антонио Конте пребори конкуренцията на новите наставници на Манчестър Юнайтед и Манчестър Сити – съответно Жозе Моуриньо и Пеп Гуардиола, за да донесе титлата на Стамфорд Бридж още в дебютния си сезон в Англия. В Германия Байерн Мюнхен стана шампион за пети пореден път, докато Ювентус взе шеста поредна титла в италианската Серия А. Доминацията на ПСЖ във Франция обаче бе прекъсната от смелия тим на Монако, който в допълнение стигна и до полуфиналите на Шампионска лига, а през лятото осребри успеха си, продавайки за огромни суми основните си играчи.\r\n\tВ България нямаше изненади и Лудогорец без никакви проблеми стана шампион за шести пореден път, докато Ботев Пловдив постигна страхотен успех и спечели Купата на България след победа именно над „орлите“ на финала. Разградският тим се представи впечатляващо и в евротурнирите през есента и излезе от групата си в Лига Европа, за да си осигури място на 1/16-финалите в Лига Европа. Впечатляващо бе и представянето на тима на ЦСКА-София, който след есенния полусезон изостава със само една точка от Лудогорец в класирането, докато Левски донякъде разочарова, въпреки привличането на много сериозни имена за българската футболна действителност – италианския треньор Делио Роси и бившите звезди от Висшата лига Габриел Обертан и Жорди Гомес.\r\n\tНа национално ниво най-интересни бяха заключителните мачове от квалификациите за Мондиал 2018, които донесоха и най-голямата изненада на годината – четирикратният световен шампион Италия бе победен от Швеция в баражите и няма да участва на Световно първенство за първи път от половин век насам. За шампионата в Русия не се класираха още отборите на Холандия, Чили и САЩ, но пък място на финалите намери симпатичният на всички тим на Исландия.\r\n\tЗа националния отбор на България квалификациите отново завършиха разочароващо, въпреки че годината донесе впечатляващи домакински победи над Холандия и Швеция. Като гости обаче момчетата на Петър Хубчев се представиха изключително слабо и взеха само една точка от пет мача, дошла при гостуването ни на аутсайдера Люксембург.\r\n\t\r\n\tГодината в леката атлетика бе отбелязана от отказването от спорта на една от големите легенди в историята на този спорт – Юсейн Болт. Светкавицата не можа да се сбогува с феновете по мечтания начин и остана трети на 100 метра на Световното първенство в Лондон. В последното състезание в кариерата си, Болт получи контузия на последен пост в щафетата 4х100 и не успя да завърши състезанието, но въпреки това бе бурно аплодиран от пълните трибуни на Олимпийския стадион в британската столица, а след това почетен и от Международната асоциация на атлетическите федерации (IAAF) със специална церемония.\r\n\tСъс златен и сребърен медал от пистата се оттегли и британската звезда Мо Фара, който обаче смята да търси кариера в асфалтовите бягания. Шампионатът на планетата бе доминиран от американските атлети, които завоюваха 10 златни медала и общо 20 сребърни и бронзови, а любопитно бе силното представяне на „Неутралните атлети“, които завършиха на 9-то място в крайното класиране. Причина за това бе решението на IAAF да не допуска Русия до международни състезания заради грандиозния допинг скандал в страната (наказанието бе удължено и за 2019-та година), но все пак бе позволено на дадени атлети от страната да участват под неутрален флаг, ако докажат, че нямат нищо общо с Руската антидопингова лаборатория.\r\n\tПървенството не бе силно за България, като родните представители стигнаха до само два финала във високия скок – Тихомир Иванов при мъжете и Мирела Демирева при жените, а Ивет Лалова остана съвсем близо до финала на 200 метра и завърши на 9-то място в крайното класиране.\r\n\tСкандалът с допинг програмата на Русия, за която бе доказано, че е се е случвала под държавен чадър, достигна своя връх през декември, когато Международният олимпийски комитет реши да не допусне страната до участие в Зимните олимпийски игри в Пьончан, макар че също като IAAF остави отворена вратата за определени руски спортисти да участват под неутрален флаг. Доживотна забрана за посещение на Олимпийски игри бе наложена на бившия спортен министър на Русия и настоящ заместник-премиер Витали Мутко, а красноречива бе и реакцията на президента на страната Владимир Путин, който заяви, че Русия „първо трябва да потърси вината в себе си“, след което даде зелена светлина на местните спортисти да се състезават в Пьончан под неутрален флаг, макар че преди това имаше притеснения, че може да призове за бойкот на Игрите.\r\n\t\r\n\tГодината в бокса бе пълна с интересни събития, макар и някои от тях доста спорни. Без съмнение мач номер 1 на 2017 бе изключителната битка между новия световен шампион в тежка категория Антъни Джошуа и бившия доминатор в категорията Владимир Кличко, която върна позагубения блясък на най-тежките. За разлика от тактическите и неатрактивни мачове, с които братята Кличко държаха всички големи титли в категорията, сблъсък на препълнения стадион „Уембли“ в Лондон предложи страхотно зрелище, напомнящо за най-силните години на Майк Тайсън и Ленъкс Люис. Джошуа първи свали съперника си в нокдаун, но старото куче Кличко отговори подобаващо и прати съперника си по гръб на ринга още в следващия рунд. Британецът изглеждаше тотално изчерпан, но възвърна силите си, за да нокаутира Кличко в 11-ия рунд и да се утвърди като новото голямо име в бокса.\r\n\tБългарският представител при тежките Кубрат Пулев с внимателен избор на съперници и много стабилен бокс си извоюва правото да се изправи срещу Джошуа и за втори път да се бие за световната титла в тежка категория. За съжаление, Кобрата получи скъса частично гръден мускул по време на подготовката си за двубоя и не можа да се изправи срещу британеца. Пулев обаче изрази увереността си, че ще се върне на ринга по-силен и отново ще се цели в световната титла.\r\n\tДругият голям мач на годината, макар от мнозина определян повече като \"цирк\", бе този между непобедения Флойд Мейуедър и царят на смесените бойни изкуства Конър Макгрегър. Двамата изнесоха серия театрални представления по света, в които разменяха обиди и закани, за да промотират мача, но номерът им проработи и боят в Лас Вегас привлече огромен интерес. Естествено, Макгрегър нямаше никакъв шанс на ринга срещу Мейуедър, който от своя страна показа признаци на „ръжда“, след като спря с бокса преди две години. В крайна сметка американецът спечели с технически нокаут и увеличи баланса си на 50 победи и нито една загуба, а още по-значително увеличи баланса си в банката.\r\n\tГодината завърши с новината, че бившият световен шампион в тежка категория Тайсън Фюри официално е изтърпял наказанието си за допинг и през следващата година ще може да се върна на ринга. Фюри не изгуби време и веднага предизвика Джошуа в социалните мрежи, а претенции към трона на Джошуа предявяват още американецът Дионтей Уайлдър и новозеландецът Джоузеф Паркър. Владимир Кличко от своя страна прояви добра преценка и не се възползва от клаузата си за реванш с Джошуа, обявявайки край на професионалната си кариера. Куриозното е, че с открития си и атрактивен бокс при загубата от Ей Джей, Кличко си спечели доста по-голямо признание и одобрение сред феновете, отколкото с много от рутинните си и скучни победи през годините.\r\n\t\r\n\tИзминаващата 2017 година със сигурност ще остави противоречиви чувства сред волейболните фенове у нас. За страна, която претендира да има традиции в този спорт, може би ни се искаше да видим още повече успехи на родните ни волейболисти. Все пак налице е страхотното постижение на женския национален отбор до 23 години, който стана трети на Световното първенство в Словения. Голяма част от този състав ще бъде ядрото на националния ни тим през следващите години и на пръв поглед бъдещето пред женския профил изглежда светло. Отново при жените поводи за радост ни донесоха и волейболистките на Марица, които успяха да пробият на международната сцена. Пловдивчанки записаха историческо постижение, ставайки първия български тим, класирал се за груповата фаза на Шампионската лига. В последните години момичетата на Иван Петков доминират на родната сцена и затова пробивът в Европа дойде някак логично.\r\n\tЕстествено най-сериозно внимание както винаги бе отделено на мъжкия ни национален отбор, който традиционно бе натоварен със сериозни очаквания преди Европейското първенство в Полша. Въпреки че момчетата на Пламен Константинов не бяха сочени сред фаворитите, едва ли е имало волейболен фен у нас, който да не се е надявал, че „лъвовете“ имат сили да подобрят или поне да повторят представянето си от последните еврофинали, където завършихме четвърти.\r\n\tЗа жалост, този път българите не успяха да намерят място в топ 4, отпадайки на четвъртфиналите от състава на Сърбия. Освен че бе доста болезнена, загубата с 0:3 (21:25, 22:25, 26:28) остави и усещането за поредния пропуснат \"златен\" шанс да стигнем до нещо голямо. За съжаление в мача със сърбите явно си пролича липсата на изявен лидер в нашия отбор, липса, която дори безспорната класа и реализаторски умения на Цветан Соколов не успяха да компенсират. Сега на „лъвовете“ предстои ново огромно предизвикателство, а именно предстоящото Световното първенство догодина, на което ще домакинстваме заедно с Италия. Дотогава остава да чакаме дали Пламен Константинов „ще намери“ лидера на отбора и да се надяваме, че с невероятната подкрепа на българската публика, тимът ни ще може да се бори с останалите световни сили в този спорт.\r\n\tОсвен при мъжете Европейско първенство имаше и при жените, като и там участието ни бе противоречиво. Няколко драматични победи в груповата фаза, последвани от още по-драматична загуба от действащия шампион Русия, оставиха момичетата на Иван Сеферинов на второто място в групата, с което бе пропуснат отличен шанс за директно класиране на четвъртфинал. Въпреки сериозния потенциал, с който разполагаше тимът ни и присъствието на доказано име като това на Елица Василева в състава, българките отстъпиха на Германия в осминафиналния плейоф и така отпаднаха безславно от турнира в Баку.\r\n\tНезависимо от разочароващия резултат на еврофиналите за тима ни, трябва да отбележим, че през 2017 този отбор постигна сериозен успех, класирайки се за Световното първенство в Япония догодина. Предвид потенциала на младите състезателки и опита на доказаните имена в състава и тук можем да се надяваме на по-добри резултати през следващата година.\r\n\t\r\n\tКакто в много други спортове и в баскетбола годината бе изпълнена със значими събития. У нас Лукойл Академик успя да спечели шампионската титла, като във финала се наложи над основния си конкурент през сезона Берое с 3-1 победи. Въпреки триумфа в родния шампионат ръководството на „студентите“ реши да се раздели със заемащия треньорския пост Тони Дечев. На негово място впоследствие дойде израелският специалист Шарон Друкер, който обаче не успя да оправдае сериозните очаквания към тима да направи пробив в Европа.\r\n\tФиналистът в първенството Берое пък изпрати исторически сезон, като освен сребърните медали в първенството, отборът воден от националния селекционер Любомир Минчев спечели Купата и Суперкупата на България, както и трофея в Балканската лига. Освен отличната си работа на клубно ниво, Минчев може да бъде похвален и за свършеното от него и неговия щаб с националния отбор, който продължава да се бори в квалификациите за Световното първенство в Китай през 2019 година. Тук естествено идва ред и на светлия лъч в родния баскетбол, а именно крилото на испанския гранд Барселона Александър Везенков. Освен че успя да си извоюва място в състава на каталунците, младият баскетболист се превърна и в първия българин, избран в Драфта на Националната баскетболна асоциация. Той бе избран под №57 от тима на Бруклин Нетс, което ни дава надежди, че скоро можем да видим и втори наш сънародник след Георги Глушков в „Лигата на извънземните“. Там по традиция годината бе доста вълнуваща, въпреки че отминалият сезон в НБА излъчи очакван победител в лицето на Голдън Стейт Уориърс. След драматичната загуба на титлата миналата година, през тази „воините“, подсилени с Кевин Дюрант, не оставиха шансове на конкурентите. За трета поредна година тимът на Стив Кър трябваше да спори за титлата срещу ЛеБрон Джеймс и Кливланд Кавалиърс. След изключително представяне именно на Дюрант във финалната серия, Уориърс триумфираха след категоричното 4-1 победи. Впоследствие бившата звезда на Оклахома Сити Тъндър бе избран и за най-полезен играч във финалите. Тук е моментът да отдадем заслуженото и на неговия бивш съотборник в състава на „гръмотевиците“ Ръсел Уестбрук, който спечели приза за MVP на редовния сезон. Гардът направи феноменален сезон, в който реализира рекорден брой трипъл-дабъл - 42, надминавайки постижението на легендата Оскар Робъртсън (41) от далечната 1962 г. Средно на мач той записа по 31,6 точки, 10,7 борби и 10,4 асистенции.\r\n\t2017-а ще се запомни и с още едно значимо събитие в баскетбола – а именно триумфът на Словения на Евробаскет. Турнирът за първи път се проведе в новия си формат, а именно с няколко страни домакини – Финландия, Израел, Румъния и Турция приеха двубоите от груповата фаза, а Истанбул трябваше да домакинства във фазата на директните елиминации. Но да се върнем към успеха на Словения. Страната с близо 2-милионно население за първи път в своята история спечели титлата на Стария континент. Още по-впечатляващ бе начинът по който играчите на Игор Кокошков грабнаха трофея. Освен че бяха единственият отбор, който не допусна поражение през целия турнир, \"драконите“ (символът на столицата Любляна) – плениха баскетболните фенове със своята смела и сърцата игра.\r\n\t\r\n\tГодината във Формула 1 също предложи много емоции за феновете на този спорт. Големият победител за 2017 бе пилотът на Мерцедес Люис Хамилтън, който спечели четвъртата си шампионска титла, с което се изравни с легендарния Ален Прост, както и с пилота на Ферари Себастиан Фетел. Освен това британецът стана и пилотът с най-много полпозишъни в историята на „кралските гонки“, изпреварвайки легендата Михаел Шумахер.\r\n\tВтори в крайното класиране остана Фетел, който през целия сезон бе основната заплаха за Хамилтън. Германецът започна отлично шампионата, спечелвайки три от първите шест състезания. За негово съжаление обаче във Ферари отново не успяха да съкратят достатъчно разликата от големия съперник. И тази година Мерцедес бяха по-добри от преследвачите си и логично за четвърти пореден път финишираха на първо място при конструкторите и то с убедителна преднина 668 точки срещу 522 за Ферари. Пилотите на немския тим триумфираха в 12 от общо 21 старта през кампанията, като Хамилтън спечели 9, а Валтери Ботас, за който това бе дебютен сезон за Мерцедес спечели 3 състезания. Финландецът завърши и трети в класирането при пилотите с актив от 305 точки, с 12 по-малко от втория Фетел.", "date": "2017.12.27", "title": "Спортната 2017 - годината на Григор"}
{"url": "http://www.mediapool.bg/navarshvat-se-14-godini-ot-tragediyata-s-balgarskite-voinitsi-v-kerbala-news273550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДнес се навършват 14 години от трагедията в иракския град Кербала, където на 27 декември 2003 г. българската база \"Индия\" бе атакувана с кола-бомба.\r\n\tНа този ден камион-цистерна навлиза в периметъра на базата. Започва стрелба, но камионът се взривява. При атаката загиват петима български войници - Георги Качорин, Иван Инджов, Антон Петров, Свилен Киров и Николай Саръев. Ранените са десетки.\r\n\tВ продължение на години Министерството на отбраната премълчаваше истината за причините за трагедията. Докладът от 2004 г. с разследването на инцидента бе разсекретен едва в началото на 2014 г. след силен журналистически и обществен натиск. Неговият извод обаче е, че няма виновни за случилото се в Министерството на отбраната и армията, тъй като не била открита причинно-следствена връзка между отчайчащо слабата подготовка на контингента и настъпилия „вредоносен резултат“.\r\n\tВъпреки слабостите на доклада, в който все пак се отбелязва, че към онзи момент българските военни изобщо не са били подготвени да участват в подобни мисии, журналистически разследвания показаха множеството пропуски в изпълнението на мисията – от безкрайно кратката подготовка на мисията до действията на място в Кербала.\r\n\tДо края на мисиите в Ирак загиналите български военни са общо 13, посочва БНР. В тяхна памет в поделенията на военните и днес имаше панахиди.\r\n\tБлизки, колеги и приятели на офицерски кандидат Антон Петров например се събраха в сряда на гроба му в Русе, за да почетат паметта му, предаде БГНЕС. Антон Петров си отиде само две седмици, след като навърши 26 години.\r\n\tПо традиция на 27 декември майката на русенеца Иванка Петрова прави панихида, на която винаги идват и бойните другари на Антон, служили заедно с него в 68-а бригада „Специални сили“ в Пловдив. С падане на колене, венци и цветя и традиционната запалена цигара те отдават почит на своя брат, загинал за честта на пагона.\r\n\t\"Ние се прекланяме пред неговата памет днес, но ние се прекланяме по този начин и пред една частица от славната история на специалните сили, славната история на българската армия\", каза в словото си бригаден генерал Явор Матеев, началник на 68-а бригада \"Специални сили\". Той поднесе думи на съчувствие към близките на Антон и от името на военния министър Красимир Каракачанов.\r\n\tВ годишнината от смъртта на сина си Иванка Петрова е малко по-обнадеждена, че държавата няма да изостави напълно близките на жертвите. Жената от години води битка институциите да подкрепят близките на загиналите войници. Във вторник БСП обеща да предложи промени, които да позволят семействата да получават социални добавки. \"Това е последната ми надежда, след 10 години борба. Поне някоя политическа партия пое ангажимент за промяна. Да видим, времето ще покаже. Болката от загубата няма как да отмине, ние просто свикваме да живеем с болката, с липсата\", сподели Иванка Петрова.\r\n\t\"Има нужда от една поправка в Кодекса за социално осигуряване, която да даде възможност на родителите на загинали в мисии, да получават едно социално допълнение, каквото получават родителите на загиналите при изпълнение на наборна служба. Ще внесем такова предложение в НС, в първите дни на януари\", заяви във вторник Корнелия Нинова, която се срещна с близки на загиналите войници. Тя пое и ангажимент за издигането на паметна плоча на загиналите по време на военни мисии и за заснемането на филм за атентата в Кербала.\r\n\t\"Ще преиздадем книгата \"Обречени на дълга\". В нея се описва биографията на тези момчета и героизмът им\", коментира Нинова. За документалния филм, който БСП се ангажира да направи, Нинова коментира, че ще разговаря с говорителя на партията - журналиста Елена Йончева, да го направи.\r\n\tВ памет на Антон Петров всяка година майка му връчва стипендия на ученик от гимназията по корабостроене в Русе, където е учил някога и нейният син.", "date": "2017.12.27", "title": "Навършват се 14 години от трагедията с българските войници в Кербала"}
{"url": "http://www.mediapool.bg/srabski-ministar-ne-sa-otstraneni-problemite-predizvikali-voinite-na-balkanite-news273551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроблемите, заради които започнаха войните на Балканите, не са решени, заяви първият вицепремиер и външен министър на Сърбия Ивица Дачич в интервю за изданието \"Хепи\", цитирано от БГНЕС.\r\n\tПо думите му само слепец може да повярва, че проблемите са решени.\r\n\t\"Регионалните конфликти ще продължат, докато траят и причините за тези проблеми. Око замитате всички проблеми под килима, ще се препънете в тях\", каза Дачич.\r\n\t\"Дали са отдалечени проблемите, заради които започнаха войните на Балканите – изобщо не са. Това е просто прелюдия между някои нови сблъсъци не заради сърбите, а заради нерешените проблеми на Балканите. Ако големите сили не разбират това, те създават проблеми и ще се въртим в кръг\", подчерта политикът.\r\n\tГоворейки за натиска на великите сили спрямо държави, които още не са признали Косово, Дачич директно спомена САЩ, Великобритания и Франция.\r\n\t\"Не мога да кажа, че те са ни приятели, да ме извини президентът Вучич. Те не работят за нашите интереси, те работят срещу нашите интереси. Може да ги уважавам като партньори, но те са далеч от това да ни бъдат приятели\", отбеляза Дачич.\n\n\r\n\tСпоред него \"руснаците са приятели, наши братя\". \"Русия няма да позволи Косово да стане член на ООН, защото има право на вето\", напомни той.", "date": "2017.12.27", "title": "Сръбски министър: Не са отстранени проблемите, предизвикали войните на Балканите"}
{"url": "http://www.mediapool.bg/meditsite-v-pirogov-sa-pregledali-okolo-1900-dushi-po-koleda-news273552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСравнително спокойно са преминали празничните дни за медиците от столичната болница \"Пирогов\".\r\n\tОт лечебното заведение отчетоха, че тази година са приети с 30 пациенти повече в сравнение с Коледните дни през 2016 г.\r\n\tПрез Коледните празници през \"Пирогов\" са преминали около 1900 души, като от тях 300 са останали за лечение. Традиционно, най-натоварена е била Клиниката по токсикология. Там помощ са потърсили предимно хора, прекалили с алкохола, а трима души са били приети след употреба на антифриз.\r\n\tВ травматологията за лечение са останали 90 души, сред които има и скиори. До момента няма регистрирани случаи на деца, пострадали при игра с пиротехнически средства.\r\n\tОт болницата отчитат, че през годината в нея са прегледани над 200 000 души, а около 40 000 са останали за лечение.", "date": "2017.12.27", "title": "Медиците в \"Пирогов\" са прегледали около 1900 души по Коледа"}
