{"url": "https://www.mediapool.bg/zashtitata-ot-gradushki-shte-obhvane-tsyalata-strana-sas-samoleti-news279769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИдеите на земеделското министерство за защита от градушки на цялата територия на страната, като към сегашните ракетни площадки се присъединят и самолети за разбиване на градоносните облаци, представи земеделският министър Румен Порожанов по време на петъчния парламентарен контрол.\r\n\tТой посочи, че ведомството му е изработило закон за целта, който предвижда създаването на ново държавно дружество за борба с градушките, в което ще се влее сегашната агенция за борба с градушките. То ще се финансира не само от държавата, както в момента това се прави за агенцията за борба с градушките, но и с вноски от земеделските производители и отчисления от застрахователните компании. Причината е, че пороите и градушките причиняват щети не само на селскостопанските производители, но и на сгради и на автомобили.\r\n\tИдеята на Порожанов застрахователите да правят отчисления от приходите си от застраховки като \"Каско\", имотни и други, бе посрещната на нож от бранша.\r\n\tВ момента ракетният способ покрива 11 млн. дка земеделски земи и 17 млн. дка с урбанизираните територии към тях. По думите на министъра за останалата част от територията трябва да се въведе самолетен способ, който е много по-евтин, отколкото \"да тръгнем с оръдия и площадки, и т. н.\", предаде БТА.\r\n\tМинистърът изрази убеждение, че използването на авиация ще даде възможност за защита не само на земеделските земи, но и на урбанизираните територии. За реализация на тези аспекти от реформата вече са осигурени инвестиции за изграждането до края на 2018 г. на 36 нови ракетни площадки, купени са 4 радара, а два са вече монтирани, отчете той.\n\n\r\n\tПорожанов припомни пред депутатите, че в момента съществува механизъм за компенсиране на щетите по земеделските култури, причинени в екстремни ситуации, свързани с метеорологичните проблеми /бури, градушки, заледявания, порой, тежко застудяване и др.\r\n\tПодпомагането по този механизъм е в размер на 80 на сто от действителните разходи за отглеждане на дадена култура за стопанската година. Държавната помощ се намалява с 50 на сто, освен ако стопаните не са сключили застраховки, покриващи минимум 50 на сто от средногодишното им производство или свързаните с производството им доходи, поосчи министърът.\r\n\tЗа насърчаване на земеделските стопани към доброволно застраховане на селскостопанската продукция се прилага помощ за съфинансиране за застрахователните премии, информира още той. Подпомагането обхваща овощни и зеленчукови култури, ягодоплодни, десертно грозде, етерично-маслени и тютюн. Максималният размер на подпомагане е до 65 на сто от стойността на застрахователната премия. За съжаление, години наред по тази помощ няма активно участие от нашите земеделски производители, коментира министърът.", "date": "2018.06.01", "title": "Защитата от градушки ще обхване цялата страна със самолети"}
{"url": "https://www.mediapool.bg/15-dushi-sa-ubiti-pri-antipravitelstvenite-protesti-v-nikaragua-news279734.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПетданесет души са убити в сряда в Никарагуа по време на протестите срещу президента Даниел Ортега, съобщи днес полицията, съобщи Ройтерс. \r\n\t \r\n\tРанените са 218.\r\n\t \r\n\tОчевидци разказват, че проправителствени въоръжени групи са откривали огън срещу демонстрантите в сряда, когато в страната се честваше Денят на майката. \n\n\r\n\t \r\n\tДемонстрациите са били организирани в памет на децата, които са сред над 80-те загинали от началото на протестите в Никарагуа преди повече от месец. Повод за протестите стана подготвяна промяна в системата за социално осигуряване. \r\n\t \r\n\tКръвопролитията бяха заклеймени от Епископалната конференция на никарагуанската католическа църква като \"организирана и системна агресия\". \r\n\t \r\n\tЕвропейският парламент осъди \"бруталните репресии\" в Никарагуа и призова за изтегляне напред на президентските избори, предвидени за 2021 г. Камарата на частните предприемачи в Никарагуа също отправи отворено писмо до 72-годишния президент с настояване изборите да се състоят по-рано на дата, договорена между правителството и гражданските организации. \r\n\t \r\n\tВ отговор на писмото на бизнеса Ортега каза пред свои поддръжници, че Никарагуа не е частна собственост.", "date": "2018.06.01", "title": "15 души са убити при антиправителствените протести в Никарагуа"}
{"url": "https://www.mediapool.bg/tuniziyski-dzhihadist-sauchastnik-na-abdeslam-be-obvinen-za-atentatite-v-bryuksel-news279735.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТунизийският джихадист Суфиян Аяри, съучастник на Салах Абдеслам - единствения оцелял от терористите, извършили атентатите в Париж през 2015 г., бе обвинен в рамките на разследването за атентатите в Брюксел от 22 март 2016 г., предаде Франс прес, като се позова на белгийската прокуратура.\r\n\t \r\n\tАяри бе арестуван на 18 март 2016 г. в Брюксел заедно с Абдеслам. Той бе обвинен за участие в дейностите на терористична група, се казва в изявление на прокуратурата. Аяри, който се намира в затвор в Белгия, бе осъден през април на 20 години затвор за участието му в престрелка с белгийската полиция на 15 март 2016 г.\r\n\t \r\n\tНа 22 март атентати бяха извършени на летище Завентем в Брюксел и в метростанция близо до европейските институции. Загинаха 32 души. Отговорност за тях пое организацията \"Ислямска държава\".", "date": "2018.06.01", "title": "Тунизийски джихадист, съучастник на Абдеслам, бе обвинен за атентатите в Брюксел"}
{"url": "https://www.mediapool.bg/pompeio-vizhda-napredak-sas-severna-koreya-no-sreshtata-na-varha-ne-e-sigurna-news279736.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският държавен секретар Майк Помпейо изрази предпазлив оптимизъм след разговорите си в Ню Йорк с пристигналия тук високопоставен севернокорейски пратеник Ким Йон-чхол, но отказа да потвърди, че предвидената среща на върха на президентите на двете страни Доналд Тръмп и Ким Чен-ун ще се състои, предадоха ДПА и Ройтерс.\r\n\t\r\n\tПостигнат е \"реален напредък\" през последните 72 часа към създаване на условия срещата, предвидена за 12 юни в Сингапур, да се състои, каза Помпейо, но добави, че все още не е сигурен в това. Би било \"трагично\" ако сегашният \"повратен момент в нашите отношения\" бъде пропуснат, добави държавният секретар. \"Сред серията от срещи аз съм уверен, че се движим в правилна посока\", посочи той.\r\n\t\r\n\tКим Йон-Чхол е бивш шеф на военното разузнаване на Пхенян, а сега - един от лидерите на управляващата Партия на труда в Северна Корея. Смятан е за дясна ръка на лидера на страната Ким Чен-ун.\r\n\t\r\n\tОчаква се днес пратеникът на Пхенян да отиде във Вашингтон и да бъде приет в Белия дом - нещо, което също би било безпрецедентно, за да връчи на президента Тръмп лично послание от Ким Чен-ун. В него, според Ройтерс, се предлага предвидената среща на върха да се състои, след като миналата седмица Тръмп я отмени, а по-късно отново заговори за постигнат напредък, поради който тя все пак може да се състои.\r\n\t\r\n\tСамият Тръмп вчера отново се изказа твърде предпазливо за изгледите от бърз пробив в опитите си да накара Северна Корея да се откаже от ядрените си оръжия. В кратко интервю за Ройтерс от борда на президентския самолет на път за Тексас Тръмп каза, че все още се надява безпрецедентната среща на върха да се състои, на която Северна Корея да поеме ангажимент за денуклеаризация.\n\n\r\n\t\r\n\t\"Бих искал това да се постигне с една среща. Но често това не е начина за постигане на такива споразумения. Много вероятно е това да не може да се постигне с една, две или дори три срещи. Но аз се надявам в един момент да стигнем дотам\", подчерта президентът на САЩ.\r\n\t\r\n\tСлед двудневните си разговори в Ню Йорк с Ким Йон-чхол, Помпейо отбеляза, че двете страни ясно са изложили очакванията си от срещата на върха. \"Аз ясно посочих, че целта на президента Тръмп и на САЩ е неизменна и добре известна. Това е пълна, подлежаща на проверка и необратима денуклеаризация на Корейския полуостров\", каза той.\r\n\t\r\n\tДържавният секретар отбеляза също, че е бил обсъждан и въпросът за гаранции за сигурност за Пхенян. \"Ако Северна Корея действително е готова за денуклеаризация, то това се отнася за всички елементи на нейната ядрена програма, - отбеляза той. - Ние искаме да ги убедим, че реалната заплаха за тяхната сигурност е продължаващата опора на ядреното оръжие.\"\r\n\t\r\n\t\"Много говорихме за това как именно да вървим напред по тези въпроси, какъв път следва да изберем, за да стигнем до денуклеаризация, която е нужна на целия свят, а също и за онези гаранции за сигурност, които ще трябват (на Пхенян), за да се открие възможността за денуклеаризация\", каза Помпейо.\r\n\t\r\n\tНа настоятелна молба на журналист да каже ясно ще се състои ли срещата на върха и ще стане ли ясно това днес, когато Тръмп получи посланието от Ким Чен-ун, Помпейо отвърна: \"Не зная. Не зная отговора на този въпрос\". Той изрази мнение, че Ким чен-ун \"може да осъществи промени от стратегически мащаб\", за каквито Северна Корея \"по-рано не е била готова\", и констатира, че решението за това може да вземе само Пхенян.", "date": "2018.06.01", "title": "Помпейо вижда напредък със Северна Корея, но срещата на върха не е сигурна"}
{"url": "https://www.mediapool.bg/do-15-septemvri-dvizhenieto-na-tirove-po-magistralite-shte-bade-ogranicheno-news279728.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт петък – 1 юни до 15 септември 2018 г., в дните петък, събота и неделя, в часовете с най-интензивен трафик ще се спира движението на камионите над 12 т по автомагистралите и най-натоварените пътни направления. Това съобщиха от Агенция \"Пътна инфраструктура\".\r\n\tЦелта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили.\r\n\tПо АМ \"Тракия“ ограничението в движението на МПС над 12 т е както следва:\r\n\t- в петък от 18 ч. до 20 ч. в посока София - Пловдив;\r\n\t- в неделя от 16 ч. до 20 ч. в посока Бургас - София.\r\n\tПо АМ \"Струма“:\r\n\t- в събота от 10 ч. до 14 ч. в посока п. в. \"Даскалово“ - ГКПП \"Кулата“.\r\n\tПо АМ „Марица“:\r\n\t- в неделя от 16 ч. до 20 ч. в посока Свиленград - АМ \"Тракия“.\n\n\r\n\tОт днес до 15 септември всеки петък от 17 ч. до 20 ч. и всяка неделя от 14 ч. до 20 ч. ще се ограничава и движението на тежкотоварните камиони над 12 т и по следните участъци от пътната мрежа:\r\n\t- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n\t- път I-1 - етапна връзка на лот 2 на АМ „Струма“ при Благоевград - ГКПП \"Кулата“;\r\n\t- път I-5 Русе - Велико Търново;\r\n\t- път I-9 Варна - Бургас;\r\n\t- път II-99 Бургас - Царево.", "date": "2018.06.01", "title": "До 15 септември движението на тирове по магистралите ще бъде ограничено"}
{"url": "https://www.mediapool.bg/rusiya-i-severna-koreya-sa-se-dogovorili-za-sreshta-na-varha-news279737.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКНДР и Русия са се договорили за среща на най-високо равнище през тази година, като тя ще бъде свързана с годишнината от установяването на дипломатически отношения между двете страни, съобщи днес официалната севернокорейска агенция КЦТА, цитирана от ТАСС.\r\n\t\r\n\tДоговореността е била постигната по време на преговорите на руския външен министър Сергей Лавров с лидера на КНДР Ким Чен-ун в Пхенян. Те са се споразумели \"да бъдат активизирани контактите на високо равнище, обмена и сътрудничеството в различни сфери, в частност да бъде осъществена и среща на висшите ръководители на КНДР и Руската федерация през тази година, когато се отбелязва 70-годишнина от установяването на дипломатически отношения между двете страни\".\r\n\t\r\n\tСпоред Ройтерс, която също цитира КЦТА, Ким Чен-ун е потвърдил пред руския външен министър, че остава твърдо ангажиран с денуклеаризацията на Корейския полуостров. Той добавил, че се надява проблемите в отношенията между КНДР и САЩ и денуклеаризацията на полуострова да бъдат решени \"поетапно\".", "date": "2018.06.01", "title": "Русия и Северна Корея са се договорили за среща на върха"}
{"url": "https://www.mediapool.bg/yapontsi-sintezirat-119-ti-element-v-mendeleevata-tablitsa-news279731.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tСпециалисти от японския институт „Рикен“ пристъпват към пълномащабни опити да синтезират нов елемент от таблицата на Менделеев под номер 119, съобщи в. \"Асахи\", цитиран от \"Дарик\".\r\n\tПоради това те имат намерение да увеличат повече от пет пъти възможностите на притежавания от тях ускорител на елементарни частици. По-рано същата научна група успешно приключи работата си по получаването на елемента с номер 113. Той беше кръстен “нихоний“(Ng) - от думата Нихон, както японците наричат страната си.\r\n\tВ природата естествено съществуват елементите от таблицата на Менделеев само до номер 93. Всички останали до 118 са получени по пътя на изкуствения синтез.\r\n\t118-я елемент носи името „оганесон“ (Og), който беше получен в Русия и кръстен на физика академик от руската академия на науките Юрий Оганесян.", "date": "2018.06.01", "title": "Японци синтезират 119-ти елемент в Менделеевата таблица"}
{"url": "https://www.mediapool.bg/madrid-dade-zelena-svetlina-na-novoto-katalunsko-pravitelstvo-news279733.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанското правителство одобри днес встъпването в длъжност на новото каталунско правителство, което не включва \"министри\", хвърлени в затвора или пратени в изгнание - необходимо условие, за да бъде възстановено самоуправлението на областта, съобщи Франс прес.\r\n\t \r\n\tСъставът на новия орган на изпълнителната власт, формиран във вторник от каталунския лидер Ким Тора, бе оповестен днес чрез официалното издание на местните власти.\r\n\t \r\n\tМатериалът не би моло да се публикува без одобрението на централното правителство, поставило региона под свой пряк контрол след опита за отцепване на Каталуния миналата есен, посочва АФП.\n\n\r\n\t \r\n\tМадрид отказа да се публикува съставът на първото каталунско правителство, обявено от Тора на 19 май, който включваше четирима министри, хвърлени зад решетките или прогонени в Белгия, след като сепаратистките депутати обявиха независимост на областта от Испания на 27 октомври м.г. \r\n\t \r\n\tВъв вторник обаче каталунският лидер публикува нов списък без имената на четиримата сепаратисти, преследвани от правосъдието заради ролята им в опита за отцепване.\r\n\t \r\n\tВстъпването в длъжност на местното правителство ще анулира автоматично наложената от централното правителство опека над богатата североизточна област със 7.5 милиона жители.", "date": "2018.06.01", "title": "Мадрид даде зелена светлина на новото каталунско правителство"}
{"url": "https://www.mediapool.bg/shveitsariya-izchislyava-veche-svoya-bvp-spored-sportnite-sabitiya-news279739.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШвейцария, където се намират централите на редица международни спортни организация като Международната федерация по футбол (ФИФА) и Международния олимпийски комитет (МОК), ще коригира изчисленията за брутния си вътрешен продукт (БВП), за да отрази въздействието върху икономиката на страната на големите спортни събития, които се организират, предава Франс прес.\r\n\tПрез първото тримесечие на 2018 година, което съвпадна със зимните олимпийски игри в Пхенян, приходите, отчетени от тези организации, са породили увеличение на растежа с 0,2% на алпийската страна, обясни Държавният секретариат за икономиката (Секо – Seco).\r\n\t\r\n\tМакар тези големи спортни събития да не са се провели в Швейцария, приходите получени от продажбата на билети, както и други постъпления (права и лицензи) увеличават швейцарския БВП, защото МОК, чиято централа в Лозана, или на ФИФА в Цюрих, водят счетоводството си в Швейцария.\r\n\t\r\n\tБез тези \"спортни\" приходи растежът на швейцарската икономика през първите три месеца на годината би бил 0,4% вместо отчетените 0,6%, уточни Секо при публикуването на оценките за тримесечието на БВП.\r\n\t\r\n\tТези мащабни спортни прояви имат стимулиращ ефект за швейцарската икономика, защото влияят върху \"създаването на стойност на тези организации (ФИФА, МОК и други - бел. ред.), а следователно и на БВП\", поясни Секо.\n\n\r\n\t\r\n\tПриходите, идващи от тези мастодонти в световния спорт, могат да породят и отклонения, които не са за пренебрегване при сравняването на данните за отделни тримесечия според графика на спортните събития. А те пък могат да усложнят в краткосрочна перспектива тълкуването на основните конюнктурни тенденции в швейцарската икономика.\r\n\tМалък стимул\r\n\tПриходите, създадени от тези спортни събития, имат само малък принос за БВП на Швейцария, следователно растежът зависи много повече от доброто състояние на фармацевтичната промишленост или на машиностроенето - двата най-големи сектора в износа на страната.\r\n\t\r\n\t\"Средно спортните дейности допринасят с близо 1% за БВП\", е изчислил Роналд Индерганд, който отговаря за сектор \"Конюнктура\" в Секо. В разговор по телефона с АФП той отбеляза все пак, че този принос варира силно според спортните събития.\r\n\t\r\n\tПрез четните години, когато се организират олимпийски игри и големи футболни шампионати, те стимулират швейцарската икономика с 0,1% до 0,2%. И обратното, те \"изяждат\" нарастването на БВП с 0,1% до 0,2% през нечетните години, когато няма големи спортни събития, сочат изчисленията на Секо.\r\n\t\r\n\tЗа да даде възможност да бъдат очертани основните тенденции в швейцарската икономика, извън тези събития, които ту леко увеличават БВП, ту слабо забавят нарастването му, Държавният секретариат взе решение да публикува допълнителни хронологични поредици от данни за БВП, чиято цел е да изглади ефекта от тези мащабни прояви.\r\n\t\r\n\tС двете основни събития, зимните олимпийски игри в Пхенян и Световното първенство по футбол в Русия, което започва след 15-ина дни, швейцарската икономика ще получи допълнителен импулс.\r\n\t\r\n\tЗа сравнение нека да отбележим, че само промишлеността е допринесла за създаването на 18% от брутния вътрешен продукт на Швейцария през 2017 година.", "date": "2018.06.01", "title": "Швейцария изчислява вече своя БВП според спортните събития"}
{"url": "https://www.mediapool.bg/zapochva-smyanata-na-lihveniya-indeks-po-mnogo-krediti-news279749.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМного клиенти на банките през юни се очаква да получат уведомления, че от 1 юли се сменя основният индекс, на базата на който се изчислява лихвата по кредита им.\r\n\tСтава дума за заемите, чиято лихва се формира на базата на българския индекс СОФИБОР (SOFIBOR) плюс фиксирана надбавка. Това обичайно са левови заеми. Промяната е техническа и няма да доведе до поскъпване на кредитите, защото депутатите записаха в закона, че новата лихва на клиента не може да е по-висока от действащата по договора му.\r\n\tПричината за промяната е, че  заради  който влезе в сила на 1 януари 2018 г. Той изисква референтните индекси като например ЮРИБОР/EURIBOR (за лихвите в евро), ЛИБОР/LIBOR (в долари), СОФИБОР (в левове), които се ползват за база за смятане на лихвите в договорите с потребителите, да се изчисляват само от лицензирани администратори от Европейския съюз или трети държави, включени в регистър към Европейския орган за ценни книжа и пазари. В момента СОФИБОР се изчислява от БНБ, която не разполага с подобен лиценз и вече взе официално решение, че от 1 юли 2018 г. преустановява изчисляването и публикуването на индекса.\r\n\tСамият еврорегламент пък затегна правилата за индексите след  разразили се по време на финансовата криза. Тогава се доказа, че са правени пазарни манипулации с лихвените индекси ЛИБОР и ЮРИБОР от страна на някои от най-големите европейски банки, участващи във формирането им. Заради скандала с ЛИБОР неговото изчисляване е планирано \r\n\tСъщевременно, заради обществено недоволство от неясното формиране на лихвите по кредитите преди и по време на финансовата криза парламентът направи законови промени, според които  Новите правила влязоха в сила през 2014 г. и според тях лихвата по кредита трябва да се базира на независим индекс като СОФИБОР, ЮРИБОР, ЛИБОР или пък на показатели от статистиката на Българската народна банка или на Националния статистически институт. Преди това конкретната лихва на клиента се определяше и променяше въз основа на изчислен от всяка банка по нейна вътрешна методика базов лихвен процент. Целта на промените през 2014 г. беше да се премахне субективизмът. В резултат, договорите, сключени след 2014 г., масово са върху СОФИБОР за кредитите в левове, които по това време започнаха да преобладават спрямо тези в евро.\n\n\r\n\tТака,  като индивидуалната лихва на клиента обичайно се формира като СОФИБОР плюс фиксирана надбавка. По изчисления на в. \"Банкеръ\" от седемте най-големи банки у нас, които държат към 85% от пазара, само една финансова институция не изчислява лихвите чрез СОФИБОР – ПИБ.\r\n\tПървоначално Асоциацията на банките в България направи  като намери нов администратор на индекса, който да получи лиценз от БНБ. Преговори бяха водени с \"Томпсън Ройтерс\", но усилията очевидно са пропаднали. В четвъртък подуправителят на БНБ Нина Стоянова заяви пред парламентарната бюджетна комисия, че в централната банка няма внесени документи нито за лицензиране на администратор, нито пък е получено уведомление за лицензиране в друга държава членка.\r\n\t\"Поискахме от всички банки информация и те ни уведомиха, че имат планове за действие при спиране на изчисляването на индексите. При спирането на СОФИБОР се очаква банките да го заменят с  посочи Стоянова.\r\n\tТака ЮРИБОР, който до момента беше ползван основно за заеми в евро, вероятно ще бъде прилаган и за левови кредити.\r\n\t решиха депутатите от бюджетната комисия, които одобриха на второ четене промени в Закона за кредитните институции по повод спирането на СОФИБОР. Това означава, че смяната не трябва да доведе до поскъпване на кредитите.\r\n\tВ момента  Според данните за 30 май стойността на 6-месечния ЮРИБОР е -0.269%, докато 6-месечният СОФИБОР е +0.103%. Към същата дата 12-месечният ЮРИБОР е -0.184%, докато 12-месечният СОФИБОР е +0.510%. Това обаче не означава, че кредитите за крайните клиенти ще поевтинеят.\r\n\t Това трябва да стане през месец юни, за да може процесът да приключи до 1 юли, поясни пред журналисти Нина Стоянова.\r\n\tАко клиентът не харесва новата формула на лихвата си, той има право да се откаже от договора си с банката и да се прехвърли в друга банка, без да дължи такса за предсрочно погасяване или друго обезщетение, разясни още Стоянова.\r\n\tНезависимо от развитието на случая със СОФИБОР, очакванията на икономисти и банкери са от 2019 г. да започне  който ще започне да се отразява върху ЮРИБОР и съответно – върху заемите, базирани на него. Тези процеси ще доведат и до покачване на лихвите в България.", "date": "2018.06.01", "title": "Започва смяната на лихвения индекс по много кредити"}
{"url": "https://www.mediapool.bg/vsichki-pravitelstveni-uchrezhdeniya-v-bavariya-s-hristiyanski-krastove-na-vhodovete-si-news279744.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт петък всички правителствени учреждения в южната германска провинция Бавария са задължени да поставят християнския символ - кръста, във входните си зони, предаде ДПА.\r\n\t\r\n\tНа научни и културни учреждения като университети, музеи и театри се препоръчва да поставят кръст на входовете си, макар да не са задължени, каза говорителка на баварското министерство на изкуствата и науката.\r\n\t\r\n\t\"Задължението да се слагат кръстове във входовете важи и за всички учреждения под управлението на министерството с изключение на колежите, театрите и музеите, за които това е само препоръка\", посочи тя.\r\n\t\r\n\tЗаконът, въведен от новия премиер на провинцията Маркус Зьодер, бе предмет на горещи политически спорове, въртящи се около ролята на християнството за германската идентичност и дали Бавария не размива границата между държавата и религията. Католическата църква има силно влияние в тази провинция, която се управлява от консервативния Християнсоциален съюз - сестринска партия на ХДС на канцлерката Ангела Меркел.\r\n\t\r\n\tКардиналът на Мюнхен Райнхард Маркс обаче остро осъди новите порядки и ги нарече опит да се експлоатира кръстът за политически цели. Зьодер и неговият ХСС се надяват да запазят абсолютното си мнозинство в провинциалния парламент на местните избори през октомври, след като загубиха много гласове, отишли за дясната популистка партия \"Алтернатива за Германия\" на националните парламентарни избори през септември м.г.", "date": "2018.06.01", "title": "Всички правителствени учреждения в Бавария с християнски кръстове на входовете си"}
{"url": "https://www.mediapool.bg/po-neyasniya-marshrut-ot-dneshniya-kam-utreshniya-den-news279750.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ днешния ускорено интернационализиращ и глобализиращ се свят всяко причинено по нечие държавно поръчение зло е адресирано и до всяка страна, и до всеки неин гражданин, и до цялото човечество дори. Скъпоплатеният исторически опит учи, че остане ли едно международно зло ненаказано от световната общност, това развързва ръцете на държавните престъпници за нова и нова престъпност – утре и ние, българите, можем да се окажем на мушката на нечий държавен терор. Този интернационализиран не само чрез безчинствата на Ал Кайда и на Ислямска държава, а и чрез конспиративната дейност на Кремъл терор, предполага съответно интернационализиране и на борбата срещу него. Днес никоя държава не е в състояние да се справи сама с нарастващата терористична опасност, която щедро се подхранва от апатията, от безразличието и безучастието на страни като България. Само на базата на това съзнание за всечовешкия характер на доброто и злото може да бъде разбрана и християнската, Христовата същност на цивилизацията ни.\r\n\tПротиворечивият характер на отношението ни към Русия прави и членството ни в евроатлантическите структури противоречиво. Отказът ни да се включим в международния дипломатически бойкот срещу Москва след случая Скрипал разкрива готовността ни да забравим, че от години сме в един отбор с най-проспериращите държави на планетата, на които от векове копнеем да позаприличаме. На границата между двете хилядолетия историята ни даде шанса да се приобщим към тях. Но пестеливата на подобни жестове история само ни предоставя този безценен шанс – не ни го връчва императивно. Шансът е на разположение, а дали ще се възползваме от него, или, както е ставало неведнъж в размирното ни минало, ще го пропилеем с лека ръка, е въпрос на наш собствен ум и наше собствено безумие – въпрос на собствен съзнателен избор е. Ако искаме да го оползотворим, трябва да се държим като съотборници в рамките на ЕС и НАТО. За жалост ние предпочитаме да се държим като съотборници по-скоро на деспота Ердоган и особено на деспота Путин.\r\n\tАтентатите на КГБ във Великобритания имат дългогодишна традиция – незнайно защо, още от съветско време Островът е предпочитаната територия, на която Кремъл си разчиства сметките със своите задгранични политически противници. Разчиства ги не с политически средства – разчиства ги, като ги отстранява физически. Убийството на Георги Марков е част от тази зловеща практика.\r\n\tНесъпротивата, с която посрещаме тези издевателства, аз виждам като съставна част от принципната ни несъстоятелност да се противопоставим на злото – родно и международно. Благодарение на тази ни несъстоятелност и днес милиони българи гледат на Русия не като на наш двоен поробител, каквато тя несъмнено е, а като на наш двоен освободител, каквато със същата несъмненост не е. Благодарение на несъстоятелността ни да разграничим добро и зло в центъра на столицата ни са вдигнали снага величествените монументи на Александър Втори и на Съветската армия, а най-внушителният ни храм-паметник, граден преди стотина години с общонародни дарения, носи името на един безскрупулен руски владетел, на един тиранин, който няма никакво отношение към националната ни историческа съдба – Александър Невски. Александър Невски е не само проводник на татаро-монголското иго в Русия, Александър Невски участва и в завоевателните военни походи срещу Стария континент. На фона на тези непоклатими исторически дадености става повече от нелепо националният ни път към Европа да протича под духовното върховенство на един закоравял антиевропеец и чистокръвен варварин. Александър Невски е отровен проводник на монголския империализъм както в Русия, така и на Стария континент. Обстоятелството, че руснаците са го провъзгласили още преди векове за светия, е продукт на техния мракобеснически манталитет. Това обаче съвсем не значи, че ние трябва да го побългаряваме и канонизираме с късна дата. Езическо по природа, още от зараждането си руското православие е поставено в услуга на държавата и на ненаситните ѝ имперски попълзновения. Така е и до ден-днешен – и неотдавнашното посещение на руския патриарх в София илюстрира казаното най-достоверно.\r\n\tРезултат от споменатата ни несъстоятелност да противодействаме на злото е и пълзящата реставрация на комунизма, на която ставаме свидетели през последните години. Как този вътрешнополитически процес детерминира външната ни политика, не е въпрос с повишена трудност. Всяко историческо зло, от което една нация не е в състояние да се разграничи подобаващо, се превръща закономерно и в настоящо, и в бъдещо зло. Нагледно свидетелство за неумолимостта на този принцип на родна земя е и триумфът на неокомунизма на парламентарно равнище. Най-гнетящо е обстоятелството, че за да триумфира в Народното събрание, преди това неокомунизмът е завладял общественото ни съзнание – носталгията по добрите стари времена се превърна с времето в общонародно явление, в истински фолклор. Преди трийсетина години ние наивно и, както се оказа впоследствие, преждевременно повярвахме, че чрез разпадането на Съветската империя сме се справили веднъж завинаги с най-колосалното и дълголетно зло не само в родната история. Декомунизирането ни тогава се оказа декларативно и фасадно, докато като психология и идеология унаследеното зло продължи да владее под нови форми общественото съзнание. Протоколното анулиране на комунизма преди трийсетина години протече безпроблемно, проблемно се оказа неговото задкулисно продължение във времето, народопсихологията ни се оказа проблемна. Да се изгради една демократична държава, не е премеждие – премеждие е да се изгради един нов национален манталитет, да се смени, както препоръча един наш монарх с републиканско битие, чипа, да се осъзнае и преосъзнае, да се разобличи и преработи онова демонично минало, чиито демони именно защото не бяха осъзнати и преосъзнати своевременно, с лекота прелетяха и в демократичното ни настояще. Обстоятелство, което прави младата ни демокрация неубедителна и тромава, половинчата и противоречива, една болнава, една нежизнеспособна, една обременена с рецидивите на стария деспотизъм демокрация. Нейната несъстоятелност се оглежда като в огледало и в сервилността, в многобройните гнили компромиси, които бележат отношенията ни и с Турция на Ердоган, и с Русия на Путин, и с демократична Европа.\n\n\r\n\tСервилността ни към един съседен деспот, който неведнъж е декларирал наглите си претенции към националните ни територии, лакейското ни, коленопреклонно отношение към Кремъл, чийто шовинизъм крие не по-малко опасности за националната ни сигурност, пукнатините, които зеят и в управляващата многопартийна коалиция, и в коалицията ни с европейските и със задокеанските ни партньори, и непоследователната ни, разединена, разпиляна и дезориентирана между Турция, Русия и цивилизацията външна политика не само на управляващата в момента тройна коалиция са фрагменти от един общ процес. Процес, който говори, че не можем да си намерим подобаващото място върху политическата карта на света. А всичко това подсказва, че не можем да се себенамерим граждански, че сме се изгубили национално нейде в превода от минало към настояще. Това себеизгубване не само трови днешния ни ден – то методично подкопава и деня утрешен.", "date": "2018.06.01", "title": "По неясния маршрут от днешния към утрешния ден"}
{"url": "https://www.mediapool.bg/spalnite-mesta-na-bdzh-sa-defitsit-za-poredno-lyato-news279751.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа поредно лято спалните места на БДЖ са дефицитна стока, както бяха бананите през социализма. Най-търсени са дните петък и неделя по направленията до и от морето. Билетите за тях се изчерпват за часове в деня, в който са пуснати за продажба, или в рамките на следващите няколко дни. Търсенето е предимно от семейства с деца, възрастни и младежи.\r\n\tПричината е в хроничния недостиг на спални вагони и липсата на единната информационна система за покупка на билетите.\r\n\tПроблемът е най-голям в София. Оказва се, че само няколко дни след пускането на билетите те се изчерпват, като в резултат за определени влакове няма спални места над три седмици преди пътуването. Заради липсата на единна информационна система на БДЖ обаче може да се окаже, че местата са изчерпани в едно от бюрата на БДЖ – например на Централна гара в София, но все още билети да има в друго бюро – на ул. \"Гурко\" или в НДК. Така, във века на комуникациите БДЖ разкарва столичани от офис на офис, за да се сдобият с дефицитната стока – билет за спален вагон, точно както беше по времето на социализма.\r\n\tПо сигнал на гражданин на столицата на 28 май спалните места за нощния влак от София до Бургас на 22 юни вече са били изчерпани в бюрото на Централна ж. п. гара.\r\n\t\"Към дата 28.05.2018 г. спалните места за 22.06.2018 г. от София за Бургас действително са изчерпани. Това се обяснява с факта, че тази дата е за ден петък, точно в пика на туристическия сезон и търсенето е много по-голямо от предлагането\", отговориха от \"БДЖ – Пътнически превози\" на въпрос на Mediapool защо няма билети за пътуване, което е три седмици напред.\n\n\r\n\tБДЖ пуска билетите за предварителна продажба един месец преди плануваната дата за пътуване. Това означава, че на 28 май вече са изчерпани билети, които са пуснати за продажба на 22 май.\r\n\t\r\n\t\"Всяка година през летния сезон се наблюдава засилен интерес от желаещите да резервират спални места за пътуване с влак. Това се случва от средата на месец юни по направленията от София до Варна и Бургас\", посочиха от държавната компания. Оттам обещаха да осигурят допълнителни вагони за предстоящия сезон.\r\n\t\"За да отговори в максимална степен на интереса на своите клиенти към спалните вагони през летния сезон, националният железопътен превозвач ще преразгледа оперативните данни от предварителните продажби и ще направи всичко възможно да осигури допълнителни вагони за най-натоварените маршрути\", казаха от компанията.\r\n\t\"През лятото на 2018 г. \"БДЖ-Пътнически превози\" ЕООД ще се стреми да запази капацитета на влаковете със спални места спрямо 2017 г. Постоянно се търсят варианти за осигуряване на резерви в оперативен порядък за задоволяване на търсеното в най-натоварените дни\", добавиха оттам.\r\n\tЗа да реши проблема с недостига на спални вагони през 2013 г. БДЖ купи 30 нови спални вагона. Още от първия си мандат насам транспортният министър Ивайло Московски периодично обещава да бъдат купени и нови влакове. За последно  че до месец и половина ще бъде пусната поръчката за покупката на 41 нови мотрисни влака, но това не се случи.  Вместо това БДЖ пусна  за ремонта на 50-годишни локомотиви за 58 млн. лв.\r\n\t\r\n\tКакто от първи си мандат Московски обещава да купи нови влакове, така вече четвърта година се оказва, че се внедрява онлайн системата за билети в железниците. Тя беше обещана от транспортния министър Данаил Папазов, а пилотната ѝ версия \r\n\t\"В момента продължава внедряването на онлайн система за резервация и билетоиздаване. Тя е въведена във всички големи областни градове в страната с изключение на гара София, където предстои. За съжаление, двете системи не могат да обменят информация и затова от 1 юли 2018 г. ще въведем временна технология за паралелна работа при продажбите за спални места\", се казва в отговора на БДЖ до Mediapool.\r\n\tПоради липсата на единна информационна система от \"БДЖ – Пътнически превози\" не можаха да отговорят какъв процент от спалните места за юни вече са продадени.", "date": "2018.06.01", "title": "Спалните места на БДЖ са дефицит за поредно лято"}
{"url": "https://www.mediapool.bg/nap-sabra-130-mln-lv-ot-aktsiyata-sreshtu-fiktivniya-kesh-v-kasite-na-firmite-news279752.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 130 млн. лв. е положителният ефект за бюджета до момента от акцията на Националната агенция за приходите (НАП) срещу фиктивния кеш в касите на фирмите, става ясно от съобщение на агенцията. \r\n\tВ петък данъчните съобщиха, че близо 5 млрд. лв. вече не са налични в касите на фирмите след контролната кампания на НАП спрямо компании, които бяха посочили във финансовите си отчети значителни суми в брой. По предварителни статистически данни наличните суми в брой към края на 2017 г. са малко над 8.1 млрд. лв., като година по-рано в касите счетоводно бяха отчетени над 13 млрд лв.\r\n\tПрез 2017 г. НАП започна множество проверки и ревизии, а хиляди дружества получиха предупредителни писма от приходната агенция заради подозрения на данъчните, че отчетеният кеш е фиктивен с цел укриване на данъци.\r\n\t\"В резултат значителна част от компаниите коригираха финансовите си резултати за миналата година или декларираха, че са изплатили дивиденти. Проверките на НАП потвърдиха първоначалното допускане, че главната причина за нереално високите касови наличности са лични разходи на собствениците и управителите на фирмите, за които не са представяни документи\", посочиха от данъчната агенция.\r\n\tКато резултат от масовите мерки на НАП в бюджета постъпиха над 130 млн. лв. повече от данък върху дивидентите, като на компаниите беше дадена възможност доброволно да коригират данъчните си декларации, без да им бъдат възлагани проверки, допъниха от агенцията.\n\n\r\n\tОттам се зарекоха да продължат да наблюдават наличностите в брой във финансовите отчети на дружествата. Вече е съставен списък с над 13 500 компании с декларирани над 100 000 лв. в каса (общо 4.3 млрд лв.) към края на 2017 г., чието данъчно поведение ще са наблюдава през 2018 г. и при необходимост ще бъдат възложени проверки.\r\n\t\"Кампанията на НАП даде отлични дисциплиниращи резултати – от една страна по отношение на ръста на данъка върху дивидентите и, от друга страна, че насърчаването на доброволното спазване на данъчното и осигурително законодателство е каузата, за която ще продължаваме да работим\", каза зам. изпълнителният директор на НАП Пламен Димитров.", "date": "2018.06.01", "title": "НАП събра 130 млн. лв. от акцията срещу фиктивния кеш в касите на фирмите"}
{"url": "https://www.mediapool.bg/12-slovashki-zhurnalisti-napusnaha-obshtestvenoto-radio-i-televiziya-zaradi-tsenzura-news279745.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДванадесет видни журналисти от Словашката обществена телевизия и радио ( РТВС) подадоха едновременно оставки вчера, протестирайки срещу шефа на телевизията, предаде ДПА.\r\n\t\r\n\tТе пуснаха във Фейсбук видео, в което обвиняват ръководството на обществената медия в цензура и в политически натиск върху служителите.\r\n\t\r\n\tВ словашката медийна среда цари брожение, след като Ярослав Резник бе назначен за шеф на РТВС през август м.г., което доведе до поредица от оставки и уволнения на радио и телевизионни журналисти.\r\n\t\r\n\tРезник обвини няколко журналисти в непрофесионализъм и политически пристрастия, като каза, че иска да върне ролята на публичната медия като обществен посредник, в който се излагат различни мнения.\r\n\t\r\n\tВ началото на май около 200 журналисти, включително неколцина от критични срещу правителството медии, изразиха солидарност със своите колеги, оказали се на критичния прицел на Резник. Към него бяха отправени и призиви за повече прозрачност от организаторите на ежеседмичните протести, предизвикани от убийството на младия разследващ журналист Ян Куциак.", "date": "2018.06.01", "title": "12 словашки журналисти напуснаха общественото радио и телевизия заради цензура"}
{"url": "https://www.mediapool.bg/darzhavata-dava-novi-20-mln-lv-za-da-ne-falira-bdzh-news279755.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на финансите ще отпусне 20 млн. лева на БДЖ, за да не фалира дружеството, съобщи финансовият министър Владислав Горанов пред журналисти в петък, след като стана ясно, че държавните железници са със запорирани по искане на кредитори сметки. Това се случва четири месеца, след като БДЖ получи бюджетна финансова инжекция за 31 млн. лв., за да погаси свои дългове по облигационен заем от 2007 г.\r\n\tНовото финансиране ще се предостави от фискалния резерв, а след това сумата ще бъде възстановена от очакваните приходи от отдаването на летище София на концесия.\r\n\tКакто предишния трансфер, и този ще е в рамките на одобрената от Европейската комисия държавна помощ https://www.mediapool.bg/byudzhetna-inzhektsiya-ot-224-mln-lv-za-dalgovete-na-bdzh-news265525.html за железниците в размер на 224 млн. лв. Парите се дават от бюджета без лихва, но трябва да бъдат върнати от дружеството\r\n\t\"Обсъжда се отпускането на възмездна финансова помощ, безлихвена, на дружеството, в рамките на утвърдената от правителството държавна помощ, отредена за преструктуриране\", каза Горанов.\r\n\t\"Надявам се министър Московски заедно с неговия екип да успее по-бързо да придвижи концесията на летище София, от която очакваме немалък ресурс да влезе в системата, който аз съм обещал да върна отново в системата и окончателно да се затворят проблемите\", допълни министърът.\n\n\r\n\tТой обаче подчерта, че му се иска \"Министерството на транспорта да положи повече усилия, така че жп транспортът да стане естествен приоритет\". Горанов припомни, че държавата отделя от бюджета си субсидия за жп превозите в размер на 200 млн. лева годишно. Според него обаче транспортното министерство не полага достатъчно усилия, за да защити железниците и позволява нелоялна конкуренция от страна на автобусните превози.\r\n\t\"Аз не твърдя, че трябва да забраним автобусните превози, но не е нормално на всеки 15 минути например по направлението Бургас да тръгват автобуси и ние да очакваме, че някой ще се качи на влак. Тогава държавата трябва да избере - дали да има влак, или да няма влак и да се вземе решение. Ако всички предпочитат да ползват автобусите и държавата не иска да стимулира този тип превози, тогава идва естественият въпрос – трябва ли данъкоплатецът да отделя стотици милиони годишни субсидии, за да съществува този вид транспорт\", посочи финансовият министър. \r\n\tТой допълни, че БДЖ се нуждае от още 80 млн. лева, които също най-вероятно ще бъдат отпуснати.\r\n\tВ четвъртък стана ясно, че двама от кредиторите на БДЖ по втория облигационен заем са подали с Софийския градски съд иск срещу \"БДЖ Пътнически превози\" за 40 млн. лв. от главница по кредита. Съдът е одобрил иска частично и са запорирани сметки на дружеството за 20 млн. лв., съобщиха от БДЖ преди ден.\r\n\tВторият облигационен заем, който е в размер на 240 млн. лв. е взет през 2007 г. за рефинансиране на стари задължения към различни институции и за извършване на текущи ремонти на товарни вагони, като реално не е бил наложителен за извършването на дейността на дружеството. До момента остатъкът на задълженията по заема е в размер на 103 млн. лв.\r\n\tОблигационерите са в законното си право да изискат дължими средства по съдебен път. Решението на СГС и временният запор на сметките на \"БДЖ Пътнически превози” няма да затруднят функционирането на дружеството към настоящия момент, в случай, че бъде намерено решение на възникналата ситуация в краткосрочен план\", заявиха от железниците .\r\n\tСега решението явно е намерено и се чака окончателното решение на финансовото ведомство.\r\n\tТочно за погасяването на част то дълга по този заем БДЖ през февруари 2018 г. получи близо 31 млн. лв., които трябва да върне до 28 декември 2020 г. Тогава парите бяха предоставени от бюджета на транспортното министерство.\r\n\tДържателите на книжа по втория облигационен заем (Dexia kommunalkredit bank AG, KA Finanz AG, Depfa Bank PLC, БНП Париба и др.) са сред най-големите кредитори на БДЖ. Заемът системно не се обслужва и дори през 2014 г. кредиторите заплашиха да започнат процедура за предсрочната му изискуемост.\r\n\tПрез лятото на 2017 г. пък националният жп превозвач получи финансова помощ за 62 млн. лева. От тях 20 млн. лева бяха за изплащане на средства по облигационния заем, а останалите - за погасяване на задължения към НАП.\r\n\tПлановете на железниците бяха до края на 2018 г. да погаси всичките си дългове от над 390 млн. лв., но очевидно финансовото състояние на дружеството не позволява това.", "date": "2018.06.01", "title": "Държавата дава нови 20 млн. лв., за да не фалира БДЖ"}
{"url": "https://www.mediapool.bg/roditeli-na-detsa-s-uvrezhdaniya-izdignaha-palatkov-lager-pred-parlamenta-news279741.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодители на деца с увреждания организираха палатков лагер пред сградата на парламента за Деня на детето под наслов \"Системата ни убива\". Те настояват проблемите на децата с увреждания да бъдат решавани днес и сега, а не след 5, 10 или 20 години.\r\n\t, заяви една от протестиращите майки Ина Маринова пред БНР.\r\n\t, каза тя\r\n\tПротестиращите настояват за спешно приемане на Закон за личната помощ, но са склонни промени да бъдат направени и с включването на нова глава “Лична помощ“ в Закона за хората с увреждания.\r\n\t, заяви Маринова.\n\n\r\n\t, посочи тя.\r\n\t, обясни тя.\r\n\tВ коментар по темата за неефективното разходване на парите за хората с увреждания Ина Маринова даде конкретен пример със своето дете:\r\n\t.\r\n\tМинистърът на труда и социалната политика Бисер Петков дойде по-късно в петък и разговаря с родителите на деца с увреждания. \r\n\tТой посочи, че се работи по нов закон за хората с увреждания и родителите на деца с увреждания вече имат свои представители в работната група. , каза той. \r\n\tЩе работим за това, което вие формулирате като лична помощ, т.е. подкрепа, парични средства за хората с увреждания, които са в затруднения да се самообслужват. Работим да се случи и тази социална оценка на индивидуалните потребности, която е ключова, каза социалният министър.\r\n\tТой припомни, че Министерството на труда и социалната политика вече е подготвило промени в Закона за семейни помощи за деца, с които се предлага деца, които са останали без един или двама родители и нямат право на наследствена пенсия, да получат месечна финансова помощ. По този начин около 5300-5400 деца допълнително ще получат подкрепа от държавата.\r\n\tПетков коментира, че не може да се игнорира участието на националнопредставителните организации. Това, което направихме, е да ви включим и вас и да ви равнопоставим, така че заедно да търсим решения, добави той. \r\n\tЕдна от протестиращите майки попита дали в новия закон ще се отчете, че най-уязвимите от хората с увреждания, които не могат да работят, живеят с 4 лв. и 23 ст. на ден. \"Инвалид по рождение 100 процента става на 18 години и до края на живота си трябва да живее със 127 лева, разделете го на 30, възможно ли е\", коментира Веселина Казанджиева. Тя поиска програмата \"Личен асистент\" да не е ориентирана само към безработни. \r\n\tПетков посочи, че това, което социалното министерство иска да направи по отношение на асистентските грижи в домашна среда, е проектното финансиране да бъде регламентирано в закона, за да го няма това насочване към безработните лица. Първоначалната цел е била да се осигури работа на безработните, сега, слава Богу, няма такъв проблем на пазара на труда и трябва да се дадат повече възможности и фокусът да бъде върху грижата за хората с увреждания, които се нуждаят от такива асистенти, добави той.", "date": "2018.06.01", "title": "Родители на деца с увреждания издигнаха палатков лагер пред парламента"}
{"url": "https://www.mediapool.bg/omagyosaniyat-krag-belene-news279756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ разгорещилия се дебат за АЕЦ \"Белене” през последните няколко седмици наблюдатели отбелязаха, че са се върнали в 2008 г. поради редица сходства между обсъждането на проекта тогава и сега. Всъщност можем да се върнем още по-назад – до далечната 1991 г., когато Министерски съвет възлага на четири държавни и общински структури изготвянето на проект на решение за \"рационално използване на изградената инфраструктура, материална и производствена база на площадката на  АЕЦ - Белене, и на прилежащите територии”, каквото упражнение прави БАН в края на миналата година и Министерството на енергетиката (МЕ) с публикувания доклад през май 2018 г. Голямата разлика е, че през 1991 г. правителството търси начин да намали загубите от неразумния проект, докато сега се чуди как да ги увеличи.\r\n\tС цел да се оправдае възобновяването на АЕЦ \"Белене” се излагат редица аргументи - от такива, които са подвеждащи, до такива, граничещи със спекулации. Така например един от аргументите е този за отговорността, като от МЕ се позовават на Закона за финансовото управление и контрол в публичния сектор. Според него, аргументират се от министерството, \"доброто финансово управление изисква публичните средства да се разходват и управляват икономично, ефективно и ефикасно”. Авторите на доклада обаче не обясняват по какъв начин:\r\n\tприключването на проект с неясна цена - стойността се увеличава от 2.4 млрд. евро през 2005 г. до 10.2 млрд. лв. през 2012 г., е икономичен;\r\n\tпоредното възобновяване на проект на 38 г. е ефективно;\r\n\tпо какъв начин трупане на разходи в продължение на близо четири десетилетия, без да има завършен проект, е ефикасно за енергетиката или за икономиката.\r\n\tНа този фон от министерството отбелязват, че \"само реализацията на проекта дава възможност на НЕК, БЕХ, респективно българската държава да възстанови направените през годините разходи, свързани с проекта АЕЦ \"Белене”. Това за пореден път и болезнено ясно демонстрира разминаването между политическия и обществения интерес – за управляващите е важно да не отпишат направените дотук разходи като загуба, без да се интересуват от ефекта върху бюджета, икономиката и обществото от възобновяването на проекта. Между другото тук е уместно да се припомни, че първото правителство \"Борисов” прекрати проекта през 2012 г., независимо че по него вече бяха направени разходи в размер на около 1.3 млрд. лв.\r\n\tТук възниква въпросът - защо преди шест години същите управляващи са били готови да отпишат тези разходи[1] като загуба, докато сега ги използват като аргумент за възобновяване на проекта? Отговор на този въпрос намираме по-нататък в доклада на МЕ – \"вариантите за рационално използване на наличните активи за проекта АЕЦ \"Белене” изхождат от принципното разбиране, че НЕК през м. декември 2016 г. извърши плащане на цялата дължима сума [към \"Атомстройекспорт” съгласно арбитражно решение от лятото на същата година], след което стана собственик на оборудването и може да се разпорежда с него”. Т.е. \"онези” 1,3 млрд. лв. са платени от друго правителство и могат спокойно да се отпишат като загуба, а \"тези” близо 1,2 млрд. лв. по арбитражното дело са платени от настоящите управляващи и не могат да бъдат отнесени към загубите.\n\n\r\n\tКато аргументи за необходимостта от изграждането на нова мощност отново служи  публикуваният през 2017 г. частичен доклад на БАН, за който писахме, че не може да се използва като препоръка за вземане на инвестиционно решение, тъй като обхватът му е твърде теоретичен. Нещо повече – някои допускания в него като очакванията за ръст на потреблението на електрическа енергия изглеждат нереалистични, предвид грешните исторически данни, които се използват за изчислението му. Заключенията за връзката между енергийно потребление и икономическата активност също са необосновани.\r\n\tОсвен нереалистичните очаквания за увеличаващо се потребление, авторите на доклада имат и нереалистични очаквания за развитието на генериращите мощности. В резултат на приетите от Европейската комисия Заключения за най-добри налични техники (НДНТ) за Големи горивни инсталации (ГГИ), но без да е ясно бъдещето на работещите централи и възможностите за дерогации, от МЕ автоматично приемат, че след 2026 г. ТЕЦ трябва да бъдат заменени от два нови ядрени блока. Към това се прибавя и неясното заключение, че ТЕЦ \"Марица Изток\" - 1 и 3, ще продължат да функционират само до изтичане на дългосрочните им договори за изкупуване на електрическа енергия, което също е 2026 г. \r\n\tВ резултат на всичко това, както и на разгледани седем варианта за рационално използване на активите в АЕЦ \"Белене”, МЕ предлага \"възобновяване на действията по търсенето на възможности за изграждане на АЕЦ \"Белене“, съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене“ в отделно проектно дружество”. Ключовата фраза тук е \"пазарен принцип и без предоставяне на държавна гаранция”, което звучи добре, но по никакъв начин не означава, че държавните разходи по проекта са приключили.\r\n\tРазходите за строителство и закупуване на реакторите възлизат на поне 2.5 млрд. лв., но според доклада на МЕ стойността на активите е под 2.3 млрд. лв., което е обезценка от 8%. В доклада обръщат внимание, че е възможно потенциалният частен инвеститор да поиска актуална оценка на активите, което може допълнително да обезцени стойността им, а оттам и тежестта на държавното участие в капитала на компанията. Ако проектът е без държавни гаранции, т.е. свързаният с него риск е по-висок, най-вероятно капиталовата структура ще бъде 40% собствен капитал (държавата плюс частен инвеститор) и 60% кредит (каквато е и оценката на HSBC от 2012 г.), вместо версията на БАН за съотношение 30:70. При тези условия, ако държавата държи да има блокираща квота при вземане на решенията (поне 34% от капитала) и ако стойността на проекта е в размер на 10.5 млрд. евро, според изчисленията на БАН, държавата ще трябва да инвестира поне още 450 млн. лв. Поне, тъй като частният инвеститор може да поиска преоценка на държавното участие, а и цената едва ли ще е само 10.5 млрд. евро.\r\n\tИ това е само в рамките на строителната фаза на проекта. В оперативната фаза акционерите в него отговарят за генерираните загуби до размера на вноските си в капитала. С други думи ако бъдещата АЕЦ \"Белене” е на загуба, може да се наложи държавата да рекапитализира компанията пропорционално на вноската си в капитала ѝ, като на този етап може само да се гадае за размерите на допълнителните плащания. По този начин може да се окаже не само, че държавата няма да си възстанови направените дотук разходи, но може и да ги увеличи.\r\n\tДа се реализира проект на пазарен принцип означава осигуряване на разумна възвръщаемост на инвестицията без държавни гаранции, гарантирани цени и ангажименти за изкупуване на продукцията, която да оправдае поемането на инвестиционния, пазарния и ред други рискове, свързани с него. Нещо повече - възвръщаемостта следва да се сходна с тази на сравними  проекти. Така например строителството на нова АЕЦ в Унгария предвижда вътрешна норма на възвръщаемост от около 7.35%, което е в долния край на пазарната норма от около 7.4-8.35%. Именно това е мерилото за икономично, ефективно и ефикасно управление на публичния ресурс – постигане на близка до пазарната реализация. Всичко останало са добри пожелания, а това че няколко правителства подред са закопали над 2 млрд. лв. в ненужен проект не е причина да се наливат още средства без да е ясно каква ще е финансовата и обществената полза от това.\r\n\t[1] Това са т.нар. потънали разходи (sunk costs), които са направени в миналото или за които вече е поето задължение да бъдат извършени. Потъналите разходи не могат да бъдат променени от решенията, които се вземат в настоящия момент и като такива са ирелевантни при вземането на текущите решения.", "date": "2018.06.01", "title": "Омагьосаният кръг \"Белене”"}
{"url": "https://www.mediapool.bg/bsp-vnese-v-parlamenta-svoe-proektoreshene-za-aets-belene-news279758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалистите внесоха в деловодството на парламента проекторешение за отмяна на мораториума за строителството на АЕЦ \"Белене\". Това става ден след като парламентарната енергийна комисия обсъди доклада на енергийния министър Теменужка Петкова с вариантите за рестарт на спрения през март 2012 г. и от правителството, и от Народното събрание ядрен проект. Идната седмица в пленарната зала ще се внесат за гласуване самият доклад и проекторешения, предложени от парламентарните групи.\r\n\t\"В светлината на последните събития внесохме в деловодството на парламента проекторешение, с което искаме отмяна на решението на Народното събрание от 29 март 2012 г. за прекратяване на изграждането на ядрена централа на площадка Белене\", каза пред журналисти депутатът от БСП Таско Ерменков.\r\n\t\"Смятаме, че това е ясен знак, ако бъде прието това решение, че ние наистина като държава, институции, парламент, правителство и основни политически сили стоим зад реализацията на проекта\", посочи Ерменков. Според него отмяната на мораториума върху ядрения строеж ще е \"ясен знак към всички инвеститори, че сме си научили уроците от миналото и че няма да имаме промени в бъдеще в политиката по реализиране на проекта.\r\n\tСоциалистът не пропусна да спомене мантрата, че проектът \"Белене\" е необходим за развитието на икономиката на държавата.\r\n\tОт думите на Ерменков стана ясно, че проекторешението се вняса в подкрепа на Петкова, която при обсъждането в комисия каза, че за да може да се проведат преговори с потенциални инвеститори трябва да се отмени мораториумът, иначе никой нямало да приеме насериозно процедурата и да харчи пари за участие в нея.\n\n\r\n\tНие се съобразяваме с това желание на правителството и смятаме, че това е начинът, по който можем да отворим пътя по реализирането на проекта, коментира още Ерменков.\r\n\tПредстои да се види дали ГЕРБ ще внесе свой вариант на проекторешение или ще подкрепи това на своя министър Теменужка Петкова. по всичко изглежда обаче, че тя ще получи зелена светлина за рестарт на спорния ядрен проект.", "date": "2018.06.01", "title": "БСП внесе в парламента свое проекторешене за АЕЦ \"Белене\""}
{"url": "https://www.mediapool.bg/zadarzhan-e-shofyor-na-avtobus-s-uchenitsi-s-127-promila-alkohol-v-kravta-news279759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадържан е шофьор на автобус, който трябвало да вози ученици от Златоград на екскурзия, съобщиха от ОД на МВР- Смолян. Водачът показал 1.27 промила алкохол при тестовете, които се правят задължително преди потегляне на автобуси с деца.\r\n\tШофьорът С.К. /48 г. / от Бургас стигнал безпрепятствено с автобуса от Стара Загора до Златоград. С него пътувал и представител на туроператорската фирма, обслужвала организираната екскурзия на ученици от 3-и и 4-и клас до Банско.\r\n\t \r\n\tПри полицейските разпити е установено, че автобусът с бургаска регистрация е потеглил около 4 часа тази сутрин от Стара Загора.", "date": "2018.06.01", "title": "Задържан е шофьор на автобус с ученици с 1,27 промила алкохол в кръвта"}
{"url": "https://www.mediapool.bg/dva-lava-dva-tigara-i-yaguar-izbyagaha-ot-zoopark-v-germanski-grad-news279757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДва лъва, два тигъра, ягуар и мечка са избягали от зоопарка в град Люнебах в германската провинция Райнланд-Пфалц. Животните са успели да напуснат клетките си след наводнение през последната нощ. Те вече са заловени, но мечката е била простреляна от ловецм, съобщиха информационните агенции. \r\n\t \r\n\tМедиите свързват инцидента със силните дъждове, които се изсипаха през последните дни над региона. Покачилото се равнище на водата е нанесло щети върху клетките.\r\n\t \r\n\tВластите препоръчаха на жителите на Люнебах да не напускат улиците.\n\n\r\n\t \r\n\tЗоопаркът е с площ 30 хектара и в него живеят 400 животни от 60 вида, включително сибирски тигри и лъвове. Зоопаркът е отворен през 1965 г., като тогава в него е имало само кучета, маймуни и глигани. \r\n\t \r\n\tГодишно през него минават 70 000 посетители. Това е второто бягство на хищници от зоологическа градина в Германия в последните две години. Предишното бе в Лайпциг през 2016-а, когато два лъва излязоха от зоопарка - единият бе застрлян, а другият заловен и върнат в клетката.", "date": "2018.06.01", "title": "Два лъва, два тигъра и ягуар избягаха от зоопарк в германски град"}
{"url": "https://www.mediapool.bg/diytsman-svali-energoremont-holding-ot-borsata-news279761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от големите играчи на българския пазар на енергоремонтни дейности от петък вече не е листнат на борсовия пазар, стана ясно от съобщение на Българската фондова борса. \"Енергоремонт холдинг\", който миналото лято бе купен от холандската \"Дийтсман\", е свален от 1 юни от борсовата търговия, макар след сделката новият собственик да твърдеше, че ще остави компанията публична.\r\n\tТогава бе , че новият собственик на 97.5% от холдинга не само няма да го сваля от борсата, а дори ще ползва пазара за набиране на инвестиции. Явно обаче след процедурата по обратното изкупуване на дяловете на миноритарните собственици срещу 4.15 лв. бройката, холандската компания е решила обратното.\r\n\tНе е ясно какво е породило вземането на това решение и отписването на \"Дитсманн Енергоремонт Холдинг\" от борсата. Представителят на холандската компания Росен Христов, който реално осъществи сделката и влезе в управата, обаче бе сменен през декември 2017 г. и е възможно това да има връзка с оттеглянето на фирмата от финансовия пазар.\r\n\tПри влизането си на българския пазар от \"Дийтсман\" обявиха, че чрез сделката компанията смята да стане стратегически инвеститор в региона.\r\n\tСред причините, довели холандците у нас, бяха посочени интересът към ядрения бизнес на \"Енергоремонт\" у нас и възможностите му за разрастване, работата на холдинга за \"Лукойл Нефтохим\" в контекста на потенциала за развитие към останалите петролни рафинерии в балканския регион. Добивната индустрия бе другата причина за навлизането у нас на холандците, а минният бизнес друга тяхна цел.", "date": "2018.06.01", "title": "\"Дийтсман\" свали \"Енергоремонт холдинг\" от борсата"}
{"url": "https://www.mediapool.bg/vladislav-goranov-nikoi-ne-e-faliral-ot-tova-che-e-iztarkal-dve-biletcheta-news279762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТова заключение направи в интервю за бТВ в петък финансовият министър Владислав Горанов, който бе поканен да изрази позицията си по законопроекта, иницииран от вицепремиера Валери Симеонов, за ограничаване на продажбата и рекламата на лотарийни билети.\r\n\tГоранов каза още, че за него е важно \r\n\tСпоред финансовия министър рекламата на хазарта дава възможност на телевизионните водещи всяка сутрин да са в ефир и да обучават обществото.\r\n\t заключи министърът.\n\n\r\n\tСамо преди по-малко от месец – на брифинг в Министерството на финансите на 2 май, Владислав Горанов отправи доста по-различно послание по темата в отговор на журналистически въпрос относно проблема с масово разпространеното в последните години у нас търкане на лотарийни билети в игрите, организирани от компании с участието на бизнесмена Васил Божков.\r\n\t каза тогава Горанов.", "date": "2018.06.01", "title": "Владислав Горанов: Никой не е фалирал от това, че е изтъркал две билетчета"}
{"url": "https://www.mediapool.bg/populistite-vzemat-vlastta-v-italiya-news279726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървото коалиционно правителство на младо антисистемно движение и крайнодясна партия положи клетва в петък следобед в Рим. То ще бъде ръководено от Джузепе Конте, юрист и абсолютен дебютант в политиката, който обеща политика без строги икономии и с акцент върху сигурността, предава агенция Франс прес.\r\n\tСлед близо три месеца пазарлъци и обрати, каквито дори страна с опит в политическите кризи като Италия не е виждала, антисистемното Движение \"Пет звезди\" (ДПЗ) и крайнодясната \"Лига\" постигнаха компромис с президента Серджо Матарела, който искаше гаранции, че Италия ще остане в еврозоната.\r\n\tПрезидентът наложи в неделя вечерта вето на първия му представен списък с министри. Но снощи подписа с видимо облекчение променената листа с бъдещи членове на кабинета, които положиха клетва днес в президентския дворец Куириналеи и ще поискат доверието на парламента в началото на следващата седмица.\r\n\tКонте, напълно неизвестен преподавател по право и адвокат на 53 години, който бе издигнат преди 15 дни от ДПЗ и \"Лигата\", ще е човекът, който ще седне до Матарела в събота по време на военния парад за националния празник.\r\n\tЧовекът, който вчера сутринта изнесе редовната си лекция във Флорентинския университет, ще представлява Италия идната седмица на срещата на върха на Г-7 в Канада.\n\n\r\n\tЛидерът на ДПЗ Луиджи ди Майо, който изпъкна по време на предизборната кампания и още повече при преговорите за съставяне на правителство, и шефът на \"Лигата\" Матео Салвини стават вицепремиери. Първият ще отговаря за икономическото развитие и труда, а вторият - за вътрешните работи.\r\n\tРавновесие между съюзниците\r\n\tДеликатното министерството на икономиката и финансите отива при Джовани Триа, преофесор по политическа икономия, близък до идеите на \"Лигата\" по финансовите въпроси, но привърженик на оставането в еврозоната.\r\n\tИздигнатият първоначално за този пост Паоло Савона, 81-годишен икономист, който смята еврото за \"германски затвор\", става министър на европейските въпроси.\r\n\tРедом до него ще действа убеденият европеец Енцо Моаверо, работил 20 години в Брюксел и заемал поста министър на европейските въпроси в кабинетите на Марио Монти и Енрико Лета (2011-2014 г.). Сега той става министър на външните работи.\r\n\tМинистър на отбраната ще бъде жена - Елизабета Трента. Тя е експерт по въпросите на сигурността и отбраната в горещи точки като Ирак, Ливан и Либия.\r\n\tАлберто Бонисоли ще бъде министър на културното наследство, културата и туризма. Джулия Бонджорно, известна адвокатка, защитавала видния италиански политик Джулио Андреоти, ще е начело на министерството на държавната администрация. Младият юрист Алфонсо Бонафеде ще бъде министър на правосъдието. Министър на транспорта ще е Данило Тонинели. Министърка на здравеопазването ще бъде Джулия Грило. Джан Марко Джентинайо ще е министър на селското стопанство, а околната среда е поверена на Серджо Коста. Министър на регионалните въпроси ще е Ерика Стефани.\r\n\tВ новото правителство ще има и две нови министерства - по въпросите на Южна Италия, което ще оглави Барбара Леци, и по въпросите на семействата и хората с ограничени възможности, което ще оглави Лоренцо Фонтана.\r\n\tКато цяло в новото правителство ще има 18 министерства, от които 5 са поверени на жени.\r\n\tДвете партии са почти равнопоставени по брой министри в кабинета, въпреки че \"Лигата\" получи само 17 процента от гласовете на парламентарните избори на 4 март срещу над 32 на сто за ДПЗ.\r\n\tС голям интерес се очаква реакцията на финансовите пазари, които бяха силно превъзбудени през последната седмица заради повишаването на разликата в лихвите между италианските и германските 10-годишни облигации.\r\n\tИнвеститорите оценяват програмата на коалиционните партньори като много опасна за италианските държавни финанси, но мнозина се страхуват още повече от евентуално връщане към урните през следващите месеци.\r\n\tСуматохата породи въпроси - в Брюксел и сред инвеститори по целия свят - дали възходът на италианския популизъм и колапсът на традиционните партии представлява фундаментална заплаха за бъдещето на страната в еврозоната.\r\n\tСъставянето на ново правителство ще облекчи поне временно тези тревоги, защото засега ще остави настрана заплахата това лято да бъдат свикани предсрочни избори, на които партиите противници на ЕС да увеличат актива си.\r\n\tРазличен културен подход\r\n\t\"Ще работим усилено да изпълним политическите цели, които обявихме в правителственото споразумение. Ще работим решително за подобряване на качеството на живот на всички италианци\", обеща снощи Конте, след като представи екипа си.\r\n\tТова \"правителствено споразумение\", договаряно в продължение на 10 дни и представено преди две седмици, обръща категорично гръб на затягането на коланите и брюкселския \"диктат\", и залага на политика на икономически растеж за намаляване на колосалния италиански публичен дълг.\r\n\tТо обещава намаляване на пенсионната възраст, намаляване на драконовските данъци - за което се бори \"Лигата\" и въвеждане на \"граждански доход\" от 780 евро на месец - ключово предизборно обещание на ДПЗ.\r\n\tТази програма е комбинация от две политически философии. Тя представя добре както реториката на ДПЗ по въпросите на околната среда, новите технологии или внасянето на морал в политическия живот, така и антиимигрантските и антиислямски позиции на \"Лигата\", съюзник на френския \"Национален фронт\", която иска затягане на мерките за сигурност.\r\n\t\"Без да обещавам чудеса, мога да кажа, че бих искал след първите месеци от встъпването в длъжност на това правителство на промяната, да имаме страна с по-малко данъци и повече сигурност, по-голяма заетост и по-малко незаконно пребиваващи лица\", заяви снощи Салвини пред свои привърженици в типичен за кампанията си тон.\r\n\tТой обеща \"малко по-различен културен подход\" и даде за пример \"хубаво орязване\" на средствата, предназначени за прием на кандидати за убежище.\r\n\tПет ключови министри \r\n\tРойтерс и Франс прес представят портрети на ключови министри в новия кабинет на коалицията Движение Пет звезди и Лига.\r\n\t\r\n\tПреподавател по политическа икономия. Близък до идеите на крайната десница Лига по въпросите за данъчната политика, Триа обаче подкрепя оставането на Италия в еврозоната, но смята, че тя трябва да бъде реформирана. Той иска опростяване на италианската фискална система и приветства въвеждането на плосък данък с две данъчни ставки -15 процента за физическите лица и 20 процента за юридическите лица. Триа подкрепя и идеята за увеличаване на ДДС. Той обаче е против идеята на Движение 5 звезди за въвеждане на доход от 780 евро за най-бедните в Италия. Тази сума е известна като \"граждански приход\". Хората, които я получават ще са длъжни да си търсят работа и да приемат една от първите три оферти за работа, които получат.\r\n\tТриа е на 69 години. Роден е в Рим. По образование е юрист. Завършил е университета Сапиенца. Понастоящем е председател на Националното училище по администрация и преподава политическа икономия в университета Тор Вергата в Рим. Бил е консултант във външно министерство, в министерството на финансите и в Световната банка. В последно време трудовете му са били посветени на ролята на институциите в икономиката, на международната миграция и на развитието.\r\n\t\r\n\tЛидер е на крайната десница Лига. На 45 години. Партията му е втората по големина в италианския парламент и в управляващата коалиция. Като министър на вътрешните работи Салвини ще се занимава и с управление на миграцията. Приоритет на Лига е именно намаляване на незаконната имиграция.\r\n\tСалвини е чест гост в италианските медии. Той рядко губи хладнокръвие и говори прямо. Салвини превърна Лига от регионална политическа формация, която не искаше приходите от данъци на Севера да бъдат изпращани в недоразвития италиански Юг, в крайнодясната националистическа партия. Нейният лозунг \"Италия на първо място\" по примера на този на Тръмп се хареса на гласоподавателите след години на анемичен икономически растеж и на масова миграция.\r\n\t\r\n\tЛидер на антисистемното Движение 5 звезди, което сега е най-голямата самостоятелна партия в парламента. На 31 години. Той се надяваше дори да стане премиер, но Лигата не го подкрепи в тази насока, притеснявайки се, че в този случай движението му би доминирало в управляващата коалиция. Сега Ди Майо ще е начело на ново суперминистерство, съчетаващо труда и икономическото развитие. Негова ще е задачата да приложи обещанията на Движение Пет звезди в областта на икономиката, в това число и въвеждането на дохода от 780 евро месечно за най-бедните. Той ще се занимава и с трънливи промишлени въпроси, като бъдещото на банкрутиралия национален авиопревозвач АлИталия и оцеляването на най-голямото европейско стоманодобивно предприятие ИЛВА, което е в процес на продажба.\r\n\tДи Майо няма опит в управлението. Но се показа като експерт по водене на предизборна кампания. От 2007 г. Ди Майо бързо се издигна в антисистемното движение. Стана депутат и дори заместник-председател на парламента. През септември миналата година чрез онлайн гласуване на активисти на движението Ди Майо бе избран да оглави кампанията му за изборите през март.\r\n\tДи Майо отказва да приеме понятието популист като определящо позициите на Движение Пет звезди и казва, че не иска Италия да бъде антиевропейска или екстремистка в позициите си. Смята се, че именно той е смекчил доктрината на движението по въпроса за излизане от еврозоната или за съюзите с други партии. Луиджи Ди Майо е учил право, но не е завършил. Професионалният му опит се ограничава до кратко пребиваване на позицията администратор на уеб сайт и помощник режисьор, което породи критики по негов адрес в социалните мрежи. Той обаче припомня на критиците си, че Франция и Австрия имат доста млади лидери, визирайки Еманюел Макрон и Себастиан Курц.\r\n\t\r\n\tРаботил 20 години в Европейската комисия. В периода 1995 - 2000 г. когато Марио Монти беше европейски комисар за вътрешния пазар, а после за конкуренцията, Моаверо Миланези бе негов главен съветник. На 63 години е. Бил е министър по европейските въпроси в правителствата на Марио Монти и Енрико Лета. Има дълбок институционален опит. Преподава в университета Бокони в Милано и Сапиенца в Рим. По образование е юрист. От 2005 г. ръководи юридическия факултет в Свободния международен университет за социални науки \"Гуидо Карли\" в Рим.\r\n\t\r\n\tНа 81 години. Икономист, известен с критиките си срещу еврото. Заради него президентът Серджо Матарела отхвърли първия проект на коалиционно правителство на Движение 5 звезди и на Лига. В последната си книга Савона нарича въвеждането на еврото в Италия \"историческа грешка\" и говори за План Б за излизане от еврозоната, без възможно никакви вреди за Италия, ако това се окаже необходимо. Савона има богат опит като министър, като висш служител в Италианската национална банка, в частни банки и в организацията на предприемачите Конфиндустрия. Той бе министър на промишлеността през 1993 г. Бил е преподавател по икономика в Масачузетския технологичен институт и е автор на редица книги за международното банкиране, валутните системи и макроикономиката.", "date": "2018.06.01", "title": "Популистите вземат властта в Италия"}
{"url": "https://www.mediapool.bg/dzhip-blasna-dete-na-peshehodna-pateka-v-sofiya-news279760.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t15-годишно момиче е блъснато на пешеходна пътека в София. Инцидентът е станал около 13:30 ч. в петък на бул. „Дондуков“ в района на Първа английска гимназия, предаде \"Дарик\".\r\n\t \r\n\tПо първоначална информация момичето е преминавало пътеката, след като трамвай и друга кола са му дали предимство. Встрани от трамвая обаче изскочил джип Мерцедес, който блъснал детето. В опит да избегне удара шофьорът на мерцедеса ударил и друга кола в насрещната лента.\r\n\t \r\n\tМомичето е откарано в Пирогов, контактно и със съмнения за счупена ръка.\n\n\r\n\t \r\n\tАлкохолната проба на водача е положителна.", "date": "2018.06.01", "title": "Джип блъсна дете на пешеходна пътека в София"}
{"url": "https://www.mediapool.bg/berlin-obeshtava-da-e-otkrit-kam-novoto-italiansko-pravitelstvo-news279763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБерлин обеща да е \"открит\" към новото италианско правителство на коалиция между две евроскептични движения, които често критикуват Германия, предаде Франс прес.\r\n\t\r\n\tГоворителят на германското правителство Щефен Зайберт заяви, че Германия очаква съставянето на правителство и ще бъде открита към него и ще направи всичко възможно да има добро сътрудничество.\r\n\t\r\n\tТой посочи, че Европа е изправена пред големи предизвикателства и че по-голямата част от тях могат да бъдат преодолени не на национално ниво, а само с общоевропейско сътрудничество.\r\n\t\r\n\tПреди няколко дни германският външен министър Хайко Маас обаче беше по-скептичен. Той заяви, че се надява отношенията между Германия и Италия да не бъдат накърнени от Движение \"Пет звезди\" и \"Лига\".\r\n\t\r\n\tПървото италианско правителство на коалиция между младо популистко движение и крайнодясна партия положи клетва в петък. Премиер ще бъде Джузепе Конте, юрист и новодошъл в политиката, който обеща да сложи край на икономическите ограничения.\n\n\r\n\t\r\n\tСлед повече от три месеца преговори двете популистки партии постигнаха компромис с президента Серджо Матарела, който поиска гаранции за оставането на Италия в еврозоната.\r\n\t\r\n\tБерлин също протегна ръка днес и на новото испанско правителство, изразявайки надежда, че сътрудничеството ще продължи \"в дух на взаимно доверие\".\r\n\t\r\n\tПремиерът консерватор Мариано Рахой беше свален днес от парламента след повече от шест години на власт в Испания. Мястото му зае социалистът Педро Санчес. \"Мариано Рахой има решителен принос за това Испания да излезе от икономическата и финансовата криза, като въведе интелигентни политики и реформи\", добави Зайберт.", "date": "2018.06.01", "title": "Берлин обещава да е \"открит\" към новото италианско правителство"}
{"url": "https://www.mediapool.bg/ek-svalya-troino-tavana-na-fermerskite-subsidii-sled-2020-g-news279764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри пъти по-нисък от сегашния таван на европейската субсидия на фермер след 2020 г., най-малко 2 на сто от директните плащания да отиват за млади фермери, възможност за прехвърляне до 15% от средствата между двата стълба в общата селскостопанска политика, до 40 на сто от средствата от Общата селскостопанска политика (ОСП) да бъдат насочени към мерки за опазване на околната среда и климата. Това са част от предложенията на Европейската комисия по новата ОСП, която ще се прилага в периода 2021 – 2027 г. Те бяха представени от еврокомисаря по земеделие Фил Хоган в Брюксел.\r\n\tСредствата за земеделските фондове, за които до момента отиваха около две трети от бюджета на ЕС заедно с тези по политиките за сближаване, се предлага да бъдат орязани с около 5 на сто спрямо настоящия програмен период – до 365 млрд. евро. От тях 286 млрд. евро са предвидени за директните плащания (първи стълб) и 78.8 млрд. евро за развитие на селските райони (втори стълб).\r\n\tЗа България орязването на директните плащания е минимално - с 0.79 на сто. Предложението е страната ни да получи общо над 5.6 млрд. евро за директни плащания на фермерите. Това е  средно около 800 млн. евро годишно, колкото получаваме и в момента. По-значително е намалението на средствата по Програмата за развитие на селските райони (ПРСР), където предвидените за България средства са 1.97 млрд. евро при 2.3 млрд. евро за настоящия програмен период. Това показват  на ЕК.\r\n\t\r\n\tПреките плащания ще останат сърцевината на земеделската политика, но таваните на плащанията се орязват три пъти. Целта е приоритетно да се подпомагат малките и средни земеделски стопанства, защото сега 80 на сто от европарите отиват в 20% от фермерите.\n\n\r\n\tЗа това се предлага един фермер да може да получава максимално 60 000 евро (сега е 150 000 евро) от директните плащания. Иска се още таванът да бъде намален три пъти – от 300 000 евро сега на 100 000 евро за едно земеделско стопанство след 2020 г.\r\n\tВ сумата от 100 000 евро ще се включват всички директни плащания – единното за площ, зелени, обвързана подкрепа за животни, плодове и зеленчуци и т.н. През настоящия програмен период влиза единствено единното плащане на площ (СЕПП).\r\n\tРазходите за труд – заплати и осигуровки не влизат в сумата от 100 000 евро.\r\n\tВ предложението на ЕК обаче не е заложена дата, от която едно стопанство не може да се раздроби на по-малки. Именно по този начин през настоящия програмен период редица едри земеделци в България успяха да избегнат ограничението. В началото на тази година пък земеделското министерство публикува проектонаредба, която трябваше да помогне за установяването на изкуствено разделени земеделски стопанства, но до приемането на документа така и не се стигна.\r\n\tРискът е след комасацията на земята през първия планов период (2007-2013) сега да се стигне до раздробяване на стопанствата в България, за да могат едрите фермери, при които отиват над 90 на сто от европарите, отново да получават субсидиите, коментира експерт пред Mediapool.\r\n\tСпоред проучване на БАН само 4 на сто от земеделските стопанства у нас обработват 80% от земята. Заради евросубсидиите всяка година обработваемите площи се увеличават, като за 2017 г. те са над 38.5 млн. декара. Средните български земеделски стопанства достигат 24 300 декара, докато в ЕС е 2500 дка, според доклада на БАН. \"Най-големият собственик, който контролира над 1 млн. декара земеделска земя, е българин. Подобно нещо няма в цяла Европа\", заяви преди време доц. Огнян Буюклиев от Института за икономически изследвания към БАН.\r\n\t\r\n\tНай-голямото орязване на директните плащания е за фермерите от Западна Европа, които години наред получаваха повече средства спрямо източните си колеги. Целта е по този начин да се постигне по-голяма равнопоставеност на директните плащанията за хектар между държавите членки, което е по-нататъшна стъпка към т. нар. външна конвергенция.\r\n\tТака намалението на парите по директните плащания за богатите държави членки е средно около 3.9 на сто. Единствено прибалтийските държави има увеличение с около 4 на сто, тъй като те са с критично ниски нива под средните за ЕС директни плащания.\r\n\tНай-малко 2% от парите за младите фермери\r\n\tС цел привличането на млади хора в селата и задържането им ЕК предлага държавите да заделят най-малко 2 % от определените им средства за директни плащания за подпомагане на младите фермери в създаването на стопанства (млад фермер е до 40 години).\r\n\tЗа България това са над 111 млн. евро за периода или средно по около 16 млн. евро годишно, става ясно от публикуваните документи.\r\n\tМладите фермери ще получат финансова подкрепа за развитие на селските райони и различни мерки за улесняване на достъпа до земя и на прехвърлянето ѝ.\r\n\t\r\n\tС цел по-голяма гъвкавост ЕК дава възможност държавите членки да могат да прехвърлят до 15 на сто от средствата между двата стълба – директни плащания и развитие на селските райони.\r\n\tЗа целта страните трябва да разработят специални програми, които да са съобразени с проблемите, пред които са изправени фермерите и селските общности. В тях трябва да бъде посочено как чрез преките плащания и програмата за развитие на селските райони възнамеряват да постигнат целите на ЕС свързани със социално-икономическото развитие и  опазването на околната среда.\r\n\tВсеки един план на страните членки подлежи на одобрение от ЕК, която ще следи дали се изпълнява и дали се достигат поставените цели.\r\n\tОсвен възможността да прехвърлят 15% между стълбовете, държавите членки ще могат да прехвърлят от директните плащания към програмата за селските райони още 15 % за финансиране на мерки за опазване на околната среда и във връзка с климата (без национално съфинансиране).\r\n\t\r\n\tВ новата ОСП се залагат повече средства за опазването на околната среда и климата, като това се обвързва и с преките плащания на фермерите.\r\n\tЕК иска всяка всяка държава да задели част от отреденото ѝ финансиране за преки плащания за предлагането на екосхеми, с които земеделските стопани да бъдат подпомогнати\r\n\tда прилагат по-стриктни изисквания от задължителните.\r\n\tНай-малко 30 % от всяко национално финансиране за развитие на селските райони трябва да бъдат заделени за мерки за опазване на околната среда иска още Брюксел.\r\n\tПредложението е 40 % от общия бюджет на ОСП да има принос за мерките във връзка с климата.\r\n\t\r\n\tМодернизираната ОСП ще се възползва от новите технологии за да помогне на фермерите и администрацията.\r\n\tЕК ще насърчава държавите членки да използват за контрол и наблюдение големи масиви от данни и новите технологии и по този начин значително да намалят проверките на място. Например спътникови данни за проверка на размерите на стопанствата във връзка с исканията за преки плащания.\r\n\tЗасилване на цифровизацията в селските райони чрез разширяване на достъпа до високоскоростни комуникации. Навлизането на интернет в селата ще повиши качеството на живота и ще се допринесе за конкурентоспособността на произведената продукция.\r\n\tПо програмата за научни изследвания на ЕС \"Хоризонт Европа\" са предвидени средства за научно-изследователски проекти в областта на хранително-вкусовата промишленост, селското стопанство, развитието на селските райони и биоикономиката.\r\n\t\r\n\tСега предстои следващата Многогодишна финансова рамка да бъде обсъдена между страните членки, ЕП и Европейския съвет.\r\n\tНяма съществени различия за структурата, приоритетите, опростяването и всички най-важни параметри за новата ОСП между страните членки, коментира земеделският министър Румен Порожанов в четвъртък пред депутатите в парламента. \r\n\t\"Затова сме оптимисти, че предлаганото законодателство ще бъде одобрено от всички страни членки. Част от високотехнологичните страни като скандинавските и Холандия например са с малко по-различна визия, но от гледна точка на европейската солидарност според нас няма да има съществени проблеми\", каза Порожанов, цитиран от БТА.\r\n\tНа 4 и 5 юни еврокомисарят по земеделието Фил Хоган ще бъде на посещение в България, за да участва в неформална среща на министрите на земеделието на ЕС. В понеделник той министрите на земеделието от ЕС ще посетят българска биоферма за зеленчуци в село Звъничево, Пазарджишко, а на следващия ден в НДК ще бъде неформалната среща на министрите на земеделието. Основна тема на разговорите е Общата селскостопанска политика след 2020 г. и обновяването на поколенията в земеделския сектор.", "date": "2018.06.01", "title": "ЕК сваля тройно тавана на фермерските субсидии след 2020 г."}
{"url": "https://www.mediapool.bg/parite-za-barekov-ot-ktb-v-plikove-chanti-i-nakraya-v-chuval-news279748.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНерегламентираното финансиране от Корпоративна търговска банка (КТБ) към бившия политически проект на евродепутата Николай Бареков – \"България без цензура\" (ББЦ), е вървяло доста интензивно, особено в дните преди евроизборите през 2014 г., които го пратиха в европарламента.\r\n\tТова става ясно от редица свидетелски показания, фигуриращи по делото за източването на банката срещу Цветан Василев и още 17 души, .\r\n\tЕдно от най-красноречивите сведения за паричните потоци, \"текли\" на ръка към Бареков и хората му, дава неговият тогавашен финансист Христо Цирков. От думите му пред наблюдаващия прокурор по делото и шеф на спецпрокуратурата Иван Гешев става ясно, че в началото средствата за ББЦ са идвали в пликове, сетне в чанти, а накрая – дори в чувал.\r\n\t, заявява Цирков.\r\n\tЛюбопитен момент е, че нито неговите показания, нито тези на някогашната дясна ръка на Василев и основен свидетел по делото \"КТБ\" – Бисер Лазов, не провокираха реакция от прокуратурата. Бареков, станал известен с не една и две акции в подкрепа на главния прокурор Сотир Цацаров, си остава все така недосегаем.\n\n\r\n\tВъпреки че през 2014 г. срещу него са подадени два сигнала в държавното обвинение, като към този на РЗС е приложен лист с ръкописни бележки, с които явно се искат различни суми за Бареков – месечни плащания от 50 000 до 600 000 лв., искане за финансиране за къща за 505 000 евро и 1 млн. евро премия. Под тях има резолюция с почерка на Василев: . Назначената експертиза категорично доказва, че финансистът Христо Цирков е написал пасажа от листа с поисканите суми, а Цветан Василев – останалото.\r\n\tЗатова и се стига до въпросния разпит, в който Цирков казва още, че \r\n\tОт думите му става ясно, че в началото не е бил убеден какво носи на бъдещия евродепутат, но след две-три посещения си дал сметка, че пренася различни парични суми.\r\n\t\r\n\tФинансистът изрично уточнява, че парите, които е взимал, не са били осчетоводявани, а разплащанията са ставали на ръка. Средствата са били разпределяни между приближени на Бареков по негово разпореждане. Първоначално свидетелят отказва да ги назове по име, но впоследствие посочва някои от тях – Калина Крумова (сега съветник на вътрешния министър Валентин Радев), Стефан Кенов (бивш депутат от ББЦ), Ангел Славчев (лидер на януарските протести), Димитър Цветков (бивш кадър на ГЕРБ), Теодора Стоянова, Боряна Павлова (кандидати за депутати от ББЦ през 2014 г.).\r\n\tЗа нуждите на съхранението и разпределянето на паричния поток Бареков наредил да бъдат ангажирани близо десет банкови сейфа в различни банки.\r\n\t, завършват показанията на Цирков.\r\n\tСпоменатият от него Бисер Лазов е друг от свидетелите, споделящ за тези събития. В края на 2015 г. той дава показания заради намерена разписка от изпълнителният директор на банката Орлин Русев, от която се разбира, че през май 2014 г. той е получил в брой близо 30 млн. лв. \r\n\tОт пресконференция на прокуратурата през 2017 г. стана известно, че и самият Русев, който от обвиняем се превърна в свидетел, е дал показания, че близо 25 млн. лв. от касата на банката са отишли за финансирането на проекта на Бареков \"България без цензура\". Този разпит обаче не фигурира в материалите по делото, цитирани от \"Капитал\", уточнява изданието.\r\n\t, заявява Лазов пред разследващите.\r\n\tЗа това теглене свидетелства и главната касиерка Маргарита Петрова, която си спомня, че малко преди европейските избори е подготвила голяма сума в брой, която е предала в чувалчета на Бисер Лазов.\r\n\t, разказва нейната колежка Юлия Илиева.\r\n\tСамият Цветан Василев нееднократно е споменавал след бягството му от България, че е стоял финансово зад \"България без цензура\".\r\n\t, коментира по този въпрос подсъдимият банкер в изгнание, цитиран от \"Капитал\".", "date": "2018.06.01", "title": "Парите за Бареков от КТБ – в пликове, чанти и накрая в чувал"}
{"url": "https://www.mediapool.bg/porozhanov-obyavi-za-reshen-problemat-s-izkupuvaneto-na-rozoviya-tsvyat-news279768.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКъм момента няма неизкупени количества розов цвят, дори и на производители без договори с розоварните, до 3-4 юни кампанията ще приключи, а вече е създадена работна група, която да подготви текстове на Закон за розата. Това съобщи земеделският министър Румен Порожанов по време на петъчния парламентарен контрол.\r\n\tПреди около две седмици собственици на насаждения с рози излязоха на протест заради това, че дестиларните не изкупуват продукцията им, а отделно от това цените са спаднали.\r\n\tАгроминистърът посочи, че този проблем е възникнал заради свръхпроизводство на розов цвят. Тази година то е нараснало с 20 процента. Та места реколтата дори достигнала 400 кг. от дка. Отделно времето предпоставило силен цъфтеж на розите в една седмица и нужда цветът да бъде обран, което на свой ред затруднило розопроизводителите без договори да пласират продукцията си.\r\n\tПорожанов припомни, че на среща във ведомството му след протеста дестилериите са поули ангажимент да изкупуват цвета, дори количествата да надхвърлят дневния им капацитет на преработка, така че загубата на цвят да бъде минимален.\r\n\t\"Да, имаше погубване на цвят, защото почти всички розови градини, включително тези на по-високите надморски равнища в тази една седмица бяха със силен цъфтеж. В момента няма неизкупени количества, вече кампанията приключва, към 3-4 юни ще приключи, няма неизкупени количества, включително и на производители без договори\", посочи Румен Порожанов пред депутатите. Според финансови анализи на Института по розата, себестойността на цвета варира около 2 лв./кг, независимо от това кой какви претенции има за разходите, заяви той.\n\n\r\n\tПоуките от тази ситуация са, че темата трябва да се регламентира със закон и да има ясно ангажименти към производители и дестилерии, за да няма изненадани защо не ни се купува цвета в една или друга ситуация, коментира още Порожанов.\r\n\tТой припомни, че поради активния стремеж да има добър доход, много български граждани засадиха рози, които не са от българския сорт \"Дамасцена\". Затова всичко вече ще бъде уредено в Закон за розата. Целта безспорно е запазване името на българското розопроизводство, на българските розови продукти, допълни Порожанов. В групата за изработването на закона са поканени производители, преработватели и научни експерти.\r\n\tИдеята е максимално бързо да бъдат изготвени текстовете, да се направи публична дискусия, за да се отрази мнението на заинтересованите лица и след това да се внесе за одобрение в парламента, обясни земеделският министър.\r\n\tТой припомни, че биологичните производители получават и субсидия, която покрива доста по-голяма част от техните разходи. Ще направим анализ и ще им дадем глътка въздух, каза Порожанов. Помощ обаче ще получат само регистрираните производители.\r\n\t\"Не бих искал да вземам отношение дали има картелно споразумение или не. Според мен някои хора много бързо обявиха подобно нещо. Картелното споразумение е много сериозно нещо. Самата пазарна обстановка и самият огромен добив, който се появи предположи по-ниските изкупни цени тази година\", добави Порожанов.", "date": "2018.06.01", "title": "Порожанов обяви за решен проблемът с изкупуването на розовия цвят"}
{"url": "https://www.mediapool.bg/prokuraturata-obvini-vtori-politsai-za-koruptsiya-v-kat-blagoevgrad-news279766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият полицай Николай Доганджийски е третият обвиняем за предполагаемата корупционната схема в КАТ-Благоевград. Според държавното обвинение той е подпомагал шефа си Данаил Стоицов при вземането на подкупите.\r\n\tШефът на КАТ в града Данаил Стоицов бе задържан през миналата седмица по обвинение за участие в мащабна корупция при регистрацията на автомобили в града. Прокуратурата смята, че полицаят е прибирал пари под масата от хора, които са искали да получат бързо табелите и специални номера.\r\n\tДанаил Стоицов е обвиняем за подкуп, незаконно притежание на оръжие, което беше намерено в касата му и за престъпление по служба.\r\n\tСпоред обвинението Николай Доганджийски е бил човекът, който е провеждал срещи с шофьорите, които са готови да си платят за бърза услуга и номер по избор. Прокуратурата смята, че той лично е уговарял размера на подкупите. Доганджийски няма да стои в ареста заради недобро здравословно състояние и му е наложена парична гаранция от 6000 лева\r\n\tЗа сметка на това неговият началник Данаил Стоицов бе оставен за постоянно в ареста от местния окръжен съд. Третият обвиняем за корупционната схема е Бойко Шарков, който е бизнесмен. Той също е заподозрян като посредник при взимане на подкуп. Шарков е на свобода срещу парична гаранция от 7000 лева.", "date": "2018.06.01", "title": "Прокуратурата обвини втори полицай за корупция в КАТ-Благоевград"}
{"url": "https://www.mediapool.bg/protesti-v-rusiya-sreshtu-poskapvaneto-na-gorivata-news279746.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтомобилисти от различни региони на Руската федерация протестират срещу рязкото поскъпване на горивата, съобщава руският вестник \"Комерсант\". За днес е насрочен митинг в сибирския град Омск, вчера протестираха хора от Новосибирск, по-рано и жителите на други руски градове.\r\n\t\r\n\tПоскъпването е безпрецедентно за толкова кратко време, коментира Дмитрий Минор, търговски директор на компанията \"Сибирски спедитор\". \"Протестите са възможност да се изтъкне колко сериозен е проблемът - казва той. - Ако нещата не се променят, мнозина участници може да фалират. Надяваме се властите поне да стабилизират цените на горивата.\"\r\n\tРуското правителство заяви, че с цел да стабилизира пазарната ситуация ще свали акцизите върху горивата още днес, вместо да ги вдигне от 1 юли. Но и браншовиците, и протестиращите са убедени, че това няма да намали цените по бензиностанциите.\r\n\t\r\n\tСвалянето на акцизите няма да свали автоматично и цените по бензиностанциите. Такова решение може да вземе само регулаторът, след като се стабилизират цените на едро, обяснява Иля Мороз, оглавяващ нетърговското сдружение \"Съвет по стоковите пазари\". Но според него подобно развитие ще последва само \"в случай на твърда политическа воля\".\r\n\t\r\n\tПрезидентът на фонда \"Петербургска политика\" Михаил Виноградов сравнява акциите на автомобилистите с неотдавнашните с протичащите сега мащабни протести срещу бунищата в Подмосковието. \"Тук има следизборна емоция, изпускане на енергията и протестната нагласа - заявява той. - Колкото по-емоционална е проявата, най-често толкова по-зле е организирана, а организаторите нямат особена представа какво да правят утре и вдругиден. Значи това сравнително лесно може да се манипулира.\"\r\n\t\r\n\tПротестите няма коренно да променят ситуацията в Русия, заключава политологът.", "date": "2018.06.01", "title": "Протести в Русия срещу поскъпването на горивата"}
{"url": "https://www.mediapool.bg/zadalzhitelna-evakuatsiya-ot-raiona-na-izrigvashtiya-vulkan-kilauea-na-havaite-news279743.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще по-обширен район около изригващия вулкан Килауеа на Хавайските острови бе обявен за забранена зона и бе издадена строга заповед за евакуация на всички намиращи се в нея, предаде Ройтерс.\r\n\t\r\n\tИзригването продължава вече четвърта седмица и няма никакви изгледи за затихване. Кметът на Големия хавайски остров Хари Ким разшири забранената зоната и даде на оставащите там жители 24 часа да я напуснат или да бъдат арестувани и принудително изведени. Разширената забранена зона е малко по-голяма от тази, която бе обявена за опасна по-рано и бе препоръчано на живеещите там доброволно да се евакуират.\r\n\t\r\n\tСпоред служители от местната гражданска защита досега опасната зона са напуснали около 2000 души още при началото на изригването, започнало на 3 май. Но тъй като има евакуирани и от съседни райони, смята се, че общият им брой е около 2500.\r\n\t\r\n\tСтичащата се лава заплашва да прекъсне ключово шосе, по което се извършва евакуация от бедстващия район. Най-малко 75 дома - повечето от тях в общината Лейлани, бяха погълнати от потоци от нажежена до червено разтопена скална маса, извираща от около две дузини вулканични процепи в земната повърхност., отворили се от началото на изригването на Килауеа. Прекъснати са електроподаващи линии и телефонни кабели в района. Наред с лавата от земните отверстия струи и токсичен газ серен диоксид, който е опасен за здравето.\r\n\tКметът на острова удължи с още 60 дни извънредното положение и нареди да се строят временни подслони, без да се спазват сложните бюрократични процедури за ново строителство.", "date": "2018.06.01", "title": "Задължителна евакуация от района на изригващия вулкан Килауеа на Хаваите"}
{"url": "https://www.mediapool.bg/publichnata-informatsiya-v-sadebnata-sistema-se-zasekretyava-opravdanieto-e-gdpr-news279742.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлючови институции в съдебната система започнаха недопустимо засекретяване на публична информация по делата с оправданието, че това е изискване на Общия европейски регламент за защита на личните данни. Един от фрапиращите примери бе съобщението на прокуратурата за повдигнатите обвинения срещу бившия изпълнителен директор на НДК Мирослав Боршош. Той бе посочен като дл.л. - длъжностно лице,\r\n\tСекретни са имената на проверявани, разследвани, обвиняеми и подсъдими. Тайна са и някои осъдени, което е пълен абсурд и погазване на правото на информация на гражданите, съобщава вестник \"Сега\" в свое проучване.\r\n\tПоказателно е и съобщението за арестувания преди два дни за убийство мъж в хасковското село Козлец. В четвъртък той беше обвинен от прокуратурата, а в съобщението дори селото му бе спестено и написано като с. К.\r\n\tСпецпрокуратурата отказа да съобщи и кои са обвиняемите за участие в престъпна група за наркотици с обяснението, че това е забранено от Закона за защита на личните данни, което не е вярно. От пресцентъра на държавното обвинение обясняват, че няма общи правила за съобщенията, а всяко се пуска така, както реши наблюдаващият прокурор, пише \"Сега\".\r\n\tВ решението на комисията \"Антикорупция\" за проверката на земеделския министър Румен Порожанов не бяха споменати нито името му, нито длъжността му. Вместо тях са сложени звездички.\n\n\r\n\tСофийският градски съд вече премахна от електронното си деловодство опцията да се търси по име на страна по дело. Търсенето е организирано само по номер на дело. Прессъобщенията за влезли в сила присъди също се пращат с инициали от Върховния касационен съд.\r\n\tЕлементарна проверка на изисквания по европейския регламент показва, че подобни ограничения на публичността не се изискват и това е най-обикновена цензура на държавните институции. Събирането на информацията от журналистите е изцяло изключено от ограниченията на регламента, както държавните органи, които събират и използват лични данни по силата на закон. Точно такива са полицията, прокуратурата и съдът. Регламентът изрично занижава защитата на данни по случаи от обществен интерес, каквито са наказателни дела.\r\n\tАсоциацията на европейските журналисти – България и \"Програма Достъп до информация\" предупреждават, че има огромен риск от затварянето и публичните регистри, които са организирани по единен граждански номер.", "date": "2018.06.01", "title": "Публичната информация в съдебната система се засекретява, оправданието е GDPR"}
{"url": "https://www.mediapool.bg/ispanskiyat-premier-rahoi-be-svalen-s-vot-na-nedoverie-news279729.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският министър-председател Мариано Рахой бе отстранен от поста си чрез вот на недоверие и бе заменен от лидера на Испанската социалистическа работническа партия Педро Санчес. \r\n\t \r\n\t\r\n\t\tВотът срещу премиера консерватор беше подкрепен с мнозинство от 180 от общо 350 депутати. Това историческо гласуване превръща Рахой в първия правителствен ръководител, станал жертва на бламиране след възстановяването на испанската демокрация.\r\n\t\r\n\t\t \r\n\t\r\n\t\tВземайки за първи път думата след гласуването, Санчес, бивш преподавател по икономика с прозвище \"Хубавеца\", обеща да подходи \"смирено към всички предизвикателства, пред които е изправена страната\". \r\n\t\r\n\t\t \r\n\t\r\n\t\tТой спомена конкретно \"социалната неотложност\", предвид безработицата и несигурността, които продължават да измъчват Испания въпреки небивалия икономически подем.\r\n\t\r\n\t\t \r\n\t\r\n\t\tРахой си тръгна от парламента без да каже дума, след като стисна ръката на Санчес. Но още преди гласуването той призна поражението си и изтъкна под аплодисментите на депутатите от своята Народна партия (НП), че е имал \"най-високата чест - да управлява Испания\".\r\n\t\r\n\t\t \r\n\t\r\n\t\tСъдбата на Рахой се реши за не повече от седмица, след като Социалистическата партия на Санчес внесе предложение за вота на недоверие, ден след като бяха оповестени присъдите срещу членове на Народната партия по мегадело за корупция.\r\n\t\r\n\t\t \r\n\t\r\n\t\tTaка беше затворена една глава от испанската политическа история. На власт от декември 2011 г., 63-годишният Рахой надживя няколко големи кризи - от рецесията, от която излезе с цената на жестоки мерки за икономии, през месеците на политически блокаж през 2016 г. до опита за отделяне на Каталуния миналата година.\r\n\t\r\n\t\t \r\n\r\n\tОчаква се кабинетът на Санчес да бъде назначен следващата седмица. \r\n\t \r\n\t\r\n\t\t\"Днес вписваме нова страница в историята на демокрацията в страната си\", заяви той.\r\n\t\r\n\t\t \r\n\r\n\tИспанската десноцентристка партия \"Сиудаданос\" от своя страна се закани да се противопоставя остро на новото социалитическо правителство на малцинството и призова новия премиер Педро Санчес да свика предсрочни общи избори.\r\n\t\r\n\t\t \r\n\t\r\n\t\tПредседателят ѝ Алберт Ривера заяви, че смяната на правителството не е добра новина за Испания.\r\n\t\r\n\t\t \r\n\t\r\n\t\tПо адрес на досегашния кабинет на министър-председателя Ривера каза пред репортери: \"Трябваше да бламираме това правителство, но не по този начин\".\r\n\t\r\n\t\t \r\n\t\r\n\t\tРешаващи при днешния парламентарен вот за свалянето на Рахой бяха гласовете на депутати от баски и каталунски сепаратистки партии.\r\n\t\r\n\t\t \r\n\t\r\n\t\tРивера предупреди, че партията му ще е \"много внимателна към отстъпките\", които се правят. \r\n\t\r\n\t\t \r\n\t\r\n\t\t\r\n\t\t\tПоел на война срещу Рахой, откакто на 24 май бяха произнесени присъдите срещу представители на Народната партия по скандала \"\", този път той успя да спечели политическия покер, но трябваше да формира около 84-мата си депутати разнородно мнозинство - от \"Подемос\" до каталунските сепаратисти и баските националисти.\r\n\t\t\r\n\t\t\t \r\n\t\t\r\n\t\t\tБаската националистическа партия (БНП), която има петима депутати в парламента, вчера нанесе фаталния удар на Рахой - тя се присъедини към искането за недоверие, внесено от социалистите, въпреки че миналата седмица подкрепи бюджета на правителството.\r\n\t\t\r\n\t\t\t \r\n\t\t\r\n\t\t\tЗа да убеди БНП, Санчес трябваше да гарантира, че няма да прави никакви промени в бюджета, предвиждащ щедро финансиране за Страната на баските. Освен това той обеща на каталунските сепаратисти, че ще се опита да \"хвърли мостове за диалог\" с регионалното правителство на Ким Тора.\r\n\t\t\r\n\t\t\t \r\n\t\r\n\r\n\t\r\n\t\r\n\t\t \r\n\t\r\n\t\tПобеден на двете последни изборни надпревари, след това изгонен от партията си, преди да поеме отново ръководството ѝ, социалистът Педро Санчес е на път да спечели последната си партия покер и да вземе властта в Испания, отбелязва Франс прес. \r\n\t\r\n\t\t \r\n\t\r\n\t\tЗастанал на фронта от обявяването на присъдата срещу Народната партия на премиера Мариано Рахой в един мегапроцес за корупция, бившият 46-годишен професор по икономика, наричан \"Красавеца\" (guapo) в Испания, със сигурност е уверен, че този път най-накрая ще има среща с историята.\r\n\t\r\n\t\t \r\n\t\r\n\t\t\"Вашата изолация, господин Рахой, е епитафията на един политически период, вашият, който вече приключи\", каза той вчера в парламента. \"Вие сте част от миналото, тази страна е на път да прелисти страницата и Испания трябва да гледа бъдещето без страх\", добави той, облечен в обичайния си безупречен тъмен костюм.\r\n\t\r\n\t\t \r\n\t\r\n\t\t\"Шансът му дава възможността да може да играе централна роля\", подчертава Фернандо Валеспин, политолог от Автономния университет в Мадрид, и той опитва внезапно \"един рисков залог\", \"една отчаяна атака\".\r\n\t\r\n\t\t \r\n\t\r\n\t\tЗагубила скорост, социалистическата партия беше \"държана настрана от фронтовата линия на политическия дебат\", заета от Народната партия, либералите от \"Сиудаданос\" и радикалните леви от \"Подемос\", добавя унивеситетският учен.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tСъс само 84 депутати в долната камара на парламента, Санчес, който не е вече депутат и не разполага с трибуната, която представлява парламентът, беше принуден да се съюзи с \"Подемос\", каталунските сепаратисти и баските националисти, за да свали Мариано Рахой днес чрез вот на недоверие.\r\n\t\r\n\t\t \r\n\t\r\n\t\tЕдно мнозинство, осмивано като \"мнозинството Франкенщайн\" от Народната партия, което може да се окаже доста нестабилно и да скъси престоя на Санчес в двореца Монклоа.\r\n\t\r\n\t\t \r\n\t\r\n\t\tТова не е важно - социалистическият лидер разчита бързо да предприеме мерки в социалната сфера, за да \"засили нивото на популярност на своята социалистическа партия\", отбелязва Антонио Баросо, анализатор от \"Тенео Интелиджънс\", и да се яви по-силен на следващи предсрочни избори, на които \"Сиудаданос\" са сочени за победители от проучванията.\r\n\t\r\n\t\t \r\n\t\r\n\t\t\"Санчес е смел политик, но прекомерно внимателен и разсъждава повече в краткосрочен план\", счита Фернандо Валеспин.\r\n\t\r\n\t\t \r\n\t\r\n\t\tРоден на 29 февруари 1972 г. в Мадрид, Санчес израства в заможно семейство с баща предприемач и майка чиновник и следва икономика в испанската столица преди да завърши магистратура по политическа икономия в Свободния университет в Брюксел.\r\n\t\r\n\t\t \r\n\t\r\n\t\tОбщински съветник в Мадрид от 2004 до 2009 г., той става депутат през 2009 г., след оставката на титуляра на мястото, преди да изживее мълниеносен възход.\r\n\t\r\n\t\t \r\n\t\r\n\t\tПрез 2014 г. застанал начело на една отслабена социалистическа партия в резултат на първите първични вътрешнопартийни избори, той се нарежда след Мариано Рахой на изборите през декември 2015 г. В контекста на последвалата политическа парализа се опитва безуспешно да състави правителство с подкрепата на \"Сиудаданос\" и \"Подемос\".\r\n\t\r\n\t\t \r\n\t\r\n\t\tПрез юни 2016 г. са свикани нови избори и социалистическата партия отива още по-надолу, като отбелязва най-лошия си резултат от възстановяването на демокрацията през 1977 г. Санчес е изхвърлен от социалистическата партия, чието ръководство го държи отговорен.\r\n\t\r\n\t\t \r\n\t\r\n\t\tТой обаче се завръща през парадния вход през май 2017 г., като активистите гласуват за възстановяването му начело на партията.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tСближил се с Рахой през последните месеци по въпроса за независимостта на Каталуния, Санчес ще остане отсега нататък за Народната партия като съкрушителя на един премиер, който оцеля досега в много кризи.\r\n\t\r\n\t\t \r\n\t\r\n\t\t\"Педро Санчес ще влезе в историята като Юда на испанската политика\", заяви наскоро Фернандо Мартинес-Майо, координатор на консервативната формация. Рахой го обвини, че е \"готов заради личните си амбиции да се съюзи с когото и да било на каквато и да е цена\".", "date": "2018.06.01", "title": "Испанският премиер Рахой бе свален с вот на недоверие"}
{"url": "https://www.mediapool.bg/kanada-nalaga-nakazatelni-mita-na-stoki-ot-sasht-news279727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДадени са първите залпове в търговската война между САЩ и техните западни партньори, заради наложените от Вашингтон мита на вносните алуминий и стомана. Първа с конкретни контрамерки отвърна Канада.\r\n\tТя ще наложи наказателни мита на стойност 12,8 милиарда щатски долара върху вноса на редица стоки от САЩ в отговор на обявеното вчера решение на САЩ да обложат с 25-процентно мито вноса на стомана и с 10 на сто вноса на алуминий от Канада, Мексико и ЕС, считано от днес, предаде Ройтерс.\r\n\tКанадската ответна мярка бе обявена от външната министърка Кристия Фрийланд. Канадските мита ще останат в сила докато САЩ не отменят техните мита.\r\n\tФинансовото министерство на Канада публикува на сайта си списък на американските стоки, които ще бъдат обложени. Сред тях фигурират уиски, кленов сироп и метални изделия (включително за железопътно предназначение), тръби и жици. Отава също въвежда две различни митнически тарифи - една от 25 процента, и друга от 10 процента. В първата, с по-високите мита, влизат главно промишлените стоки, а във втората - хранителни продукти, напитки и потребителски стоки. Мерките ще се прилагат само към стоки, произведени в САЩ.\r\n\tКанадският премиер Джъстин Трюдо каза, че е предлагал да отиде във Вашингтон тази седмица и да завърши предоговарянето на Североамериканското споразумение за свободна търговия (НАФТА), но САЩ са поставили \"абсолютно неприемливо\" предварително условие за това. Отначало президентът Доналд Тръмп в телефонен разговор с него изглеждал склонен на компромис, но по-късно позвънил вицепрезидентът Майк Пенс, който казал, че среща с Тръмп е възможна само ако Отава се съгласи на неприемливата клауза в договора, и така всичко било провалено, макар че споразумението било близко.\n\n\r\n\t\"Можем само да се надяваме, че в един момент техният (на САЩ) здрав разум ще надделее. Но засега не виждаме никакъв признак за това от страна на американската администрация\", подчерта Трюдо.\r\n\tПредседателят на Европейската комисия Жан-Клод Юнкер нарече американските мита \"чист и откровен протекционизъм\", като се закани, че \"ние можем да направим точно същото, както и те\". Френският президент Еманюел Макрон ги нарече \"незаконни и погрешни\", а неговият икономически министър Брюно Льо Мер каза, че Франция отказва да преговаря със САЩ \"под натиск\".\r\n\tПравителствата на Германия и Франция излязоха с обща декларация, в която подкрепиха предложените от ЕС контрамерки срещу американските мита и заявиха, че ще работят в тясно сътрудничество за тяхното прилагане.\r\n\t\"Днешната ситуация в световната търговия може да предизвика динамика на взаимни репресии, която да доведе до търговска война\", предупреди генералният директор на Световната търговска организация (СТО) Роберто Азеведо в интервю за френския делови вестник \"Еко\".\r\n\t\"Всички губят от една продължителна търговска война, и ние призоваваме страните да работят заедно за снижаване на търговските бариери и за решаване на разногласията в търговията, без да прибягват към крайни мерки\", призова и говорителят на Международния валутен фонд (МВФ) Джери Райс.\r\n\tМексиканското правителство обяви, че ще въведе реципрочни мерки за различни продукти, сред които са някои видове стомана, плодове и сирена. Тези мерки ще останат в сила, докато американското правителство не премахне наложените мита.\r\n\tНамерението на Вашингтон за въвеждането на митата бе обявено по-рано тази година като част от мерките на САЩ срещу Китай, чийто евтини метали наводняват световните пазари.\r\n\tСАЩ дадоха отсрочка за съюзниците си от ЕС, Канада и Мексико, поставяйки срок до 1 юни да се проведат преговори и да се постигнат по-широки отстъпки като намаляване на европейските мита за колите. Администрацията на Тръмп обаче заяви в четвъртък, последния ден на май, че е загубила търпение и въвежда митата.", "date": "2018.06.01", "title": "Канада налага наказателни мита на стоки от САЩ"}
{"url": "https://www.mediapool.bg/ks-se-gotvi-s-reshenie-za-istanbulskata-konventsiya-predi-vakantsiyata-si-news279673.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонституционният съд (КС) ще се произнесе по казуса с Истанбулската конвенция непосредствено преди лятната си ваканция, т.е. в края на месец юли. И най-вероятното ще обяви, че документът противоречи на основния закон. Така поне изглеждат нещата към днешна дата, научи Mediapool от свои източници в КС.\r\n\tСпоред тях преобладаващите нагласи в съда са  (известна като Истанбулска конвенция) да бъде обявена за спорна и противоречива, с лош превод и неясна терминология.\r\n\tЧаст от членовете на КС били на мнение, че текстове на конвенцията противоречат на конституцията и въвеждат \"статут, непознат и неясен в българското законодателство\". Освен това смятат, че с \"въвеждането на социален пол в българската нормативна уредба се отваря врата за легализирането на хомосексуалното съжителство\". Всичко това ги води до заключението, че конвенцията противоречи на чл. 46 ал. 1 от конституцията, която гласи, че \"бракът е доброволен съюз между мъж и жена. Законен е само гражданският брак\".\r\n\tПред КС обаче има проблем и той е, че повечето становища, които са поискали от държавни институции и различни неправителствени организации, са в подкрепа на Истанбулската конвенция и не откриват подобни опасни и подмолни рискове.\r\n\tПредставители на ГЕРБ, с които Mediapool разговаря, силно се надяват КС да обяви конвенцията за противоконстуционна. Причината е, че ГЕРБ и лично премиерът Бойко Борисов се обявиха в нейна подкрепа и заявиха политическа воля за приемането ѝ в парламента. Като се има предвид обаче бясната кампания на коалиционните партньори от \"Обединени патриоти\" и БСП, плюс дейната съпротива на президента Румен Радев, общественото мнение вече е убедено, че Истанбулската конвенция е едва ли не най-лошото, което може да се случи на държавата. А ГЕРБ не иска да върви срещу общественото мнение, нито пък да подема нов публичен дебат, особено с оглед предстоящите евроизбори догодина.\n\n\r\n\t \r\n\tНякои от конституционните съдии твърдят, че характерът и съдържанието на документа са такива, че позволяват интерпретации както за подкрепата му, и за отхвърлянето му. Засега обаче в КС надделявало мнението за \"политически необходимо решение\".\r\n\tЗа такъв развой на ситуацията можеше да се предположи още когато ГЕРБ реши  с  конвенцията на КС. Тогава шефът на правната комисия Данаил Кирилов (ГЕРБ) очерта следния сценарий: ако Конституционният съд постанови, че има несъответствие с конституцията, тогава българският законодател ще има два варианта на избор: \"Да се запази конституцията и да не ратифицира конвенцията, или обратно - да предприеме процедура за промяна в конституцията и респективно да ратифицира конвенцията, но ние по този въпрос сега не правим категорични изявления\".\r\n\tВ средата на март пък се разбра, че докладчик по делото е конституционният съдия Анастас Анастасов, бивш депутат от ГЕРБ и бивш зам.-председател на парламента.\r\n\tДосега страните в ЕС, които не са ратифицирали Конвенцията на Съвета на Европа за предотвратяване и борба с насилието над жени и домашното насилие, са България, Хърватия, Чехия, Гърция, Унгария, Ирландия, Латвия, Литва, Люксембург, Словакия и Великобритания.\r\n\tДокументът бе изтеглен от българския парламент под натиска на БСП и \"патриотите\", чието настървение срещу \"джендъра\" се материализира в шумни обиди, хули и манипулации, които заглушиха всеки опит за що годе разумен разговор. \r\n\tИстанбулската конвенция, която е най-подробното международно споразумение за борба с насилието над жени, беше приета от Съвета на Европа през 2011 г. Тя влиза в сила през август 2014 г. и е подписана от ЕС през юни 2017 година.\r\n\tСпоред Европейската комисия, всяка трета жена в ЕС е била жертва на физическо и/или сексуално насилие след навършването на 15 години. Над половината от жените са били жертва на сексуален тормоз, а една от всеки 20 е била изнасилена.\r\n\tВ България обаче документът бе разтълкуван като опит да бъде \"дописан трети пол в законодателството\". За да не изглежда, че проявяват слабост и не могат да наложат тезата си, ГЕРБ решиха да снемат темата от дневния ред и изпратиха конвенцията в Конституционния съд.\r\n\tОфициалното решение на Министерския съвет да оттегли подкрепата си от Истанбулската конвенция бе мотивирано с необходимостта да се изчака произнасяне от КС, както и с поляризираните позиции в обществото.\r\n\tКС няма срок на произнасяне и това даде възможност за протакане на казуса. Според депутати пък желанието произнасянето да бъде в края на юли е продиктувано от факта, че в средата на лятото темата няма да предизвика особено голям скандал, заради предстоящите отпуски. Подобно тълкувание не бе отречено и от някои от конституционните съдии: \"В тази ситуация винаги ще има обществена група, която ще протестира срещу решението ни. Лятото съпротивата е по-малка\".\r\n\tКакто при всеки казус, изискващ произнасяне на КС, стои въпросът дали съдиите решават по съвест или според политическата си лоялност. Когато КС обяви позицията си за Истанбулската конвенция и се види с какви мотиви е защитена, обществото ще има по-ясна представа какъв е бил подходът в този случай.\r\n\tДосегашната практика на различни състави на КС не е лишена от примери за решения, които издишат откъм правна аргументация, но пък са \"политически правилни\".\r\n\t \r\n\tПрез 2013 г. КС запази депутатския статут на народния представител и неуспял шеф на ДАНС Делян Пеевски, въпреки че той фактически бе положил клетва и встъпил в длъжност на новия пост, преди парламентът да отмени решението си за избора му.\r\n\tМиналата година пък заради изтекла информация от КС, депутатът Делян Добрев (ГЕРБ) изтегли подадената си оставка половин година назад във времето, въпреки че самата оставка беше отхвърлена от парламента. В противен случай конституционалистите щяха да постановят, че трябва да наусне парламента, тъй като оставка не се гласува.", "date": "2018.06.01", "title": "КС се готви с решение за Истанбулската конвенция преди ваканцията си"}
{"url": "https://www.mediapool.bg/goranov-ne-misli-che-v-moskva-sme-se-izvinyavali-ili-molili-news279730.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо време на посещението на българската делегация, водена от премиера Бойко Борисов, в Москва не е имало молене или извинение. Това обобщи в петък пред бТВ министърът на финансите Владислав Горанов. Като част от групата, видяла се с президента Владимир Путин, той обяви, че е имало разговор като между партньори.\r\n\tАко приемем, че сме нарушили интересите на Русия, защото защитавахме общоевропейски цели, това не е повод за извинение, каза Горанов, визирайки спрените проекти \"Южен поток\" и АЕЦ \"Белене\". Министърът поясни, че те не са се случили, защото в тях е имало частично несъответствие с правилата на Европейската комисия.\r\n\tГоранов не скри, че ако те в бъдеще съответстват на икономическия интерес на България, могат и да бъдат реализирани. Попитан дали е договорено газопроводът \"Турски поток\" да се отклони към България, Горанов обяви: \"Политически е договорено да има отклонение. Работи се по техническите детайли\".\r\n\t\"Интересите на руската и българската страна съвпадат – трябва да гарантираме запазването на България като играч в транзита на газ в Европа и да гарантираме, че ако доставките на газ през Украйна станат невъзможни, ние да имаме достатъчни количества, за да работи нашата икономика\", каза още той.\r\n\tИ допълни: “В интерес на истината това, че навремето недостатъчно добре се обясниха мотивите, с които се прекрати \"Южен поток\", наложи Русия да направи излишни разходи\", каза още Горанов. Той допълни, че страната ни като лоялен партньор в Европейския съюз защитава европейските решения.\n\n\r\n\tПо повод коментарите на президента Румен Радев, че държавата се движи към автокрация, Горанов каза, че той не вижда това.\r\n\t\"Радев все още изживява културния шок от първите дни на властта си. Критиките, ако са градивни, са добре дошли. Ролята на президента е не да защитава тезите на една или друга партия, а да търси консенсус\", допълни Горанов.\r\n\tКолегата му вицепремиер в правителството – Томислав Дончев пък заяви в ефира на БНТ, че \"България не е плавателен съд, за да си сменя курса\".\r\n\t\"Когато говорим за енергетика, не трябва да вкарваме всичко в оста Изток – Запад. Тук имаме ескалация на напрежението. България не е плавателен съд, за да си смени курса. В широкия смисъл на думата сме съседи с Русия\", уточни той и обясни, че има много детайли, които да се изяснят, включително какви ще са разходите, както и политическите аргументи. \"След това трябва да видим какво ще се случи като газът влезе в България. Самият факт, че беше изразена публична позиция, е много добро начало\", каза той.\r\n\tВицепремиерът акцентира, че приоритетите трябва да са сигурността в доставките, добрата цена, като и възможностите за търговия. \"Основното, което трябва да следваме са изискванията на европейкото законодателство. Идеята не е след две, три години да има натиск и да се оказе, че е започнало, нещо, което да не се довърши\" смята Дончев.\r\n\tПо казуса с \"АЕЦ Белене\" той коментира, че \"всичко, което се строи и всичко, което се случва, трябва да е така програмирано и така изчислено, че това да носи ползи за държавата\".", "date": "2018.06.01", "title": "Горанов не мисли, че в Москва сме се \"извинявали или молили\""}
{"url": "https://www.mediapool.bg/prodalzhavame-kogato-izkustvoto-vliza-v-bolnitsata-za-da-lekuva-news279732.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВъв време, когато всички се оплакват от липса на пари като оправдание за неприветливата здравна система, Университетската специализирана болница за активно лечение на онкологични заболявания (УСБАЛО) разчупва клишето, че болницата е задължително тъжно и потискащо място. Със съвместните безвъзмездни усилия на много български творци екипът на болницата дава пример как с желание нещата могат да се променят към по-хубаво. За да дадат психологическа и емоционална подкрепа на пациентите и техните близки по пътя им към преодоляване на онкологичните заболявания и да им вдъхнат увереност, че те са лечими.\r\n\tНад 300 картини на близо 40 български художници украсиха лъчетерапевтичния комплекс на болницата в четвъртък. Изложбата е начало на кампания под надслов “Продължаваме“, която има за цел да превърне част от лечебното заведение в център за арт терапия и да повиши здравната култура на пациентите и техните близки.\r\n\tВоден от идеята, че психическото здраве е не по-малко важно от физическото, екипът на болницата през последните месеци разкри , училище за пациенти, в което специалисти изнасят образователни лекции за различните онкологични заболявания, а сега се обръща и към арт терапията като средство за психологическа подкрепа.\r\n\tДосега психолозите на болницата са осъществили контакт с общо 1800 пациенти по време на престоя им в лечебното заведение, а 300 души са потърсили и им е била оказана индивидуална психологическа помощ. От болницата отчитат, че пациентите търсят повече индивидуални консултации с психолог, докато груповите терапии се радват на по-малка посещаемост. Расте интересът и към училището за пациенти, в което досега е имало четири образователни лекции - за , ,  и . По време на лекциите пациентите получават отговори на всички интересуващи ги въпроси относно правата си, препоръчвания хранителен режим, подробности за самото заболяване и лечението.\r\n\tИнициативата \"Продължаваме\" стана възможна благодарение на съвместните и безвъзмездни усилия на редица български творци.\n\n\r\n\tСред тях са галеристът , композиторът , музикантът , поетесата , художникът  и певицата .\r\n\tВ изложбата са включени творби на  и др.\r\n\tКартините ще бъдат изложени в продължение на 3 месеца, като лечебното заведение има амбицията да се превърне в постоянна галерия и е отворено и към други творци, които проявяват интерс.\r\n\tКампанията ще продължи с конкурс за текст за песен на тема “Продължаваме“.\r\n\tПобедителите ще получат шанса тя да бъде изпята напълно безвъзмездно от Тони Димитрова и посветена на всички хора с онкологични заболявания. В състава на журито, което ще избере най-добрият текст влизат композиторът Ефтим Чакъров, музикантът Стефан Илиев и поетесата Маргарита Петкова. В конкурса може да участва всеки. Текстовете могат да се изпращат на имейл .\r\n\tСрокът, до който ще се приемат, е 1 септември. След това журито ще избере най-добрият и ще създаде мелодия за него.\r\n\tУспоредно с това специалистите на УСБАЛО ще повишават здравната култура на пациентите чрез беседи в “Училище за пациенти“ на болницата.", "date": "2018.06.01", "title": "“Продължаваме“: Когато изкуството влиза в болницата, за да лекува"}
{"url": "https://www.mediapool.bg/lukoil-podmenya-zavoda-si-za-polipropilen-krai-burgas-s-chisto-nov-news279753.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Лукойл\" ще изгради чисто нов модерен завод за производство на полипропилен в България на територията на нефтопреработвателния комплекс \"Нефтохим\" край Бургас и с него ще замени сегашната остаряла мощност.\r\n\t\"Там (в България) правим неголям нефтохимически комплекс за пропилен и първичен бензин. Това ще е модернизация на старото производство\", съобщи президентът на \"Лукойл\" Вагит Алекперов след срещата на руския президент Владимир Путин с българския премиер Бойко Борисов в сряда, в която участва и той, предаде руското издание РБК.\r\n\tСпоред цитиран от изданието представител на руската петролна компания, чиято рафинерия край Бургас е най-голямата нефтопреработвателна мощност на Балканите, плановете са за построяването на високо технологично производство за не по-малко от 150 хил. т полипропилен.  Все още е в процес на обсъждане размерът на инвестицията и и срокът за реализацията ѝ, допълва представителят на \"Лукойл\".\r\n\tПо данни от сайта на \"Лукойл Нефтохим\", заводът в Бургас произвежда . Предвижда се сегашната мощност просто да бъде закрита, а в комплекса да се построи нова модерна, която вероятно ще произвежда повече видове полипропилен и в по-големи количества. Персоналът от затворената мощност ще започне работа в новата.\r\n\tВсе още обаче акционерите не са взели окончателното решение за инвестицията.\n\n\r\n\tСпоред анализатора на \"Газпромбанк\" Евгений Дишлюк, стойността на проекта е 1 милиард евро, а мощностите ще бъдат изградени за 3 години.  Представителят на аналитичния център Rupec Андрей Костин също смята, че строежът на ново предприятие, използващо пиролиза ще струва \"стотици милиони и милиарди евро\".\r\n\tКостин посочва пред РБК, че в момента \"Лукойл\" произвежда в Русия и в България близо 70 вида полипропилен. В руския си завод \"Ставролен\" произвеждат 100–140 хил. т полипропилен годишно, в Бургас - до 80 хил. т. Приходите на компанията от продажбата на нефтохимични продукти през 2017 г. обаче са били само 10 млрд. рубли на фона на общите приходи на \"Лукойл\" от 5.9 трлн. рубли.\r\n\tПазарът на полимери е навлязъл във фаза на растеж и 150-те хиляди тона полипропилен от новия комплекс в България ще намерят купувачи в Европа и в Турция, смята още Костин.\r\n\tБългарският проект на \"Лукойл\" не е голям за мащабите на концерна и не е в разрез с дългосрочната му стратегия, насочена към Русия. Изборът на базата в Бургас може би се дължи на достъпа до евтини суровини и наличието на пазар за пласмент в България и Турция, отбелязва и аналитикът от АКРА Василий Танурков. Според него този проект ще увеличи добавената стойност на производството в \"Нефтохим\".\r\n\tСъщевременно \"Лукойл\" не предвижда да увеличи броя на бензиностанциите си в България, добавя Алекперов пред изданието. То припомня, че българската мрежа на руската компания включва в момента 221 бензиностанции.\r\n\tВестникът припомня още, че при срещата си с Борисов преди два дни Путин отбеляза значимостта на \"Лукойл\" за икономиката на страната. \" В България е добре известно, че само една наша компания – \"Лукойл\", е инвестирала над 3 млрд. долара. 9 процента от БВП се дължи на дейността на само една руска компания. Мисля, че това говори много\",  каза Путин.\r\n\tПлановете на \"Лукойл\" в България затвърждават информацията от миналото лято, че компанията няма да се оттегли от България, както бе обявено преди това.\r\n\tНа среща с българският президент Румен Радев през юни 2017 г. Алекперов обяви, че компанията  на българския пазар. Обявено бе намерения да се завърши нов високотехнологичен цикъл, който ще допринесе за утвърждаването на България като ключов експортен център в региона.\r\n\tПрез лятото на 2015 г. руската компания приключи своя инвестиция за 1.5 млрд. долара в \"Нефтохим\" , предназначена за разширяване и модернизация на петролната рафинерия. Спрени бяха строени през 60-те години на миналия век производствени мощности и бяха заменени с последно поколение по-ефективни и по-екологични технологии.", "date": "2018.06.01", "title": "\"Лукойл\" подменя завода си за полипропилен край Бургас с чисто нов"}
{"url": "https://www.mediapool.bg/30-godishen-balgarin-e-zadarzhan-za-sklonyavane-na-detsa-kam-pornografiya-news279747.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнтимафиотите в МВР са арестували 30-годишен мъж от Кюстендил, срещу когото има доказателства, че е склонявал деца към участие в порнография.\r\n\tТой е използвал Фейсбук за осъществяването на контакти с малолетни момичета за склоняването и изнудването им към участия в порнографски представления, както и за обмяната на материали с порнографско съдържание.\r\n\tМъжът е създал фалшива самоличност в социалната мрежа и чрез нея е инициирал контакти и обменил приятелство с над 500 души. Преобладаващата част от тях са били деца на възраст от 12 до 15 години.\r\n\t\"Като е използвал крехката им възраст и тяхната доверчивост, мъжът умело манипулирал своите жертви, да изпълняват извратените му сексуални желания онлайн. Ако бъде признат за виновен може да получи до 6 години затвор\", съобщава МВР.", "date": "2018.06.01", "title": "30-годишен българин е задържан за склоняване на деца към порнография"}
{"url": "https://www.mediapool.bg/po-traditsiya-grigor-dimitrov-otpadna-v-tretiya-krag-na-rolan-garos-news279754.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа поредна година Григор Димитров отпадна в третия кръг на Откритото първенство на Франция по тенис \"Ролан Гарос\" в Париж.\r\n\t \r\n\tБългаринът бе категорично надигран от 34-годишния испанец Фернардо Вердаско с 0:3 (6:7 (4), 2:6, 4:6). Така нито веднаж при своите девет участия в този турнир той не е успявал да стигне до осминафиналната му фаза.\r\n\t \r\n\tСлед начална размяна на пробиви в първия сет Димитров пропусна 4 сетбола при резултат 6:5 в своя полза, след което не успя да окаже особена съпротива в тайбрека – 4:7.\n\n\r\n\t \r\n\tВ началото на втория сет българинът пропусна две възможности за пробив, след което играта му се срина за 2:6 (седем поредни гейма за противника му).\r\n\t \r\n\tВердаско, който е 35-ти в световната ранглиста, поведе с 3:0 в третия сет, но проблясък в играта на Димитров доведе резултата до 4:4. Испанецът взе гейма, в който подаваше, след което българинът отново се огъна на свой сервис и мачът приключи след 2 часа и 24 минути игра.", "date": "2018.06.01", "title": "По традиция Григор Димитров отпадна в третия кръг на \"Ролан Гарос\""}
{"url": "https://www.mediapool.bg/masovi-protesti-v-gruziya-zaradi-razsledvane-za-ubiystvo-na-dve-momcheta-news279740.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор на Грузия Иракли Шотадзе подаде оставка в четвъртък, след като хиляди хора се събраха пред сградата на неговото ведомство в Тбилиси, за да протестират срещу начина, по който се води разследването на убийствата с нож на две непълнолетни момчета на 1 декември м.г., предаде Ройтерс.\r\n\t\r\n\tОставката му обаче не удовлетвори протестиращите, които от сградата на главната прокуратура се преместиха към парламента с ново искане - за оставка на правителството на Грузия. \"Тази система трябва да бъде разрушена\", заяви представител на множеството.\r\n\t\r\n\tПремиерът Гиорги Квирикашвили заяви на извънреден брифинг снощи, че няма да подава оставка. Той свика брифинга, след като не му бе разрешено да се обърне към участниците в масовия протест. Премиерът обаче обеща, че разследването на двойното убийство ще се поеме лично от вицепремиера и вътрешен министър Гиорги Гахария, като и самият той \"ще следи отблизо и ще контролира целия процес\", а родителите на убитите момчета ще получават всекидневно информация за хода на процеса.\r\n\t\r\n\t16-годишните Давит Саралидзе и Леван Дадунашвили бяха убити при побой между ученици от две различни училища. Бащата на Давит - Заза Саралидзе, остро критикува разследването на убийството, за което подсъдими са други две момчета юноши. Вчера едно от тях бе признато за виновно, че е убило Дадунашвили, а второто - за опит за убийство на Саралидзе. Съдът обаче ги оправда по друго обвинение, че са участвали в убийство заедно с други хора, което предизвика масовия протест. Според Заза Саралидзе за убийството на сина му има и други виновни.\r\n\t\r\n\tПротестиращото множество остана на бдение на централния столичен булевард \"Руставели\" и през нощта. Те заявяват, че няма да си тръгнат, докато не постигнат целта си - оставка на правителството, и смятат да организират палатков лагер на протеста пред сградата на парламента.", "date": "2018.06.01", "title": "Масови протести в Грузия заради разследване за убийство на две момчета"}
{"url": "https://www.mediapool.bg/obvineniyat-za-zagovor-za-ubiystvoto-na-zhurnalista-babchenko-ostava-2-mesetsa-v-aresta-news279738.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъд в Киев прие снощи искането на прокуратурата да бъде оставен в ареста за два месеца заподозреният Борис Херман, който според украинските власти е участник в заговор за убийството на руския журналист дисидент Аркадий Бабченко, предаде Ройтерс.\r\n\t\r\n\tХерман, който според ТАСС е съсобственик на украинско-немска оръжейна фирма, бе доведен в съда, където отрече да е имал някога намерение да убие Бабченко и посочи, че е действал в интересите на Украйна.\r\n\t\r\n\tБабченко оказа активно съдействие на украинските спецслужби, като инсценира собственото си убийство във вторник, а \"възкръсна\" на пресконференция на другия ден.\r\n\t\r\n\tХерман каза, че връзка с него е установил някой си близък до Кремъл относно план за убийството на Бабченко, но той вместо това предал тази информация на украинските власти и работил заедно с тях по контраразузнавателни операции.\r\n\t\r\n\t\"Ние прекрасно знаехме, че няма да има никакво убийство. Това бе направено единствено от полза за Украйна\", посочи той.\n\n\r\n\t\r\n\tПрокурорите казаха, че разполагат с доказателства, че Херман е предал над 15 000 долара на човек, който да убие Бабченко. Един от адвокатите на обвиняемия каза, че той ще обжалва решенето за задържането си.\r\n\t\r\n\tУкраинските власти обвиняват Русия, че се опитва да дестабилизира Украйна чрез серия от поръчкови убийства. Кремъл нарече обвиненията за руска намеса \"връх на цинизма\", посочва Ройтерс.", "date": "2018.06.01", "title": "Обвиненият за заговор за убийството на журналиста Бабченко остава 2 месеца в ареста"}
