{"url": "http://www.mediapool.bg/finansoviyat-sriv-na-tesla-prodalzhava-news278677.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоредно тримесечие на загуба – този път от близо 710 млн. долара, записа производителят на електрически автомобили \"Тесла\". Изпълнителният му директор и технологичен предприемач Илон Мъск каза на инвеститорите да не купуват акции от компанията му, ако стомасите им не са издръжливи и те го послушаха. В резултат дяловете записаха спад от 8.6 на сто в търговията на \"Уолстрийт\", предаде Блумбърг.\r\n\tКоментарът на Мъск бе част от ексцентрична пресконференцията, на която той отказа да отговаря на \"скучни\" въпроси на журналисти за финансовото състояние на компанията си и допринесе допълнително за спада на акциите й след обявените вече влошаващи се резултати. Това повлече надолу котировките на \"Уолстрийт\" и засили притесненията на инвеститорите в способността на \"Тесла\" да изкарва пари в бъдеще, посочи Ройтерс.\r\n\tПроизводителят на електромобили за първото тримесечие на 2018 г., според който чистата загуба за периода е 709.551 млн. долара. Това е ръст спрямо постигнатата загуба от 675.350 млн. долара през последното тримесечие на 2017 г., докато в края на март миналата година отрицателният финансов резултат е бил 330.277 млн. долара. . \r\n\tЗагубите на акция възлизат на 4.19 долара, което е двойно повече спрямо постигнатия негативен ефект от 2.19 долара година по-рано.\r\n\t\"Тесла\" реално търпи пето поредно тримесечие на загуба, но все пак обявените загуби са под очакваните от анализаторите..\r\n\tВ същото време обаче приходите на компанията от продажби на автомобили и на батерии за съхранение на енергия са се увеличили с 26 на сто – до 3.408 млрд. долара.\r\n\tКато свой успех компанията отчита съществения напредък в производството на по-бюджетния си електромобил Модел 3 – ръст от 40 на сто. По 2  хиляди коли седмично са били произвеждани, като дори в края на отчитания период са постигнати 2270 бройки за седмица. Това обаче е под обявените в края на 2017 г. намерения за пускане на 3 хиляди автомобила от Модел 3 седмично.\r\n\tПлановете на Мъск са да предприеме реформи, за да започне да работи на печалба през втората половина на годината. След тях са спирането на завода във Фремонт, Калифорния, за 10 дни през второто тримесечие, след което \"Тесла\" покрие поставената си цел да произвежда по 5 хил. коли Model 3 седмично към края на юни.\r\n\t46-годишният предприемач продължава да настоява, че компанията му не се нуждае от привличането на допълнителен капитал и наличните 2.7 млрд. долара в края на март 2018 г. са достатъчни за оперативната й дейност. Това обаче е с 1.2 млрд долара по-малко кеш в сравнение с преди година.", "date": "2018.05.03", "title": "Финансовият срив на \"Тесла\" продължава"}
{"url": "http://www.mediapool.bg/fotokonkurs-tarsi-nai-krasivite-gledki-po-porechieto-na-dunav-news278655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на регионалното развитие и благоустройството (МРРБ) обяви фотоконкурс на тема \"Една река – десетки райски кътчета\", посветен на Международния ден на река Дунав, който се отбелязва на 29 юни.\r\n\tВ надпреварата може да се включи всеки, който е запечатал красива гледка по поречието на реката или по нейното крайбрежие.\r\n\tИзискванията са снимките да са направени през последната година и половина и да представят река Дунав. Големината им трябва да е между 2 MB и 6 MB.\r\n\tЗадължително е при изпращането да бъдат посочени име и адрес на автора, телефон, възраст, както и описание на мястото, където е направена снимката.\r\n\tСнимките трябва да се изпратят на електронна поща fotodanube@mrrb.governement.bg в периода от 3 май до 15 юни 2018 г.\r\n\tЖури ще избере най-добрите фотографии. Трите най-добри снимки ще бъдат отличени с награди. Ще има и поощрителни награди.\r\n\tЦелта на конкурса е да открие най-красивите кътчета по река Дунав заснети в българския участък по протежение на 370 км между селата Връв и Айдемир. Те ще бъдат показани на изложба на 29 юни в Русе.\r\n\tЧаст от снимките ще бъдат показани и в специалната изложба на \"Моста на влюбените\" в София. Тя ще бъде представена през октомври, в рамките на Седмия годишен форум на Дунавската стратегия, който ще се проведе заедно с министерска среща за туризма. Очаква се в събитията да се включат трима еврокомисари и над 600 участници - министри, представители на различни институции, бизнеса и неправителствения сектор.\r\n\tС фотоконкурса ще се популяризира българското поречие на река Дунав като атрактивно място за туристически посещения, отдих и възможности за развитие. Темата му е пряко свързана с основния фокус на Българското председателство на Дунавската стратегия – регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства.\r\n\tВажна тема в дневния ни ред е и културното наследство в политиките на ЕС като ресурс за устойчиво развитие - в контекста и на това, че 2018 е Европейска година за културно наследство.\r\n\tБългария е председател на Дунавската стратегия за срок от една година – до октомври 2018 г.\r\n\tУспешно бяха проведени две от събитията в календара. На 25 май в София ще бъде следващата съвместна работна среща на Националните координатори и координатори на приоритетни области, която ще обсъжда оптималните възможности за успешно изпълнение на макрорегионалната стратегия за развитието на Дунав.", "date": "2018.05.03", "title": "Фотоконкурс търси най-красивите гледки по поречието на Дунав"}
{"url": "http://www.mediapool.bg/evroparlamentat-nastoyava-za-monitoring-na-publichnoto-finansirane-na-medii-news278656.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавите членки на Европейския съюз трябва \"да създадат и поддържат по законодателен път и на практика безопасна и сигурна среда за журналистите\", се посочва в приетата в четвъртък от Европейския парламент незаконодателна резолюция. За нея гласуваха 488 депутати, срещу 43-ма \"против\" и 114 въздържали се.\r\n\tПарламентът призовава Европейската комисия да предостави постоянно и подходящо финансиране в рамките на бюджета на ЕС за подкрепа на мониторинга на медийния плурализъм на Центъра за плурализъм и свобода на медиите и да създаде независими механизми за наблюдение с цел оценка на състоянието на свободата и плурализма на медиите в ЕС.\r\n\tЧленовете на европарламента изискват от държавите членки да увеличат финансовата подкрепа за доставчиците на обществени услуги и разследващата журналистика, като същевременно се въздържат от участие в редакционните решения.\r\n\tВ текста се добавя, че държавите в ЕС да бъдат задължени да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии.\r\n\tПредлагасе да се забрани или поне да стане напълно прозрачно участието в обществени поръчки на дружества, чийто краен собственик притежава медийно дружество.\r\n\tОсъдените или признатите за виновни в извършване на каквото и да било престъпление не следва да бъдат собственици на медии.\n\n\r\n\tЕП призовава държавите да приемат и приложат правила за собствеността на медиите, така че да се избегне съсредоточаване на собственост, непряката собственост и собствеността, обхващаща различни медии, както и да се осигурят прозрачността, оповестяването и лесният достъп за гражданите до информация за собствеността на медиите, източниците на финансиране и управлението им.\r\n\tПодчертава се необходимостта от ограничения за служители на публични длъжности да бъдат собственици на медии.\r\n\tЗа да бъдат защитени журналистите от насилие и заплахи, трябва да се създаде независим и безпристрастен регулаторен орган в сътрудничество с журналистическите организации, който да извършва мониторинг, да документира и докладва случаи на насилие.\r\n\tЕвродепутатите изразяват загриженост от растящия брой случаи на кибертормоз, порнография с цел отмъщение и сексуална злоупотреба с деца и подчертават, че средствата за масово осведомяване трябва да зачитат изцяло интересите и правата на непълнолетните.\r\n\tТе насърчават създаването на законодателство, включително разпоредби за откриването, съобщаването и премахването от социалните медии на съдържание, което накърнява човешкото достойнство.\r\n\tТекстът отбелязва, че \"терминът \"фалшиви новини\" никога не трябва да се използва, за да се подкопае общественото доверие в медиите или да се дискредитират или инкриминират критичните гласове\".\r\n\tЗа да бъде подпомагана и защитавана обективната информация, членовете на ЕП насърчават дружествата в областта на социалните медии и онлайн платформите да разработят инструменти, които да позволяват на потребителите да уведомяват и сигнализират за евентуални фалшиви новини.\r\n\tЕрвопарламентът иска ЕК да предложи директива, която да защити независимите медии в ЕС от неоснователни съдебни производства, целящи да ги накарат да замълчат или да ги сплашат.\r\n\tДокладът подчертава необходимостта да се защитят лицата, сигнализиращи за нередности, и свързаните с криптиране права, призовава за признаване на охлаждащите ефекти на законите за клеветата, предупреждава срещу произволното налагане на извънредно положение и настоява за инвестиране в цифрова грамотност, за да се даде възможност на гражданите и онлайн потребителите.", "date": "2018.05.03", "title": "Европарламентът настоява за мониторинг на публичното финансиране на медии"}
{"url": "http://www.mediapool.bg/mestnite-izbori-v-angliya---ryadak-shans-za-grazhdanite-na-es-v-obedinenoto-kralstvo-news278657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ северозападния английски град Манчестър местните избори в Англия днес представляват рядък шанс за живеещите там граждани на ЕС да окажат влияние върху политиката на Обединеното кралство, по-малко година преди Брекзит. Понякога обаче е трудно да ги накараш да гласуват.\r\n\t \r\n\tПроевропейските активисти призоваха живеещите в Обединеното кралство граждани на ЕС да упражнят правото си на глас, за да изразят недоволството си от възприетата от правителството на консерваторите линия по Брекзит, като обърнат в своя полза обичайно ниската активност на подобни местни избори.\r\n\t \r\n\tЧленът на групата \"Трите милиона\", която представлява интересите на около 3,7 милиона европейци в Обединеното кралство, Кристина Теголо фигурира в листата на проевропейската партия \"Либерални демократи\" в Северен Манчестър. Архитектката от Сицилия се опита да убеди европейските имигранти да гласуват, а привържениците на оставането на Обединеното кралство в ЕС да превърнат Брекзит в централен въпрос на тези местни избори.\r\n\t \r\n\t\"Това ме направи още по-заинтересувана отпреди да гласувам за \"Либерални демократи\", обясни пред АФП Шарлот Далгарно пред дома си в Престуич, където Кристина Теголо обикаляше къщите, за да се опита да повлияе на колебаещите се да гласуват, няколко часа преди отварянето на избирателните секции.\r\n\t \r\n\tЧетиредесетгодишната Далгарно, майка на три деца и омъжена за италианец, е подала молба за италиански паспорти за цялото си семейство. \"Казахме си, /.../ какво ще стане след Брекзит, ако той се осъществи?\"\r\n\t \n\n\r\n\tПодалата документи за британско гражданство Кристина Теголо изрази надежда, че проевропейските активисти ще могат \"наистина да окажат влияние\", като подкрепят проевропейските партии, \"които реално са либералните демократи и зелените\".\r\n\t \r\n\tНо от другата страна на улицата съседът на Далгарно разкрива един от проблемите, с които се сблъскват проевропейските активисти в опита си да координират своето послание.\r\n\t \r\n\t\"Аз съм за оставането /в ЕС/, но няма гласувам по Брекзита\", каза от прага на къщата си пожелалият анонимност човек. За него основният въпрос са местните разходи.\r\n\t \r\n\tСпоред Кристина Теголо трудността да се убедят избирателите да ''мислят в национални мащаби'' на тези местни избори е особено голяма сред британския електорат. \"Британците понякога доста се срамуват от това, което се случи на референдума, но в действителност това не е главен въпрос за тях\", отбелязва тя. \"Някои хора казват: Защо искате да имате повече права от нас?\"\r\n\t \r\n\tДруга трудност е да бъдат мотивирани гражданите на ЕС да участват в местната демокрация - особено тези от значителната източноевропейска общност.\r\n\t \r\n\t\"Съдейки по моя опит, италианците, французите и испанците са доста информирани и желаят да знаят\", обяснява кандидатката. \"След като потропах на вратите на полските общности около Манчестър обаче /.../, малцина знаеха или разбираха проблемите, пред които могат да се изправят\", добави тя, изтъквайки особено езиковата бариера.\r\n\t \r\n\tКуба Яблоновски, полски студент и член на организацията \"Трите милиона\" счита за опростенческо твърдението, че гражданите на ЕС задължително ще отидат да гласуват днес.\r\n\t\"Не мисля, че съществува едно-единствено послание и не мисля, че трябва да има такова\", каза той. \"Това не е единен и хомогенен електорат /.../ някои от нас са с леви убеждения, а други - с десни\".\r\n\t \r\n\tТой смята, че местните избори, които биха могли да бъдат последните, на които гласуват граждани на ЕС преди Брекзита, от друга страна са жизненоважни за една успешна интеграция.\r\n\t \r\n\t\"Въпросът за чувството за принадлежност е ключов, защото гласуването ви дава усещането, че принадлежите към своята местна общност. Затова масовото неупражняване на това право ще бъде проблематично\".", "date": "2018.05.03", "title": "Местните избори в Англия - рядък шанс за гражданите на ЕС в Обединеното кралство"}
{"url": "http://www.mediapool.bg/punktovete-za-tehnicheski-pregledi-ukrili-prihodi-za-okolo-20-mln-lv-news278658.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната агенция за приходите (НАП) започва масови данъчни проверки в пунктовете за годишни технически прегледи. Причината е съмнения за укрити приходи в размер на около 20 млн. лв.\r\n\tОсвен за издаването на касови бележки и отчитането на оборота, инспекторите ще следят и за спазването на осигурителното законодателство, се казва в съобщението на НАП.\r\n\tОбобщените данни за извършените прегледи, които всички пунктове за годишни технически прегледи подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства.\r\n\tПри 326 пункта са установени значителни разлики между подадената информация за прегледаните автомобили и отчетените приходи на касовите апарати.\r\n\tПървоначалните оценки сочат, че общата сума на укритите приходи е в размер на 19.4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.\r\n\tОт приходната администрация напомнят на клиентите на пунктове за годишни технически прегледи, че за всяка заплатена от тях такса за преглед задължително трябва да получат и касова бележка.\r\n\tЗа нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "Пунктовете за технически прегледи укрили приходи за около 20 млн. лв."}
{"url": "http://www.mediapool.bg/beh-puska-novi-obligatsii-na-irlandskata-i-balgarskata-borsa-news278659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Българският енергиен холдинг\" (БЕХ смята да реализира двойно листване на свои облигации на Ирландската фондова борса и на Българската фондова борса, което ще бъде организирано от \"Ситигруп Глобал Маркетс Лимитед\" (Citigroup Global Markets Limited - CGML) и \"Първа Финансова Брокерска Къща“ (ПФБК) като водещ мениджър и ко-мениджър.\r\n\tДоговорът с инвестиционните консултанти е бил подписан в четвъртък, съобщиха от БЕХ. Те са били предпочетени сред общо седем кандидати. Какво ще е възнаграждението за консултанта и кои са били останалите претенденти холдингът не посочва. С тях се е преговаряло директно, а не в обявена процедура, уточниха от БЕХ. \r\n\tНе се съобщава и размерът на търсената сума, която е предназначена за рефинансиране на падежиращата през ноември 2018 г. облигационна емисия на дружеството, която беше за 500 млн. евро.\r\n\tЗа необходимостта от тегленето на нов заем от страна на БЕХ за погасяването на първата й емисия стана ясно още през февруари, когато при новата си повишена оценка рейтинговата агенция \"Фич\" изрази такова очакване като начин за запазване ликвидността на държавната енергийна група. Пускането на нова емисия по-късно бе потвърдено от шефа на холдинга Петьо Иванов. Тогава той коментира, че зависимост от пазарните условия може да бъде решено . Иванов изрази увереност, че по новата облигация ще бъдат постигнати по-добри условия за БЕХ в качеството му на емитент в сравнение с тези от 2013 г. Тогавашната доходност за записалите облигации бе 4.25 на сто.\r\n\tПоловината от тегления през 2013 г.  заем отидоха за уреждането на дълга на НЕК за предпроектното проучване за спрения строеж на АЕЦ \"Белене\".\r\n\tБЕХ има да погасява още една облигационна емисия, реализирана на борсата в Ирландия през 2016 г. Тя е за 550 млн. евро, с които холдингът отново погаси задължения на дъщерната си НЕК към двете т.нар. американски въглищни централи в комплекса \"Марица Изток\".  Годишните лихвени плащания по тази емисия са в размер на 4.875%“\r\n\tВ съобщението си от четвъртък БЕХ посочва още, че \"с оглед оптимизиране на лихвените разходи за дружеството, консултантите ще организират провеждането на процедура за по-ранното обратно изкупуване (tender offer) на съществуващите облигации на БЕХ, пласирани през 2013 г. и 2016 г.\".", "date": "2018.05.03", "title": "БЕХ пуска нови облигации на ирландската и българската борса"}
{"url": "http://www.mediapool.bg/29-zashtiteni-spetsialnosti-predlaga-obrazovatelnoto-ministerstvo-news278660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПътен строител, десенатор на текстил, полиграфист, корабоводител, електротехник, машинен техник, каменоделец, спедитор, специалисти по поставяне на дограма, стъклопакети и изолации са част от професиите, определени като защитени от Министерството на образованието и науката. Пълният списък включва 29 специалности, които се изучават в средното образование. Той трябва да бъде приет от Министерския съвет.\r\n\tСпоред проекта на постановление за определяне на защитените професии по тях ще могат да се формират паралелки дори и приетите ученици да са под минимума от 18 деца. Паралелките по защитени професии ще могат да съществуват и с 9 ученици.\r\n\tДържавата ще плаща пълна издръжка за приетите гимназисти. Ще се дават обаче пари и за разликата между реалния брой ученици и минимума от 18. Издръжката за тези незаети места ще е 85% от стандарта за реален ученик по същото професионално направление.\r\n\tСред защитените професии са още растениевъд, животновъд, моделиер-технолог на обувни и кожено-галантерийни изделия, оператор в хранително вкусовата промишленост.\r\n\tЦелта е паралелките по определените като защитени професии да продължат да съществуват въпреки липсата на кандидати за тях.\r\n\tПаралелки с под 18 ученици може да съществуват и по професии, за които държавата заедно с бизнеса е решила, че има очакван недостиг на пазара на труда. За следващата учебна година се предлага тези професии да са 54. Сред тях са помощник-възпитател, организатор по експлоатация на пристанищата и флота, оператор в производството на облекло, стругар, заварчик, корабен монтьор, строител и др.\r\n\tПо тези професии може да се формират паралелки с минимум 12 ученици и отново държавата ще плаща за разликата между реално записаните и минимума за съществуването на клас по други професии - 18. Издръжката за несъществуващите ученици ще е 50% от тази за съществуващите. За тези паралелки, дори и да не са маломерни, ще се дават допълнителни средства - плюс 15% от стандарта за издръжка на една паралелка и плюс 15% от този за ученик.\r\n\tЗащитените специалности, както и тези с очакван недостиг на кадри ще се актуализират всяка година.", "date": "2018.05.03", "title": "29 защитени специалности предлага образователното министерство"}
{"url": "http://www.mediapool.bg/14-raneni-pri-vlakova-katastrofa-v-chehiya-news278661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетиринадесет души бяха ранени при челен сблъсък между два влака в Чехия днес, предаде ДПА, като се позова на местни медии\r\n\t \r\n\tКатастрофата е станала в участък с една железопътна линия между южните градове Ческе Будейовице и Черни Кържиж, съобщиха чешки телевизионни репортери, цитирайки службите за спешна помощ.\r\n\t \r\n\tСред ранените са три деца. Четирима от пострадалите са с тежки наранявания.\r\n\t \r\n\tВ двата влака е имало общо 50 души, повечето от които туристи, обикалящи Южна Чехия.\r\n\t \r\n\tОт декември тази железопътна линия е стопанисвана от частна компания.\r\n\t \n\n\r\n\tЗасега причината за катастрофата не е известна. Свикана е специална комисия за разследване на случая, а движението в участъка на инцидента временно е преустановено.", "date": "2018.05.03", "title": "14 ранени при влакова катастрофа в Чехия"}
{"url": "http://www.mediapool.bg/lechitelkata-karmen-shte-bade-globena-a-zakonat-za-zdraveto-promenen-news278662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛечителката Карем Лазарова, посредничила за посещението на онкоболната Теодора Маджарова при бразилския лечител Жоао де Деус, ще бъде глобена с до 10 000 лева, а Законът за здравето ще бъде променен, за да се разпишат много по-детайлно признатите и законни неконвенционални лечебни методи. Това съобщи здравният министър Кирил Ананиев в четвъртък след приключилата проверка на Столичната регионална здравна инспекция по случая.\r\n\tПроверката е установила, че Кармен Лазарова не е вписана в регистъра на Столичната регионална здравна инспекция на имащите право да упражняват неконвенционални методи за въздействие върху индивидуалното здраве, съгласно Закона за здравето.\r\n\tКонстатираното нарушение е, че тя дава здравни съвети на сайта си без да има необходимата квалификация (няма медицинско образование). Вече има издаден акт за нарушение. Глобата е до 10 хил. лв., но точният ѝ размер ще стане ясен след издаване на наказателното постановление, стана ясно от думите на здравния министър.\r\n\t“Проблемът е по-сериозен от този единичен случай на нерегламентирани медицински консултации, което ни дава основание да работим по промени в Закона за здравето. Необходимо е много по-ясно да се регламентира дейността, която е призната и законна и категорично да бъде определена тази дейност, която е непозволена“, заяви Ананиев.\r\n\tМинистерство на здравеопазването призовава всички граждани да бъдат особено внимателни и да търсят институционално удостоверена информация в случаите, когато решават да се обърнат към лица, практикуващи неконвенционални методи за лечение.\n\n\r\n\tМЗ напомня, че всяка регионална здравна инспекция на сайта си води публично достъпен регистър на обектите, в които законно се практикуват неконвенционални методи за въздействие върху индивидуалното здраве.", "date": "2018.05.03", "title": "Лечителката Кармен ще бъде глобена, а Законът за здравето променен"}
{"url": "http://www.mediapool.bg/stolichani-pishat-poslaniya-varhu-glineni-plochki-za-badeshteto-na-evropa-news278624.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъс закъснение тръгва културният проект \"Стената на надеждата\", който е част от културната програма на българското европредседателство.\r\n\tОт 3 до 21 май гражданите и гостите на столицата ще бъдат приканвани да напишат върху глинени плочки своите най-съкровени мечти, пожелания и надежди за бъдещето на Европа, съобщиха организаторите на проявата от \"Ес Ти Би Комюникейшънс\".\r\n\tРаботилницата ще е разположена в античен комплекс \"Сердика\" от северната страна на църквата \"Св. Петка Самарджийска\" и ще работи от 11 до 17 часа.\r\n\tИдеята на културния проект е да изрази връзката между миналото и бъдещето на Европа чрез символизма на керамичната тухла.\r\n\tЗа това в близост до руините на древна Сердика е изградена грънчарска работилница в римски стил. В нея майстори грънчари ще приготвят глинени тухлички, а гражданите ще пишат върху тях послания за бъдещето на общия европейски дом.\r\n\tТухличките ще бъдат поставяни върху пано с картата на Европа. То е оформено като колаж от военни сцени, битки, разрушения и смърт. Замисълът на авторите е да се заличи една стара Европа, раздирана от векове от войни и човешки страдания.\r\n\tНа 12 май (събота) от 16 часа организаторите са подготвили съпътстващо събитие - възстановка на ритуал по учредяване на селище според римската традиция, трасировка на града с грома, както и слово за Сердика.В него ще участват актьори от сдружения за антични реконструкции - \"Mos Maiorum Ulpiae Serdicae\" и \"Dux Anticae\". Те ще са облечени с характерни за епохата костюми.\r\n\tПроект \"Стената на надеждата\" се реализира с финансовата подкрепата на \"Културна програма за Българското председателство на Съвета на Европейския съюз 2018 г.\" на Национален фонд \"Култура\".\r\n\tПроектът получи финансиране от 29 000 лв. от държавата и според първоначално обявените намерение от \"Ес Ти Би Комюникейшънс\" трябваше да се проведе в София и Пловдив от 16 април до 20 май.\r\n\tЕдноличен собственик на капитала на компанията е Велимира Василева Костова. \"Ес Ти Би Комюникейшънс\" станаха публично известни през 2016 г. след като спечелиха поръчката за разяснителната кампания за президентските избори в интернет. Малко известната компания спечели надпреварата срещу реномирани рекламни агенции. Велимира Костова е съдружник с Юлий Москов в компанията \"7 дни спорт\" ЕООД. Велимира Костова е дарила 1000 лв. на СДС през 2013 г., сочи публикуван отчет на партията.", "date": "2018.05.03", "title": "Столичани пишат послания върху глинени плочки за бъдещето на Европа"}
{"url": "http://www.mediapool.bg/retsidivat-s-mashinniya-vot-tsik-narushi-24-pati-izborniya-kodeks-news278599.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТочно 24 пъти до момента Централната избирателна комисия (ЦИК) комисия е нарушила Изборния кодекс, неосигурявайки възможност за машинно гласуване на провеждани частични местни избори. На толкова места от началото на 2017 година досега е провеждан извънреден вот.\r\n\tСпоред действащия Изборен кодекс, във всички избирателни секции в страната трябва да има опция човек да подаде гласа си чрез устройство, а не само чрез стандартните хартиени бюлетини. Това трябваше да е факт още за последните парламентарни избори, които се проведоха на 26 март 2017 г., като преди това ЦИК и институциите изчерпаха законовите си възможности за тестване на системата. На президентския вот в края на 2016 г. такова гласуване имаше в 500 секции и това беше последната възможност за отлагане на пълното му въвеждане, прието в Изборния кодекс през 2014 г.\r\n\tПреди парламентарния вот миналата година и Върховният административен съд се произнесе, че машинно гласуване трябва да има във всички секции. Такова обаче нямаше - на ЦИК и на правителството не им стигнаха време и ресурс да го организират, обществената поръчка за осигуряване на машините се провали, въпреки допълнително предвидените пари за целта, а оправданието бе, че \"ако изборите бяха след 2 години, можеше и да има машинен вот\".\r\n\tМеждувременно предстои законът да бъде нарушен още 10 пъти в частта му за машинния вот. Толкова частични избори ще се проведат в края на месец май. За тогава ЦИК отново не е предвидила машинно гласуване, въпреки че законът я задължава.\r\n\tПричината, според юриста Петър Славов, който заедно с бившия си колега от миналия парламент Мартин Димитров, заведе дело във ВАС за неспазването на изборния закон, че в избирателната комисия смятат, че за всяко населено място трябва да се ползва отделен софтуер.\n\n\r\n\t\"Да ти обясни в съдебно заседание член на ЦИК, че не можели да въведат , щото трябвали 32+ различни софтуера за терминалите..и последните били хардуеър, а не софтуеър...безценни\", написа Славов в сряда в профила си в Фейсбук, веднага след поредното заседание по делото.\r\n\tГоворителите на ЦИК не бяха открити от Mediapool да коментират този аргумент.\r\n\tСлавов обясни пред Mediapool, че и в съдебна зала не е станало особено ясно какво има предвид ЦИК в становището си.\r\n\tСъвсем ясно обаче е едно – на 20 май се организират 10 частични вота. ЦИК не възнамерява да осигури машини. Неофициално от там посочват, че \"в държавата няма нито една закупена машина\".\r\n\t\"Откъде да им ги осигурим тия машини, като то няма нито една\", казват членове на ЦИК. Според тях искане за машинно гласуване в кърджалийски села противоречи на здравия разум.\r\n\t\"Законодателят е имал предвид да се осигури хардуер за гласуване веднъж на национално ниво – за парламентарни избори и после така осигурените машини да се ползват, когато има извънредни ситуации. Но да – ако спазваме стриктно закона, трябва да да има машинен вот. Законът обаче не може да се спази, защото противоречи на логиката. Да купим отделно машини за секциите в Трън, после за двете секции в село Студен Кладенец, после на някое друго място? Това е безумие\", коментираха членове на ЦИК пред Mediapool. По думите им няма човек със здрав разум, който да иска на местен вот да има машини″.\r\n\tМартин Димитров и Петър Славов обаче не смятат така. По време на предходното заседание във Върховния административен съд те са задали въпрос на представителя на ЦИК какво се случва с частичните местни избори и неизпълнението на Изборния кодекс.\r\n\tОтговорът на комисията се оказва шокиращ: Според ЦИК ние не сме заинтересована страна, защото нямаме постоянна регистрация по местоживеене в населените места, в които се провежда частичен вот, обясни пред Mediapool Петър Славов.\r\n\tТака според ЦИК излиза, че за да могат Славов и Димитров да претендират за машинно гласуване в дадено населено място, то те трябва да са регистрирани там за вота. Ако се следва логиката на комисията – законите би трябвало да се спазват само по постоянен адрес...\r\n\tОт ЦИК отказват да коментират официално дори и официалното си становище. В него обаче има някакъв резон – няма как комисията за всеки частичен вот да обяснява обществена поръчка за закупуването на пет машини, например, колкото секции има в едно средно голямо село. Ето защо въпросът трябва да бъде решен от законодателя, на коогото обаче му е последна грижа дали гласуваните закони се прилагат.\r\n\tНа този етап парламентарното мнозинство не възнамерява да се занимава с Изборния кодекс. \"Такива промени не са на дневен ред\", твърдят пред Mediapool представители на ГЕРБ в правната комисия. С отказа си да реши въпроса обаче парламентът става не просто зрител, а и съучастник на нарушаването на нормативната уредба.\r\n\t\"Защо да си навличаме неприятности?\", питат от мнозинството и допълват: \"Ако тръгнем да отменяме машинното гласуване, трябва да отменим и електронното, защото и с него не можем да се справим, а това ни гарантира протести и напрежение. Няма смисъл – нали все пак се провеждат извънредни избори и никой не ги е оспорил\".", "date": "2018.05.03", "title": "Рецидивът с машинния вот: ЦИК наруши 24 пъти Изборния кодекс"}
{"url": "http://www.mediapool.bg/habcheto-na-borisov-izpadna-ot-evropredsedatelstvoto-news278623.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСочен като една от важните енергийни теми на българското европредседателство, проектът за изграждането на газоразпределителен център край Варна фактически изпадна от дневния ред. В първоначалната програма на европредседателството ни бяха планирани две големи срещи, посветени на любимия на премиера Бойко Борисов проект за газовото \"хъбче\". Те обаче не се проведоха.\r\n\tПричината е забавянето на предпроектното проучване за източниците и маршрутите за захранване на газовия център, капацитета и рентабилността му, цената и начините за финансирането му, както и предлагане на акционерна структура на бъдещата компания за строежа и експлоатацията на съоръжението, което Борисов планира за захранва Балканите и Западна Европа.\r\n\tИменно тези анализи трябваше да бъдат представени на насрочената за 2 май втора инвеститорска среща след  през септември 2016 г. Майската среща на свой ред трябваше да бъде подгряна от работна среща в началото на март, която обаче не се състоя заради това, че тогава поръчката за изработване на предпроектното проучване се обжалваше от един от участниците в търга.\r\n\tВ крайна сметка договорът на газовия оператор \"Булгартрансгаз\" с българо-швейцарското дружество ДЗЗД \"АФ-ЕМГ Консулт\", което трябва срещу 2 327 437.70 лв. без ДДС за изготви технико-икономическите и финансови анализи, бе подписан на 15 март 2018 г. Според контракта, за 40 календарни дни трябва да са готови междинните резултати от предпроектното проучване.\r\n\tТози срок реално е изтекъл на 25 април и данните вече са представени в \"Булгартрансгаз\", обясниха пред Mediapool от енергийното министерство. Държавната фирма в момента ги разглежда, но има право да отправи забележки и препоръки към междинния доклад. При това положение и инвеститорската среща отпадна от графика на европредседателството ни, тъй като няма какво да се представи пред компаниите, за да се привлече интересът им към газовия хъб \"Балкан\".\r\n\tНамеренията на европредседателството ни бяха да се похвали с напредък по проекта. Очакванията бяха също така резултатите от тази среща да се наредят сред акцентите и на предстоящата Среща на върха за Западните Балкани на 17 май в София в контекста на свързаността в региона и диверсификацията на газовите източници, която е сред топ приоритетите на Европейската комисия.\r\n\tВсе пак правителството смята да представи първите резултати от предпроектното проучване в началото на юни в Брюксел пред заинтересовани страни, допълниха от ведомството.\r\n\tДоколкото Европейската комисия предостави половината от средствата за предпроектното проучване е нормално тя да бъде запозната с първичните резултати.\r\n\tНе е изключено все пак темата за хъба да се повдигне и на планираната за 29 юни в София годишна среща на Групата на високо равнище за газовата свързаност в Централна и Югоизточна Европа (CESEC), в която участват Aвстрия, България, Хърватия, Гърция, Унгария, Италия, Румъния, Словения и Словакия. Именно при сформирането на тази група се роди идеята за газовия център.\r\n\t\"Тогава стигнахме до извода, че всяка страна от Югоизточна Европа трябва да следва принципите за поне три източника на доставка на газ и решихме, че България е подходяща за газоразпределителен център заради географското си положение и развитата си газова мрежа\", припомни при последното си посещение у нас през март зам.-председателят на Европейската комисия и отговорен за Европейския енергиен съюз Марош Шефчович. Тогава той обясни, че е \"много важно България да се трансформира  и газов оператор, което ще е по-добре за страната и региона\".\r\n\tИдеята за изграждането на хъба досега е презентирана от правителството пред Турция, Азербайджан и Израел. Кабинетът засега има сигурни само 1 млрд. куб. м газ от азерското каспийско находище \"Шах Дениз ІІ\", договорени от \"Булгаргаз\" за доставка от 2020 г. С Баку обаче се преговаря за увеличаването на тези количества, за да може да се вдигне ликвидността на проектохъба.\r\n\tКлючово за реализацията му обаче ще е евентуалното съгласие на \"Газпром\" втората тръба на \"Турски поток\", която трябва да захранва Западна Европа, да стигне до Варна независимо дали по дъното на Черно море, или по суша през границата ни с Турция. Капацитетът й ще е 15.75 млрд. куб. м, но руският концерн искаше сигурни гаранции от страна на Брюксел за доставките по тази тръба до България, за да не се повтори сценарият с блокирания от Еврокомисията проект \"Южен поток\".\r\n\tПрез юли 2017 г. за руски доставки за хъба \"Балкан\", но засега не се е чуло да има напредък по разговорите в тази посока с \"Газпром\".\r\n\tОкончателните резултати от предпроектното проучване за необходимостта от това съоръжение трябва да са готови в срок от 110 календарни дни от подписването на договора с изпълнителя. Реално той изтича на 3 юли, но отново има допълнителен период за отразяване на забележи от \"Булгартрансгаз\". От енергийното ведомство казаха, че намеренията са крайните анализи за хъба ще бъдат представени през септември 2018 г.", "date": "2018.05.03", "title": "Хъбчето на Борисов изпадна от европредседателството"}
{"url": "http://www.mediapool.bg/kongresmeni-iskat-tramp-da-bade-nominiran-za-nobelova-nagrada-za-mir-news278627.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп да бъде номиниран за Нобелова награда за мир за 2019 г. заради усилията му за прекратяване на кризата на Корейския полуостров и премахване на ядреното оръжие в региона.\r\n\tТова предлагат група конгресмени от САЩ в свое писмо, изпратено до Нобеловия комитет, предаде БТА.\r\n\tТекстът на посланието, подписано от 13 членове на Конгреса, беше публикуван от кабинета на конгресмена Люк Месър. В него се отбелязва, че откакто е заел поста, Тръмп неуморно е работил за оказване на максимален натиск над Северна Корея, за да прекрати оръжейната си програма и да се стигне до мир в региона.\r\n\t\"Неговата администрация успешно обедини световната общественост, включително Китай, за да въведе най-успешните международни санкции срещу Пхенян в историята\", отбелязват конгресмените.\r\n\tТе подчертават, че санкциите са разрушили икономиката на Северна Корея, което до голяма степен е позволило Пхенян да бъде доведен на масата за преговори.\n\n\r\n\tДоналд Тръмп вече беше номиниран за Нобелова награда за мир през 2018 г., за трета поредна година, припомня БТА.", "date": "2018.05.03", "title": "Kонгресмени искат Тръмп да бъде номиниран за Нобелова награда за мир"}
{"url": "http://www.mediapool.bg/keimbridzh-analitika-se-zakriva-no-mozhe-da-prodalzhi-rabota-pod-drugo-ime-news278628.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\nКомпанията \"Кеймбридж аналитика\" Cambridge Analytica), която в средата на март се оказа в центъра на огромен скандал с несанкционирано използване на лични данни на около 87 млн. потребители на Фейскбук, съобщи, че прекратява цялата си дейност и влиза в процедура по обявяване в несъстоятелност. Решението влиза в сила незабавно. Процедурата по обявяване в несъстоятелност ще протече във Великобритания.\"Кеймбридж аналитика\" настоява, че е невинна и се представя за жертва на разгърната в медиите кампания за дискредитирането ѝ. По всичко изглежда, че компанията възнамерява да продължи работата си, но под друго име. Компанията казва, че бива оклеветена за практики, които са не само законни, но и общоприети като стандартна част от онлайн рекламата. \"Кеймбридж Аналитика\" се превърна в обект на редица необосновани обвинения и въпреки усилията на компанията да защити името си тя бе оклеветена за дейност, която не само е изрядна от законова гледна точка, но е и широко приета като стандартен елемент от рекламирането в интернет – както в областта на политиката, така и в областта на търговията\",  на британската консултантска фирма.\"Кеймбридж Аналитика\", която е подразделение на частната британска компания SCL Elections, се оказа в епицентъра на глобален скандал за злоупотреба с лична информация. Това стана, след като социалната мрежа Фейсбук призна, че по неправомерен начин е споделила с \"Кеймбридж Аналитика\" лични данни на милиони потребители.\n\nКонсултантската компания от своя страна била използвала данните през 2016 г. в полза на кампанията за излизане на Великобритания от ЕС, както и на предизборната кампания на президента на САЩ Доналд Тръмп.\"Кеймбридж аналитика\" отбелязва, че всички отправени ѝ обвинения и \"информационната обсада от страна на медиите\" са довели до това, че компанията практически се е лишила от всичките си клиенти и доставчици, поради което е нецелесъобразно да продължи работа. Създадена през 2013 г., \"Кеймбридж аналитика\" се занимава със събиране и анализ на лични данни на потребители, оценявайки техните предпочитания с цел разработване на ефективни политически и търговски реклами. За събирането на данните във Фейсбук е било ползвано приложението thisisyourdigitallife – нещо като тест за определяне на типа личност, разработено от Александър Коган от Кеймбриджкия университет. От Фейсбук да разрешили на Коган да проведе теста в социалната мрежа само поради това, че резултатите ще се използват за научни изследвания. В теста са участвали около 300 хил. човека, но впоследствие Коган получава и данните от профилите на техните приятели във Фейсбук, като всички те са предадени на \"Кеймбридж аналитика\".Обширната информация, съдържаща се в профилите – интереси, увлечения, политически възгледи, посещавани места и пр. - позволяват да се създаде портрет на средностатистическия избирател и отчитайки наличните данни, да му се предложи ефективна реклама или да се повлияе на мнението му при избор на политически кандидат. Макар че компанията е работила с предизборния щаб на Доналд Тръмп, тя твърди, че не е ползвала получените данни от потребители на Фейсбук по време на президентската кампания. Има основания да се смята, че \"Кеймбридж аналитика\" няма да изчезне след процедурата по банкрут и ще продължи да работи под друго име. Според официалния британски регистър на компаниите и организациите Companies House, на същия адрес, на който е регистрирана SCL Elections, се намира и фирмата Emerdata Limited. Тя е била учредена в средата на 2017 г., но до края на март т.г., тоест до избухването на скандала с \"Кеймбридж аналитика\", не е извършвала никаква дейност, докато сега работи на пълни обороти. В края на март начело на Emerdata е назначен Александър Тейлър, уволнен от \"Кеймбридж аналитика\" в разгара на скандала. Сред топ мениджърите на Emerdata могат да се видят имената на още няколко представители на \"Кеймбридж аналитика\", която сега се закрива. Заявените в регистъра дейности на Emerdata съвпадат с тези на \"Кеймбридж аналитика\" – обработка и анализ на данни и свързани с това дейности.", "date": "2018.05.03", "title": "\"Кеймбридж аналитика\" се закрива, но може да продължи работа под друго име"}
{"url": "http://www.mediapool.bg/desetima-postradaha-pri-eksploziya-v-london-news278629.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДесетина души са с леки изгаряния след експлозия в британската столица Лондон, предизвикана от запален на открито огън по случай еврейския празник Лаг БаОмер, информира в. \"Дейли експрес\", цитиран от Ройтерс.\r\n\tИнцидентът е станал в квартал Стамфорд хил в северната част на града в момент, в който около огъня е имало много хора. Според еврейския информационен сайт Йешива, цитиран от вестника, взривът изглежда е бил предизвикан от горивото, с което е бил разпалван огънят.\r\n\t\"Десет лица са получили леки изгаряния след запалване на голям огън на открито като част от празненствата на местната еврейска общност на Ревънсдейл роуд, Стамфорд хил\", съобщи полицията в Туитър. \r\n\tВ съобщението се казва още, че няма данни за престъпна дейност и сериозно пострадали. Експлозията може да е била предизвикана и от хвърлен в огъня мобилен телефон, съобщи по-рано в. \"Дейли експрес\".", "date": "2018.05.03", "title": "Десетима пострадаха при експлозия в Лондон"}
{"url": "http://www.mediapool.bg/ukraina-posledva-sasht-i-razshiri-sanktsiite-sreshtu-rusiya-news278630.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът за национална сигурност и отбрана на Украйна (СНБО) разшири санкциите по отношение на руски юридически и физически лица.\r\n\tТе бяха синхорнизирани със списъка на Министерството на финансите на САЩ, който бе публикуван на 6 април и продължи действието на ограничителните мерки, въведени през предходните години, предава ТАСС.\r\n\tТе засягат основно лица, „съпричастни към информационна и кибер агресия“ срещу Украйна, към „противозаконни действия срещу граждани на Украйна, които се задържат незаконно в Русия“, както и депутати от Държавната Дума и членове на Съвета на Федерацията на Русия.\r\n\t„Санкциите се въвеждат по инициатива на Министерския съвет на Украйна и Националната банка на Украйна за три години или безсрочно по отношение на физически и юридически лица“, се казва в съобщение от пресслужбата на СНБО. Списъкът на лицата и компаниите, против които се въвеждат санкциите, засега не е публикуван.", "date": "2018.05.03", "title": "Украйна последва САЩ и разшири санкциите срещу Русия"}
{"url": "http://www.mediapool.bg/devetima-amerikanski-voenni-zaginaha-v-samoletna-katastrofa-news278631.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДеветима американски военнослужещи загинаха при катастрофа с военен самолет, който се разби на летището в Савана, Джорджия, съобщава БНР.\r\n\tТоварният С-130 „Херкулес“, собственост на Националната гвардия на Пуерто Рико, е извършвал тренировъчен полет.\r\n\tТой се е разбил в непосредствена близост до международното летище Савана Хилтън Хед, уточниха американските ВВС в комюнике по трагичния случай.", "date": "2018.05.03", "title": "Деветима американски военни загинаха в самолетна катастрофа"}
{"url": "http://www.mediapool.bg/inovatsiite-za-nagryavane-na-tyutyun-podgotvyat-badeshteto-bez-dim-news278600.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tУпотребата на IQOS не е безрискова. Всъщност във всяка наша комуникация ние ясно посочваме, че от здравна гледна точка най-добре е човек никога да не започва, или ако е започнал, да спре да ползва тютюневи изделия. IQOS – нашето електронно устройство, което нагрява тютюна без горене – е предназначено за пълнолетни пушачи, които не искат или не могат да се откажат от употребата на тютюн и които искат да заменят цигарите с по-добра алтернатива. Затова е много важно характеристиките на IQOS и начините за неговата употреба да бъдат обяснени от професионални IQOS инструктори и консултанти само на пълнолетните пушачи, които не желаят да спрат да употребяват тютюн. Именно на тях предоставяме ясна информация за рисковете и никога не осъществяваме комуникация с непушачи или бивши пушачи.\r\n\t\r\n\tНай-простото обяснение е, че нашата система за нагряване на тютюн премахва процеса на горене. А за да докажем, че нагряването на тютюна е по-добра алтернатива на пушенето на цигари,  ние сме разработили многостепенен подход за научна оценка по модела на фармацевтичната индустрия и при спазване на международните насоки за най-добри практики в научните изследвания. Вече над 10 години \"Филип Морис Интернешънъл\" провежда научни изследвания и разработва нови продуктови платформи в тази посока, като анализира съвкупност от научни данни,  събрани в рамките на нашата многостепенна програма за научна оценка. Нашите изводи за употребата на IQOS се валидират и потвърждават чрез редица многообразни научни изследвания, а не се основават само на еднократен лабораторен анализ или клинично проучване.\n\n\r\n\tПодходът на компанията е разработен така, че да се осигурят 5 нива на научни доказателства в процеса на цялостната научна програма. Първо се проверява дали дизайнът на продукта не създава допълнителен риск в сравнение с вече познатите рискове при цигарите.  Едва тогава се провеждат следващите изследвания. Извършват се лабораторни анализи и клинични  проучвания за оценка на образуването и излагането на емисиите, както и на нивото на токсичност в сравнение с цигарите.\r\n\tСъщо така, \"Филип Морис\" осъществява и проучвания за това дали потребителите разбират правилно посланията относно рисковия профил на продуктите, както и как употребяват продукта в реални условия. И накрая, компанията проследява дългосрочния ефект от употребата на IQOS след пускането му на пазара. Събраните на всеки от тези етапи доказателства потвърждават нашето твърдение, че IQOS е по-добра алтернатива на цигарите с потенциал за намален риск в сравнение с продължителното пушене. \r\n\tДо момента сме провели множество проучвания, включително и 8 клинични проучвания в Япония, САЩ и Европа, чрез които се проследява ефектът при три групи: пушачи, които продължават да пушат цигари, такива, които са преминали на IQOS, и такива, които са спрели да пушат. Резултатите са обнадеждаващи за нас и всеки, който има интерес, може да разгледа данните от нашите клинични проучвания на .\r\n\t\r\n\tНикотинът е естествена съставка на тютюневото растение. Той води до пристрастяване и затова хората употребяват тютюн. Той обаче не е основният причинител на заболяванията, свързани с пушенето. Всъщност истинската опасност идва от тютюневия дим, който се освобождава, когато тютюнът гори при температура от над 600 градуса. Тютюневият дим съдържа над 6000 вредни вещества, като за 1% от тях е доказано, че са канцерогенни. С нашата нова технология се избягва горенето, като вместо това тютюнът се нагрява до максимална температура от 350 градуса. По този начин се намаляват значително тези вредни вещества в тютюневия дим. Всъщност това не е дим, а аерозол, който съдържа 80% вода.\r\n\t\r\n\tТова е биополимерен филтър, направен от полимлечна киселина, която се извлича от царевично нишесте и той е биоразградим.  Полимлечната киселина е един от най-често срещаните полимери в света и се използва в производството на редица потребителски стоки. Този филтър е поставен в нашите тютюневи стикове с цел да се намали допълнително броят на вредните вещества. Втората причина е, че този биополимерен материал охлажда аерозола. Когато стикът се ползва, биополимерът се втвърдява, а това е нормална реакция на температурата на аерозола. Компанията извърши анализ на биополимерния филтър, който показва, че той не влияе на токсичността на аерозола.\r\n\t\r\n\tЗа да можем да продаваме IQOS в САЩ, трябва да подадем в FDA т.нар. предпазарно заявление. \"Филип Морис Интернешънъл\" е внесла такова заявление на 30 март 2017 г. Това е част от регулаторната процедура в САЩ и ние очакваме решението.\r\n\tОсвен това, ако искаме да предлагаме в САЩ даден продукт като продукт с модифициран или намален риск на пълнолетните потребители, ние трябва да преминем и през друга процедура. Нашето научно досие, заедно със заявление по тази процедура е подадено на 5-ти декември 2016 г. Процесът на разглеждане на това заявление е много сложен и с много етапи и се нарича \"заявление за одобрение на тютюнево изделие с модифициран риск“. В рамките на тази процедура досега е извършена оценка на нашите научни данни, осъществени са наблюдение и проверки във всички наши производствени предприятия, както и в научноизследователските ни центрове и в центровете за клинични проучвания. На втория етап от тази процедурата представители на \"Филип Морис Интернешънъл\" взеха участие в заседанието на специализирания \"Научен консултативен съвет за тютюневи изделия“ (Tobacco Products Scientific Advisory Committee - TPSAC), който е звено на Американската агенция за храни и лекарства (FDA). По време на изслушването експертите на нашата компания  представиха наличните данни и резултати.  Съветът разгледа доста широк кръг от научни и технически данни и въпроси, както и такива, свързани с комуникацията с потребителите.\r\n\tМакар да не изрази съгласие с някои конкретни формулировки в предложените от компанията комуникационни послания, той потвърди, че научните данни подкрепят мнението, че пълното преминаване на IQOS намалява значително излагането на вредни вещества. Това е много окуражаващо за нас и ние очакваме FDA да излезе с решения и по двете заявления.\r\n\t\r\n\tНие приветстваме независимата проверка и верифициране на нашите научни данни за системата за електронно нагряване на тютюна. Вярваме, че това е много важно с оглед постигането на прозрачност и изграждането на доверие в обществото и държавните институции в нашата научна работа и данни.\r\n\tДа, вече има изследвания, осъществени от независими научни специалисти в различни области, които доказват отсъствието на горене при IQOS, пожарната безопасност на устройствата IQOS и употребяваните тютюневи стикове, химичния състав на аерозола от IQOS  и намаленото образуване на вредни и потенциално вредни вещества, липсата на негативно въздействие върху качеството на въздуха в затворени помещения, както и резултатите от неклиничните и клинични проучвания на компанията. Примери за организации, провели такива изследвания, са Германският институт за оценка на риска (BfR); Комитетът по токсичност, канцерогенност и мутагенност на Великобритания (COT), организацията Public Health England; Отделът за здраве и околна среда на Националния институт по обществено здраве на Япония; Центърът за контрол и изпитване на качеството на тютюна в Джънджоу, Китай. За нас нарастващият интерес на държавните органи и независими институти и организации към валидирането на нашите бездимни продукти е обнадеждаващ и стимулиращ, и ние очакваме да получим все повече външна подкрепа в нашите усилия за изграждане на бъдеще без дим. \r\n\t\r\n\t\"Филип Морис\" инвестира повече от 1.5 млрд. долара вече над 10 години в разработване и научни изследвания на нови технологични платформи и продукти, които да намалят риска за пълнолетните пушачи. След фабриките ни в Италия и Швейцария, компанията инвестира огромни средства в трансформирането на фабриките в Гърция, Румъния и Германия. Това само потвърждава сериозните намерения и изпълнението на обявените цели и визия на компанията за изграждане на свят без дим. И това е само началото, защото освен в усъвършенстване на най-напредналата ни система за нагряване на тютюна и разнообразяване на използваните с нея продукти, \"Филип Морис\" работи и по още три нови платформи–алтернативи на традиционното пушене.\r\n\tЗа бъдещите намерения на компанията, нашият главен изпълнителен директор Андре Каланцопулос заяви убеждението си, че ще дойде моментът, когато ще има достатъчен прием на тези по-добри алтернативи от пълнолетните потребители в сравнение с продължаване на пушенето, и с подкрепата на правителствата по света, ще видим края на цигарите.\r\n\t\r\n\tЗа навлизането на пазара на която и да е нова технология, независимо от индустрията, включително и за нашата, само няколко месеца от старта в София през ноември 2017 г. е съвсем кратко време за отчитане на устойчиви резултати.\r\n\tНо това, което наблюдаваме като интерес в София е окуражаващо и ни дава стимул за разширяване и в други градове в страната – Пловдив, Варна, Бургас, Русе, Стара Загора и други. Важно е да спомена, че предлагането на иновативни технологични продукти изисква и нов начин на работа и комуникация. Дигитализацията и бързата реакция, характерна за стартъп фирмите, се превърнаха в част от новата ни фирмена култура. Ето така ние осъществяваме най-голямата трансформация в историята си. Това означава създаване на центрове за обслужване на клиенти, актуализиране на продуктите, оптимизиране на процесите и услугите на база обратна връзка от потребители.\r\n\tТози подход от света на новите технологии е напълно нов за нас и изисква и ние бързо да се адаптираме към него и да променим установения с десетилетия бизнес модел, за да можем най-добре да отговорим на потребностите на пълнолетните потребители. Тъй като IQOS представлява ново високо-технологично електронно устройство, неговите характеристики и начин на използване трябва да бъдат детайлно и внимателно обяснени. Ние държим всеки пълнолетен потребител, който е заявил интерес, да получи професионално и компетентно обучение за функционирането му и неговите качества, за да може да направи своя информиран избор за употреба. Затова осигуряваме персонален подход и подходящи условия в специализираните ни магазини.\r\n\tПо този начин можем да гарантираме контрол върху достъпа на непълнолетни и на други социални групи /например, бременни жени/. Трябва да добавя, че нашите пазарни изследвания и наблюдения в световен мащаб показват, че устройството не представлява интерес за непушачи и бивши пушачи.\r\n\tБългарите по принцип сме любопитни и отворени за иновациите, технологиите и науката, затова считаме, че иновативните продукти са приети добре от пълнолетните пушачи в страната. Ние сме убедени, че това е правилният път за развитие на цялата индустрия и този път води до бъдеще без дим.", "date": "2018.05.03", "title": "Иновациите за нагряване на тютюн подготвят бъдещето без дим"}
{"url": "http://www.mediapool.bg/bankovite-taini-na-magistratite-da-se-razkrivat-po-lesno-reshi-ns-news278632.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът прие без особени дебати в четвъртък предложението за промяна на Закона за съдебната власт (ЗСВ), с която се дава право на Инспектората към ВСС да има достъп до банковите тайни на магистратите при изрично заявено от тях съгласие.\r\n\tИдеята на правосъдното министерство включва и хипотезата – при отказ инспекторите да сезират съответния районен съд и той да се произнася по искането. Предложението бе подкрепено на първо четене от 96-има депутати, едва двама гласуваха \"против\", а 41 се въздържаха.\r\n\tТодор Байчев от БСП заяви преди вота, че левицата няма да подкрепи промяната в ЗСВ, въпреки че си давала сметка, че целта е да се оптимизира законовата уредба, след като са възникнали някои въпроси в практиката по приложението на закона.\r\n\tТой обаче постави въпроса дали с облекчаването на процедурата по разкриване на банковата тайна на магистратите не се изземвали функциите на районния съдия, който безпристрастно да реши.\r\n\tПредседателят на правната комисия в парламента Данаил Кирилов декларира, че съпартийците му от ГЕРБ подкрепят законопроекта, изготвен от правосъдното министерство след продължителна и прецизна работа заедно с върховните съдилища, прокуратурата и ВСС.\r\n\t\"Природата, произхода на предлаганите промени е от магистратурата и целта е да се отстранят спънки по прилагането на закона\", обясни Кирилов, добавяйки, че с приемането на поправката щяла да се подобри дейността на съдебната власт.\r\n\tТой припомни, че възнамерява между двете четения на законопроекта да предложи и друга промяна в ЗСВ – председателят на Върховния административен съд да може да командирова и съдии от общите районни и окръжни съдилища.\n\n\r\n\tИнспекторатът към ВСС призова за приемане на по-лесен механизъм за разкриване на банковата тайна на магистратите още през септември м.г. Целта е инспекторите да получават от БНБ информация за паричните задължения на магистратите и техните близки, за номерата на банковите сметки, техните титуляри и упълномощените да се разпореждат със сметките лица, както и данни за наетите сейфове в банки и техните пълномощници.\r\n\tОтделно от това, с промяната се въвежда двойно увеличение на срока за проверка на имуществените декларации – от три на шест месеца. Проверките включват разкриването на банкова и застрахователна тайна. Те се разпростират и към съпрузите (или хората във фактическо съжителство) и непълнолетните деца на магистратите.", "date": "2018.05.03", "title": "Банковите тайни на магистратите да се разкриват по-лесно, реши НС"}
{"url": "http://www.mediapool.bg/ednite-partnyori-na-gerb-iskat-izlizane-ot-es-a-drugite---ot-nato-news278633.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизирането на референдум за излизането на България от НАТО ще е основната част от кампанията на партия \"Воля\" за европейските избори следващата година, съобщи председателят ѝ Веселин Марешки. Заканата му, която предизвика смях в парламента, стана повод ДПС да обобщи, че \"едните партньори на ГЕРБ искат излизане от ЕС, а другите от НАТО\"., коментира Марешки в четвъртък пред БНР.\r\n\tСпоред него една истински силна и обединена Европа може да бъде равностойна на САЩ, а не да е тяхна \"притурка\":\r\n\t\n\n\r\n\tДруга теза на Марешки е, че \"Европа е ограбила българския народ\".\r\n\t\r\n\tВеселин Марешки преди два дни на конференцията на европейската крайна десница във френския град Ница. Целта на срещата бе да се начертае план за участието на формациите на изборите за Европейски парламент през следващата година и явно Марешки е решил стриктно да следва набелязания курс: \r\n\tЛидерът на партия \"Воля\" заяви, че трябват силни държави за силна Европа: \r\n\tПредседателят на групата на ГЕРБ в Народното събрание Цветан Цветанов се обяви против поискания от Марешки референдум за излизане от НАТО. , посочи Цветанов.\r\n\tЗаместник-председателят на управляващата партия напомни, че идната пролет ще се проведат европейски избори, които по думите му \"ще бъдат много интересни\" в този контекст, защото щели да изиграят ролята на \"много ясен лакмус за всички настроения в обществото за НАТО и ЕС\".\r\n\tВтората по големина партия не коментира изявите на Марешки. Макар да бе изрично питана за мнението ѝ, лидерът на социалистите Корнелия Нинова заяви, че отказва да влиза в \"подобен дебат\", заради \"несъстоятелните мотиви\".\r\n\tКратък, но ироничен към ГЕРБ коментар направи лидерът на ДПС Мустафа Карадайъ.\r\n\t, каза той, визирайки не само идеята на Марешки, а и изказванията на Волен Сидеров от Крим преди седмица.\r\n\tКарадайъ определи идеите на Марешки като \"ярък популизъм\" и отново заговори за управляващата партия.\"Това е ГЕРБ. Те въвеждат двойните стандарти. Това им е ценностната система и коалиционната култура\", допълни той.\r\n\tКакто е известно, миналата година \"Воля\" поиска, но не бе допусната в управляващата коалиция на ГЕРБ и \"Обединени патриоти\". Марешки и депутатите му обаче са на разположение на управляващите при гласуването на важни закони. Самият Марешки, който спечели политическа популярност благодарение на \"евтините\" си аптеки и бензиностанции, е клиент на прокуратурата и според наблюдения на парламентаристи от различни партии, политическата воля на \"Воля\" обикновено е функция на чужда воля.", "date": "2018.05.03", "title": "Едните партньори на ГЕРБ искат излизане от ЕС, а другите - от НАТО"}
{"url": "http://www.mediapool.bg/taims-bryuksel-zaplashva-da-spre-parite-za-iztochnite-avtokrati-news278634.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБрюксел ще има право да спира финансирането за страни, които не издържат нов тест за \"върховенството на закона\". Това предвижда първият план за разходите на Европейския съюз след Брекзит, коментира британският в. \"Таймс\" в четвъртък – ден след като Европейската комисия направи предложението си, по което в следващите месеци предстоят вероятно бурни дебати.\r\n\t \r\n\tЕвропейската комисия представи бюджет в размер на 1,3 трилиона евро за 2021-2027 г., който се опитва да запълни празнината, оставаща в хазната на ЕС след напускането на Великобритания, но може да задълбочи разделенията в общността заради предизвикващи разногласие въпроси като бежанските квоти и съдебната независимост.\r\n\t \r\n\tПредседателят на ЕК Жан-Клод Юнкер, който очаква подобни битки, както и спорове за разпределянето на брюкселския пай, призова членовете да проявят солидарност в идните месеци. Той настоя, че новият бюджет е \"възможност да оформим своето бъдеще като нов, амбициозен съюз от 27 страни\".\r\n\t \r\n\tПланът обаче заплашва да институционализира вече увеличаващите се разделения между Изтока и Запада, пише по-нататък британският вестник. Полша и Унгария оглавяват протести срещу искането финансирането да бъде в зависимост от това дали страната ще издържи новия тест за \"върховенство на закона\".\r\n\t\r\n\tПредложението, определено като \"съществено нововъведение\", има за цел да попречи на страни от някогашния източен блок да нарушават демократичните свободи и да ги принуди да зачитат бежанските квоти на ЕС под страх от загуба на финансирането от Брюксел.\r\n\t \n\n\r\n\tИдеята има силната подкрепа на Франция, Германия и Холандия, но много източноевропейски страни са недоволни от това да бъдат принуждавани да приемат западноевропейския съдебен модел.\r\n\t \r\n\tУнгария и Полша, които вече открито се разбунтуваха и отказват да прилагат мигрантските квоти на ЕС въпреки решенията на Съда на общността, почти със сигурност са в нарушение на новите изисквания, което значи, че могат да наложат вето на бюджета, пише \"Таймс\".\r\n\t \r\n\tПолша е в спор с ЕС и заради реформата на Конституционния си съд. Румъния също е предупредена заради съдебни реформи, отбелязва вестникът.\r\n\t \r\n\tПърви гласове против\r\n\t \r\n\tУнгария реагира гневно на предложение на Европейската комисия, което може да намали средствата за развитие, отпускани на държави, за които се смята, че са подкопали върховенство на закона. Будапеща заяви, че няма да приеме да бъде изнудвана, предаде Ройтерс.\r\n\t \r\n\t\"Има действащи договори в Европейския съюз, които ясно определят правата и задълженията на държавите членки на ЕС\", каза на пресконференция унгарският външен министър Петер Сиярто.\r\n\t \r\n\t\"Ние не сме съгласни с всяко предложение, което би предполагало потенциално изнудване на когото и да било, когато става дума за европейски фондове, които трябва да бъдат предоставени на страните въз основа на договорите\", каза той.\r\n\t \r\n\tЕврокомисията обвини дясното правителство на премиера Виктор Орбан, че подкопава независимостта на унгарските съдилища и ограничава свободата на медиите.\r\n\t \r\n\tВаршава ще се противопостави на всеки бюджетен план на ЕС, който не балансира нуждите на отделните страни членки, каза заместник-външният министър на Полша Конрад Шимански, цитиран от Ройтерс.\r\n\tПътят към пълен компромис по бюджета на ЕС все още е много дълъг, каза Конрад Шимански пред репортери във Варшава, която може да загуби значителни средства заради заплахата за независимостта на съдебната й система.\r\n\t \r\n\tФренското правителство определи като неприемливи предложенията на Брюксел за съкращаване на средствата за Общата селскостопанска политика (ОСП) с около 5 процента в многогодишния бюджет за периода 2021-2027 година, предаде Франс прес.\r\n\t \r\n\tТакова понижение - драстично, мащабно и сляпо - е просто неприемливо и Франция няма да приеме никакво намаление на преките доходи на селскостопанските производители, се казва в комюнике на френското министерство на земеделието.\r\n\t \r\n\tКомисията предложи финансирането на ОСП и на политиката на сближаване да се намали умерено - и за двете политики с около 5 процента - за да отразява новата действителност след напускането на Великобритания.\r\n\t \r\n\tШвеция е на мнение, че предложеният от Европейската комисия многогодишен бюджет на ЕС е необоснован, заяви в интервю за шведската телеграфна агенция ТТ финансовият министър Магдалена Андерсон. Това е необосновано предложение, което не можем да приемем, отбеляза тя.\r\n\t \r\n\tКолкото е по-голям е бюджетът, толкова е по-голяма ще бъде вноската, допълни Андерсон.\r\n\t \r\n\tПредложението на ЕК за бюджета за периода 2021-2027 година означава,че вноската на Швеция може да се увеличи с 15 милиарда шведски крони (около 1,5 милиарда евро). Това е с 35 процента повече, отколкото средно през 2014-2020 година, затова Андерсон отбеляза, че очаква разгорещени преговори с Европейската комисия по този въпрос.\r\n\t \r\n\tПо думите й ЕС се нуждае от по-съвременен бюджет, който да заделя повече средства за сигурност, миграция и създаване на работни места.\r\n\t \r\n\tВ интервю за шведската телеграфна агенция ТТ премиерът Стефан Льовен припомни, че през 2015 година кралството е приело 163 000 бежанци, като изчислен на глава от населението, показателят е рекорден.\r\n\t \r\n\tЕвропейската комисия отбелязва, че без отчитане на инфлацията (по цени от 2018 г.) бюджетът е 1,135 милиарда евро поети задължения, което се равнява на 1,11 процента от брутния национален доход (БНД) на ЕС-27. Бюджетът на ЕС за завършващия цикъл 2014-2020 година е 1,087 милиарда евро, което се равнява на 1,03 от сумарния БНД на ЕС за периода.", "date": "2018.05.03", "title": "\"Таймс\": Брюксел заплашва да спре парите за източните автократи"}
{"url": "http://www.mediapool.bg/pyasachni-i-gramotevichni-buri-otneha-zhivota-na-77-dushi-v-indiya-news278635.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоне 77 души загинаха, а 143 са ранени в пясъчни бури, разразили се тази нощ в Северна Индия, съобщиха властите, цитирани от Франс прес. Най-засегнати от стихията са щатите Утар Прадеш и Раджастан и там жертвите са съответно 46 и 31, според служители на органите за реакция при бедствия.\r\n\t \r\n\tПовечето загинали са станали жертва на паднали дървета и електрически стълбове или срутване на стени и покриви на сгради, които не са устояли на изключително силния вятър.\r\n\t \r\n\tАсошиейтед прес съобщава за силни гръмотевични бури, придружени с проливни дъждове, взели 72 жертви в Северна и Западна Индия.\r\n\t \r\n\tВластите се опасяват, че броят на загиналите може да се увеличи, тъй като още няма пълна информация за щетите в отдалечени райони, съобщи ДПА.\r\n\t \r\n\tПясъчните бури, придружени с изключително силни ветрове са обичайни за летния сезон в тези части на Индия.\r\n\t \n\n\r\n\tЗа днес се очакват гръмотевични бури с поривисти ветрове в цяла Северна Индия, съобщи метеорологичната служба.\r\n\t \r\n\tКомисарят на службата за справяне с бедствия Санджай Кумар каза, че разрушенията са особено силни в северния индийски град Агра, където се намира мраморният мавзолей Тадж Махал. В сряда вечерта в Агра са загинали 36 души, а вятърът е достигнал 130 км/ч. Някои хора са били убити от мълнии, предаде Асошиейтед прес.", "date": "2018.05.03", "title": "Пясъчни и гръмотевични бури отнеха живота на 77 души в Индия"}
{"url": "http://www.mediapool.bg/ruski-iztrebitel-katastrofira-krai-siriya-dvamata-piloti-sa-zaginali-news278636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски изтребител Су-30 СМ е претърпял авария и се е разбил в Средиземно море близо до Сирия. И двамата пилоти са загинали, съобщи ТАСС.\r\n\t \r\n\tНовината е била потвърдена пред журналисти в министерството на отбраната на Русия.\r\n\t \r\n\tСамолетът е катастрофирал тази сутрин в 9.45 часа московско време при набиране на височина след излитане от летището на базата \"Хмеймим\" в Сирия. И двамата летци, който \"до последната минута са опитвали да спасят машината\" са загинали, казаха в министерството, позовавайки се на съобщение от мястото на катастрофата.\n\n\r\n\t \r\n\tКато възможна причина се посочва попадане на птица в двигателя и се заявява, че не е имало стрелба по самолета. \r\n\t \r\n\tЗа руски изтребител, разбил се в Средиземно море край сирийския град Джабале, провинция Латакия, съобщи и сирийският Център за наблюдение на правата на човека. \r\n\t \r\n\tТова е първата катастрофа в историята на руската военна авиация с този вид изтребител, отбелязва ТАСС. \r\n\t \r\n\tСу-30 СМ (серийно, модернизиран) е двуместен маневрен боен самолет от поколение \"4 ++\". Оборудван с два турбореактивни двигателя. Продължителността на полета му без зареждане е 3.5 часа. \r\n\t \r\n\tПреди два месеца в Сирия падна руски военнотранспортен самолет Ан-26. Загинаха всички 39 души на борда. Трагедията отново стана при в района на базата \"Хмеймим\".", "date": "2018.05.03", "title": "Руски изтребител катастрофира край Сирия, двамата пилоти са загинали"}
{"url": "http://www.mediapool.bg/novi-izpitaniya-za-tereza-mei-i-planovete-y-za-brekzit-news278637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКамарата на лордовете одобри даването на правомощия на британския парламент да спре евентуална сделка за излизане на Великобритания от Европейския съюз, която може да доведе до възобновяване на твърда граница на остров Ирландия, предаде Ройтерс.\r\n\t \r\n\tГорната камара на парламента одобри с 309 на 242 гласа поправка към правителствения план за Брекзит.\r\n\t \r\n\tРешението е поредно поражение за правителството на министър-председателката Тереза Мей във връзка със законодателството, което официално ще сложи край на членството на Великобритания в ЕС.\r\n\t \r\n\tЕдинствената сухоземна граница на Великобритания след излизането й от ЕС ще бъде в Северна Ирландия. И двете страни казват, че са решени да оставят отворена границата с Ирландия, но засега не успяват да намерят практически начин за това.\r\n\t \n\n\r\n\tВъпросът каква ще бъде ситуацията между Ирландия и Северна Ирландия, след като Великобритания напусне ЕС, е особено деликатен предвид десетилетията насилие в района заради това дали той да бъде част от Великобритания или от Ирландия. Близо 3600 души бяха убити преди мирното споразумение от 1998 г.\r\n\t \r\n\tИма опасения, че възобновяването на граничните проверки може отново да разпали насилието.\r\n\t \r\n\tПоправките на Камарата на лордовете към законопроекта за излизане на Великобритания от ЕС са критикувани от правителството и могат да бъдат отменени в Камарата на общините, където Мей има работещо мнозинство, макар и крехко.\r\n\t \r\n\tВчера обаче британската министър-председателка се изправи пред нов изблик на напрежение в собствената си консервативна партия, след като група депутати, поддръжници на Брекзита, заплашиха да оттеглят подкрепата си за нея, ако не се откаже от плана си за митнически съюз с ЕС след излизането на Великобритания, предаде Франс прес.\r\n\t \r\n\tПарламентарен бунт заради митническия съюз\r\n\t \r\n\tОколо 60 консервативни депутати от Групата за европейски изследвания (ERG) са изпратили на Мей доклад от 30 страници, в които се противопоставят на такава възможност, която според тях бе намалила полето за маневриране на Обединеното кралство след Брекзита и би лишила от смисъл решението на британците да напуснат ЕС, съобщават британски медии.\r\n\t \r\n\tДокументът бе връчен в момент, когато Тереза Мей събираше своя \"военен кабинет за Брекзита\", който трябва да определи бъдещата ориентация на преговорите с Брюксел по въпроса за митническия съюз.\r\n\t \r\n\tМинистър-председателката многократно заявява, че иска страната да напусне митническия съюз и общия пазар, за да може свободно да договаря собствените си търговски партньорства, по-специално със Съединените щати и страните от Общността на нациите (бившата Британска общност).\r\n\t \r\n\tНо тъй като ЕС представлява близо половината от британската външна търговия, тя обмисля две възможности за ограничаване на ефекта от Брекзита. Едната се състои в чисто технологично съхраняване на нормалния търговски обмен.\r\n\t \r\n\tДругата възможност, която изглежда е предпочитана от Тереза Мей, има вид на митническо споразумение чрез което Великобритания да прилага митническите тарифи на ЕС на границата си за стоки, преминаващи транзитно през нейната територия, които след това да превежда на ЕС, както и собствените си мита за стоките, предназначени за страната.\r\n\t \r\n\tЗапитана по време на традиционния парламентарен контрол пред депутатите, тя не отговори точно и определено. \"Ще напуснем митническия съюз, като се погрижим търговският обмен с ЕС да става по възможно най-лесен начин. Има няколко начина за това\", заяви Мей.\r\n\t \r\n\tСпоред членовете на изследователската група изборът на митнически съюз би бил \"акт на обявяване на война\", тъй като в такъв случай те биха могли да започнат бунт в парламента и да оттеглят подкрепата си за правителствения проектозакон за излизането от ЕС, парализирайки по този начин действията на изпълнителната власт.\r\n\t \r\n\tТози въпрос отразява дълбокото разделение в Консервативната партия по въпроса за Брекзита между поддръжниците на запазването на тесни връзки с ЕС и привържениците на излизане без никакви отстъпки.\r\n\t \r\n\tЛейбъристката опозиция се възползва от случая, за да заяви, че Тереза Мей е заложник на екстремистите про-Брекзит в собствената си партия, по думите на депутата Пол Блумфийлд.\r\n\t \r\n\tСъщевременно се очаква в четвъртък избирателите в Лондон да накажат Консервативната партия на премиера на изборите за местни съветници. Това може да окуражи критиците на нейната стратегия за Брекзит, но едва ли ще доведе до падането й от власт, отбелязва Ройтерс.\r\n\t \r\n\tИзборите са показателни за обществените нагласи и анкетите показват, че избирателите са готови да произнесат критична присъда както за лидерството на Мей, така и за 8-годишното управление на партията й, водеща политика на орязване на публичните разходи с цел укрепване на британските финанси.\r\n\t \r\n\tИзследване на Югав, публикувано на 26 април, дава на опозиционната Лейбъристка партия начело с Джереми Корбин 22 процента преднина пред консерваторите в Лондон, което се очаква да бъде най-добрият й резултат в столицата за последните 40 години.", "date": "2018.05.03", "title": "Нови изпитания за Тереза Мей и плановете й за Брекзит"}
{"url": "http://www.mediapool.bg/bunt-v-bezhanski-tsentar-v-germaniya-predizvika-namesa-na-politsiyata-news278638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици полицаи бяха разположени в бежански център в Южна Германия след провалена депортация на кандидат за убежище от Того, предаде ДПА.\r\n\t \r\n\tНяколко души бяха арестувани в центъра в град Елванген, а поне един човек беше отведен с полицейски автомобил на друго място, но не беше ясно дали това е 23-годишният кандидат за убежище.\r\n\t \r\n\tОперацията беше предприета след неуспешен опит мъжът да бъде депортиран в Того в неделя вечерта, при което полицията каза, че положението е станало твърде опасно, за да бъде продължена процедурата.\r\n\t \r\n\tСъобщава се, че после около 150-200 бежанци са обкръжили патрулните коли и са упражнили тормоз върху полицаите, като в крайна сметка са ги принудили да предадат ключовете за белезниците на мъжа.\r\n\t \r\n\tПри днешната операция са били ранени няколко човека, включително бежанци, скочили от прозорците на приюта. Пострадали са и трима полицаи, които обаче са могли да продължат своята работа.\r\n\t \n\n\r\n\tВластите все още възнамеряват да депортират мъжа, каза говорител на полицията.\r\n\t \r\n\tКонфронтацията, която полицията описа като \"извънредно агресивна и насилствена\", подтикна някои крайнодесни и консервативни политици да кажат, че пристигането на над 1,6 милион мигранти от 2014 г. е довело до рухване на реда и закона, отбелязва Ройтерс.\r\n\t \r\n\t\"Върховенството на закона е потъпквано от своите \"гости\". Това е само началото\", заяви съпредседателят на крайнодясната партия \"Алтернатива за Германия\" Алис Вайдел.\r\n\t \r\n\t\"Ако Германия продължи да бъде водена за носа, вместо да направи така, че законът и редът да се зачитат, съществуващите проблеми в страната ще станат непоносими\", каза тя.", "date": "2018.05.03", "title": "Бунт в бежански център в Германия предизвика намеса на полицията"}
{"url": "http://www.mediapool.bg/kak-tormozat-sreshtu-iran-mozhe-da-ima-obraten-efekt-za-tramp-news278639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБенямин Нетаняху обвини Иран, че от \"доста време\" лъже за ядрената си програма. В артистично изявление в понеделник израелският министър-председател представи файлове и компактдискове, които показват, според него, че Техеран е скрил тайни ядрени планове, след като подписа международното споразумение за ядрената си програма през 2015 г.\r\n\t \r\n\tВ отговор на Нетаняху иранският външен министър Джавад Зариф написа в Туитър: \"Лъжливото овчарче отново се прояви.\" Както внимателно документирах в книгата си, от 1992 г. насетне израелски функционери постоянно се опитват да убедят международната общност, че Иран разработва ядрени оръжия, като при това отказват да обсъждат ядрените способности на самия Израел.\r\n\t \r\n\tПрезентацията на \"Пауърпойнт\" на израелския лидер - като учудващо съвпадение - се появи точно преди настъпването на ключовия за президента на САЩ Доналд Тръмп краен срок за решаване дали да се оттегли от споразумението. Вън от миналите и сегашните израелски твърдения, Нетаняху не представи никакви убедителни доказателства, че Иран нарушава ядреното споразумение.\r\n\t \r\n\tГоляма част от презентацията му се фокусираше върху иранската ядрена програма в годините преди подписването на споразумението; спазването му от Иран многократно беше потвърждавано от Международната агенция за атомна енергия /МААЕ/ и американски служители в сферата на сигурността и разузнаването.\n\n\r\n\t \r\n\tНезависимо от това Нетаняху най-вероятно тласна допълнително Тръмп да направи това, което той искаше да направи от предизборната си кампания досега - да развали ядрената сделка с Иран.\r\n\t \r\n\tПрез последните 15 месеца Техеран обвиняваше Тръмп, че не изпълнява поетите от САЩ по сделката задължения за вдигане на санкциите, като насърчава други държави да не правят бизнес с Иран. /Говорителката на Белия дом Сара Сандърс заяви, че миналата година Тръмп изрично е поискал от повече от дузина чуждестранни лидери \"да спрат да правят бизнес със спонсориращите тероризма държави и най-вече с Иран.\"/\r\n\t \r\n\tПрисъщо на подхода на Тръмп е, че може да тормози и да упражнява натиск върху Иран, за да изпълни той исканията му. Историята на американско-иранските отношения след Иранската революция от 1979 г. обаче не подсилва убеждението, че Иран отстъпва под натиск.\r\n\t \r\n\tКато бивш ирански дипломат, председател на Комитета за международни отношения на иранската национална сигурност и говорител на иранския екип за ядрени преговори, знам от непосредствения си опит, че в отговор на натиска Техеран прави всичко възможно, за да си създаде преимущество. Когато трябва да се реагира на натиска, иранските лидерите стават непреклонни, твърди и предприемат ответни мерки. Това пролича по време на ядрения спор от 2002 до 2015 г., когато в отговор на продължителните американски искания за прекратяване на обогатяването на уран на иранска територия, страната силно разшири своята ядрена програма. Разковничето за сделката от юли 2015 г. не бяха американските санкции, а това, че САЩ приеха основното иранско искане - признаване на програмата му за обогатяване уран и инфраструктурата за създаване на ядрено гориво.\r\n\t \r\n\tИранско-иракската война също свидетелства за факта, че Иран не се огъва дори и пред най-яростния натиск. По време на бруталния осемгодишен конфликт иракският лидер Саддам Хюсеин беше подкрепян от повечето световни сили и от арабските държави в региона. Американската подкрепа за Саддам включваше споделяне на разузнавателна информация и помощ за снабдяването му с прекурсори на вещества за химически и биологически оръжия - оръжия, които той използва с опустошителен ефект върху иранците и върху собственото си кюрдско население. Въпреки това Иран излезе от войната без териториални загуби.\r\n\t \r\n\tАко Тръмп се оттегли от ядреното споразумение, той не трябва да го прави с мисълта, че Иран е уязвим и в тежко положение. Противно на представите на някои хора във Вашингтон, ключовите икономически показатели на Иран са силни и се подобряват. Брутният вътрешен продукт нарасна с 11 процента миналата година, средният реален доход на глава от населението се увеличава, а цената за един барел петрол е около 70 долара и се покачва. В политически план президентът Хасан Рохани изглежда уверено, след като беше преизбран със значителна преднина пред класиралия се на второ място кандидат миналия май.\r\n\t \r\n\tВажно е да се посочи, че протестите, които разтърсиха части от Иран преди няколко месеца, трябва да бъдат разглеждани в контекста на все по-конкурентната иранска вътрешна политика и на истинското недоволство по отношение на икономиката, породено от неоправдалите се очаквания за ползи от вдигането на санкциите и от реформите на субсидиите от иранския държавен бюджет.\r\n\t \r\n\tЖизненоважно е обаче да се разбере, че подобни протести не са показателни за надвиснали мащабни вълнения и безредици. Бях в Иран през този период и наблюдавах лично липсата на връзка между отразяването на протестите на Запад и действително случващото се на място. Не само, че протестите бяха далеч по-малобройни отколкото бяха представяни, а и масовите проправителствени демонстрации от следващите седмици получиха слабо отразяване. Иран също е далеч от изолация на международната сцена, поддържайки приятелски връзки с Европа и задълбочаващи се стратегически отношения със световни сили като Китай и Русия. Рохани наскоро беше на официално посещение в Индия, където подписа голям брой търговски споразумения и пътува до Русия и Турция през последните месеци.\r\n\t \r\n\tТръмп ще допусне основна стратегическа грешка, ако повярва, че оттеглянето от ядрената сделка ще остави Иран без други възможности освен да продължи да изпълнява споразумението. Спазването му от Техеран по-скоро отразява силата на неговия ангажимент към международните му споразумения и желанието да изгради доверие с Европа и други международни партньори. Ако Тръмп се оттегли, Иран би могъл да използва основния механизъм за решаване на спорове по сделката и да отнесе неизпълнението на САЩ към Съвета за сигурност на ООН. Това би изолирало Вашингтон и би го поставило ненужно в положение на опасна ескалация с Иран. Отмяна на споразумението също би позволила на Иран да оправдае засилването на ядрената си програма.\r\n\t \r\n\tКрайният резултат на подхода на Тръмп спрямо Иран би могъл да бъде война. Подобен конфликт не само ще доведе до опустошителни последици за САЩ и Иран, но допълнително ще дестабилизира Близкия изток, който се опитва да се освободи от напастта на \"Ислямска държава\".\r\n\t \r\n\tТръмп разполага обаче с политическа алтернатива - дипломацията. Дипломатическият вариант е възможен днес и не изисква агресивно позьорство, за да успее. Ако Тръмп наистина иска \"по-големи сделки\" с Иран, той трябва да изгради доверие чрез точно изпълнение на ядреното споразумение, а после да разговаря с Иран с уважение, а не с обиди.", "date": "2018.05.03", "title": "Как тормозът срещу Иран може да има обратен ефект за Тръмп"}
{"url": "http://www.mediapool.bg/tramp-bil-sklonen-da-se-ottegli-ot-sporazumenieto-s-iran-no-oshte-ne-bil-reshil-news278640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ почти е взел решение до 12 май да се оттегли от подписаното през 2015 г. споразумение за иранската ядрена програма. Неясно остава обаче как точно ще го направи.\r\n\t \r\n\tТова заявиха източници от Белия дом и такива, запознати с дебатите по въпроса в американското правителство, цитирани от Ройтерс.\r\n\t \r\n\tСпоред единия от източниците има възможност Тръмп да реши да остави САЩ в споразумението (то предвижда отмяна на санкции в замяна на ограничаване на ядрената програма на Техеран). Източникът допълни, че при подобен развой главният аргумент ще бъде \"поддържането на съюза\" с Франция и да не бъде подронван авторитетът на френския президент Еманюел Макрон, който миналата седмица се срещна с Тръмп и го призова да остане в споразумението.\r\n\t \r\n\tПри решение САЩ отново да върнат санкциите е почти сигурно, че това ще потопи споразумението и може да предизвика враждебна реакция на Иран. Техеран може да възобнови програмата си за ядрено оръжие или \"да накаже\" американските съюзници в Сирия, Ирак, Йемен и Ливан, заявиха дипломати.\r\n\t \n\n\r\n\tНа практика Тръмп трябва до 12 май да реши остава ли в сила отмяната на някои санкции срещу Иран или не. Източник от Белия дом, пожелал анонимност, заяви, че е възможно президентът на САЩ в крайна сметка да излезе с решение, което \"да не представлява пълно оттегляне\". Източникът обаче не беше в състояние да обясни какво би представлявало подобно решение.\r\n\t \r\n\tВ понеделник израелският премиер Бенямин Нетаняху направи презентация на документи за програма от миналото на Иран за ядрено въоръжаване. Това може да даде нов аргумент на Тръмп да се оттегли, въпреки че според инспекторите на ООН Техеран спазва условията на споразумението за ядрената програма, отбелязва Ройтерс.\r\n\t \r\n\tИран отрича някога да е искал да създава ядрени оръжия и обвинява своя голям враг Израел, че подклажда подозрения към Техеран сред международната общност.\r\n\t \r\n\tСпоразумението между Иран и шестте световни сили - Великобритания, Китай, Франция, Германия, Русия и САЩ - беше едно от знаковите външнополитически действия при управлението на президента Барак Обама. Тръмп обаче го окачестви като \"едно от най-лошите\", които е виждал.\r\n\t \r\n\tИзточникът от Белия дом заяви, че президентът \"до голяма степен клони към оттегляне от споразумението, но не е взел окончателно решение\". Тръмп \"изглежда готов да го направи, но докато не е взето решение от този президент, нищо не е окончателно\", добави източникът.\r\n\t \r\n\tСтаршите съветници на президента не се стремят дейно да го разубеждават за оттеглянето, защото той изглежда възнамерява да направи именно това, каза друг източник от Белия дом.\r\n\t \r\n\tТръмп даде на Великобритания, Франция и Германия краен срок до 12 май да бъдат поправени съществуващите според него дефекти в споразумението.\r\n\t \r\n\tМакар и европейските представители да продължават да работят за \"отстраняването\" на тези дефекти, те са на мнение, че нещата не са обнадеждаващи, че това ще се случи.\r\n\t \r\n\tИзточник, който е запознат с дебатите по въпроса в правителството на САЩ, заяви, че американските преговарящи са в трудна ситуация заради факта, че на практика не знаели къде точно е границата на Тръмп за преговорите, от която той не би отстъпил. Поради тази причина те не можели да кажат на европейците какво би могло да удовлетвори президента.\r\n\t \r\n\tТръмп може да откаже да продължи отмяната на санкции, но същевременно да даде на новия държавен секретар Майк Помпейо време за още преговори с европейците. Той може да направи това, като се възползва от заложения в споразумението механизъм за уреждане на спорове или от оставащото време, преди най-драконовските санкции да са влезли в сила.\r\n\t \r\n\tНяколко добре осведомени за преговорите източници заявиха, че ако Тръмп се оттегли, за европейците въпросът ще бъде дали подобен развой ще бъде началото на много по-твърд курс на САЩ към Иран, включително военна конфронтация.\r\n\t \r\n\t\"Европейците не изгарят от желание да бъдат въвлечени в регионален конфликт от САЩ\", заяви източник, запознат с водените разговори.\r\n\t \r\n\tДвама източници от средите на американското разузнаване казаха, че са особено обезпокоени от възможен ирански отговор чрез по-трудно проследими действия, например кибератаки срещу САЩ и техни съюзници и атаки срещу меки цели от хора без явни наглед връзки с Техеран.\r\n\t \r\n\tПодобни действия се оценяват като по-вероятни от действия, които биха могли да предизвикат американски военен отговор срещу ирански ядрени и военни цели.\r\n\t \r\n\tМнозинството от американците - 56 процента са против оттегляне от САЩ от споразумението за иранската ядрена програма, сочи национално социологическо изследване на изданието \"Политико\" и изследователската агенция \"Морнинг консулт\". В подкрепа на оттеглянето се изказват едва 26 процента от анкетираните, сочи проучването. Допълва се, че дори сред републиканците (партията на Тръмп) мнозинството се обявява за оставане в споразумението с 46 срещу 42 процента.", "date": "2018.05.03", "title": "Тръмп бил склонен да се оттегли от споразумението с Иран, но още не бил решил"}
{"url": "http://www.mediapool.bg/kitai-se-nadyava-na-uspeh-na-pregovorite-mezhdu-kndr-i-sasht-news278641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай се надява на успешно развитие на диалога между КНДР и САЩ. Това според агенция Синхуа е заявил първият дипломат на Пекин Ван И след разговора си в Пхенян със севернокорейския министър на външните работи И Йон-хо, предаде ТАСС.\r\n\t \r\n\t\"Китай се надява диалогът между КНДР и САЩ да се развива успешно и чрез него да бъде постигнат значим напредък\", е посочил Ван. Той изразява \"пълната подкрепа на Китай за усилията на КНДР да бъде постигната целта ядреното оръжие да се премахне от Корейския полуостров\".\r\n\t \r\n\tВан допълва, че Китай \"приветства състоялата се на 27 април успешна среща на върха между лидерите на Северна и Южна Корея и постигнатите на нея резултати\". Първият дипломат на Пекин заявява, че преди това лидерът на КНДР е бил на визита в Китай, която също е била успешна.\r\n\t \r\n\t\"Председателят на Китайската народна република и Ким Чен-ун тогава имаха историческа среща, на която постигнаха важен консенсус за продължаването и развитието на традиционните приятелски отношения между КНДР и Китай, както и за поддържането на стратегически контакти и сътрудничество между двете страни\", заявява китайският министър. Той казва също, че Китай подкрепя отстраняването на безпокойствата на КНДР за нейната сигурност.\r\n\t \r\n\t\"Китай иска да затвърди връзките си с КНДР и да продължи да играе положителна роля в търсенето на политическо решение на проблемите на Корейския полуостров\", добавя Ван.\r\n\t \n\n\r\n\tКНДР е готова да приеме поставените от САЩ условия за пълно премахване на ядреното оръжие, съобщи японският вестник \"Асахи\", като се позова на дипоматически източници.\r\n\t \r\n\tСпоред изданието Северна Корея е изразила това свое намерение в консултации с представители на правителството във Вашингтон. Отбелязва се в частност, че в края на април в столицата на КНДР в продължение на седмица с тази цел е била група сътрудници на ЦРУ и експерти в ядрената сфера.\r\n\t \r\n\tОсвен това, пише \"Асахи\", Пхенян е изразил готовност да съдейства за инспекции на ядреното си въоръжение, както и да се откаже от междуконтиненталните си балистични ракети. В Токио, Вашингтон и Сеул предполагат, че Пхенян разполага с повече от дузина ядрени заряда.", "date": "2018.05.03", "title": "Китай се надява на успех на преговорите между КНДР и САЩ"}
{"url": "http://www.mediapool.bg/papata-sreshtu-populistite-news278648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТвърди се, че когато обсъждали съдбата на Полша в края на Втората световна война, Уинстън Чърчил предупредил Сталин да не подценява мнението на Ватикана. В отговор съветският лидер прекъснал Чърчил с въпроса: \"Колко дивизии има римският папа?“. Три десетилетия по-късно предупреждението на Чърчил доказа своята далновидност: изборът на полския кардинал Карол Войтила за папа Йоан Павел ІІ през 1978 г. се превърна в първата крачка, довела до разпадането на съветския комунизъм.\r\n\t \r\n\tВ контекста на днешната разгорещена риторика около бежанската криза в Европа, популистките лидери в Централна Европа сякаш перифразират Сталин: „Колко избори може да спечели папата?“. Въпросът не е лишен от основание. В деня преди папа Франциск да издаде апостолическото насърчение[1], в което отправи посланието, че грижата за мигрантите трябва да бъде за католиците също толкова важна, колкото и съпротивата им срещу абортите, самообявилият се за защитник на християнството министър-председател на Унгария Виктор Орбан спечели убедителна изборна победа с посланието, че гостоприемството към мигрантите е по-лошо от абортите.\r\n\t \r\n\tЗащо гражданите на посткомунистическите държави с католически мнозинства останаха безразлични към посланието на папа Франциск? Защо възходът на десни партии като \"Право и справедливост“ в Полша и \"Фидес“ в Унгария, представящи се за носители на католическата идентичност и привличащи подкрепата на много вярващи, доведе до открит конфликт с Ватикана? Дали възходът на популизма в Централна Европа е знак за завръщането на религията или за задълбочаване на секуларизацията в обществото?\n\n\r\n\t \r\n\tМиналата година институтът Пю публикува социологическо изследване, посветено на ролята на религията в посткомунистическите държави, което дава някои от възможните отговори. Изследването стига до извода, че възраждането на религията след края на комунизма намира различен израз в преобладаващо православните страни от Източна Европа и в католическите държави в Централна Европа. В православните страни като Русия, България и Румъния се наблюдава възход на религиозната идентичност, докато равнищата на религиозна практика остават сравнително ниски. Хората се определят като православни християни, макар рядко да ходят на църква или да четат Библията. За тях православната идентичност е свързана с националната идентичност, с чувството за гордост и културно превъзходство. Социолозите наричат този феномен „да принадлежиш, без да вярваш“.\r\n\t \r\n\tЗа разлика от това, в католически страни като Полша, Унгария, Литва и Чехия процентът на зрелите хора, които се определят като католици, е намалял след края на комунизма. Нивата на посещение на църквите и другите индикатори за религиозно посвещение са като цяло по-високи, отколкото в техните православни съседки, в страните с преобладаващо католическо население обаче също се наблюдава нарастваща тенденция Църквата да се възприема като национална, а не като духовна институция.\r\n\t \r\n\tВ този контекст напрежението между Ватикана и католическите общности в Централна Европа не е изненадващо. То е свързано с новото положение на Европа в католическия свят. Свикнали сме да възприемаме католицизма като европейска религия, от известно време обаче това не е така. И докато 70% от православните християни живеят на стария континент, мнозинството католици днес са извън Европа – в Латинска Америка и все повече в Азия и Африка.\r\n\t \r\n\tКакто посочва колумнистът на Ню Йорк Таймс Рос Даутат, макар голяма част от света да е влюбена в папа Франциск, мнозина вярващи и духовници изпитват недоверие към него и се опасяват, че понтификатът му може да се окаже бедствие. Недоверието към този неевропейски папа е особено силно в Централна Европа. Много католици в Полша и Унгария гледат на папа Франциск по начина, по който твърдоглавите комунисти и партийни апаратчици гледаха на съветския лидер Михаил Горбачов по време на „горбиманията“ в края на 80-те години – като на опасен ревизионист, корумпиран от медийното внимание и заплашващ целостта и силата на тяхната вяра. Когато говорят за папата, хората в Полша обикновено имат предвид Йоан Павел II.\r\n\t \r\n\tВсе пак трудно бихме определили популистката десница и Католическата църква в Централна Европа като идеална двойка. За популистите християнството е не толкова връзка между човека и Бога, колкото връзка на една общност с друга общност. Възходът на популизма се дължи повече на страховете от разпространението на исляма, отколкото на близост с религиозните доктрини на католицизма.\r\n\t \r\n\tКакто от добрия християнин, така и от популисткия избирател се очаква да живеят в постоянен страх. Но докато християните се страхуват да не направят нещо лошо, популистките избиратели са постоянно обзети от страха, че някой друг иска да им стори нещо лошо. С други думи, страхът, проповядван от амвона, е тъкмо обратен на политиката на страх, проповядвана от популистите.\r\n\t \r\n\tСоциолозите доказват, че практикуващите католици в Полша и Унгария са по-склонни да гласуват за десните популистки партии. В същото време правителствата в Унгария и Полша не пропускат възможността да докажат привързаността си към Църквата, както на риторично, така и на политическо равнище, с мерки като строгата забрана на абортите например. Епископите от Централна Европа приветстват този подход. Възможно е обаче те да поискат да преосмислят тази политика. Романтичната връзка между Църквата и популистката десница лесно може да се превърне в духовна криза.\r\n\t \r\n\tКатолическата църква в Централна Европа е изправена пред дилемата дали може да позволи на популистките лидери да говорят не само от името на хората, но и от името на Бога. И дали това не би предизвикало антипопулистка реакция, която да се обърне и срещу Църквата? Градските либерали в страни като Полша, макар и да симпатизират на посланията на папа Франциск по въпроси като климатичните промени или моралната криза в съвременното общество, все по-често възприемат Католическата църква като противник, докато консервативните вярващи гледат на популистките политици като на свои духовни водачи. В крайна сметка възходът на популизма може да постигне това, което комунизмът не успя: развод между Църквата и обществото в Централна Европа.\r\n\t \r\n\t[1] Апостолическо насърчение Gaudete et Exultate (\"Радвайте се и се веселете“).", "date": "2018.05.03", "title": "Папата срещу популистите"}
{"url": "http://www.mediapool.bg/skoro-mozhe-da-ima-novina-okolo-trimata-darzhani-v-severna-koreya-amerikantsi-news278642.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп даде да се разбере, че е възможно да съобщи новина за съдбата на тримата държани в Северна Корея американски граждани, предаде ДПА.\r\n\t \r\n\t\"Както всички знаят, предишното правителство на САЩ дълго време искаше тримата заложници да бъдат освободени от севернокорейския трудов лагер, но напразно. Останете на линия!\", написа той в Туитър.\r\n\t \r\n\tСъобщението му се появи, след като южнокорейската агенция Йонхап предаде, че властите в КНДР са прехвърлили тримата от лагера в хотел в покрайнините на Пхенян.\r\n\t \r\n\tСпоред медията американските граждани Ким Сан-дук, Тони Ким и Ким Тхон-чхол били преместени в началото на април. В съобщението си Йонхап се позова на ръководителя на организация за подпомагане на семейства на отвлечени от Северна Корея южнокорейци Чой Сун-йон.\r\n\t \r\n\tОще този месец Тръмп се очаква да участва в историческа среща на върха със севернокорейския лидер Ким Чен-ун.", "date": "2018.05.03", "title": "Скоро може да има новина около тримата държани в Северна Корея американци"}
{"url": "http://www.mediapool.bg/kitai-razpolaga-krilati-raketi-na-sporni-ostrovi-v-yuzhnokitaisko-more-news278643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай е разположил противокорабни крилати ракети и ракети земя-въздух на три от островните си предни постове в Южнокитайско море. Това съобщиха източници на американския телевизионен канал Си Ен Би Си, цитиран от Ройтерс.\r\n\t \r\n\tМедията се позовава на добре осведомени за американските разузнавателни доклади неназовани източници, според които по оценки на разузнаването на САЩ ракетите са били преместени през последните 30 дни на три рифа от островната група Спратли.\r\n\t \r\n\tАмериканското министерство на отбраната, което по принцип е против Китай да разполага военни обекти по аванпостовете си в Южнокитайско море, отказа да коментира. \"Не коментираме въпроси, свързани с разузнаването\", заяви говорител на ведомството.\r\n\t \r\n\tКитай не е споменавал нищо за разполагания на ракети, но отстоява виждането, че военната му инфраструктура на Спратли е чисто отбранителна.\r\n\t \r\n\tСпоред Си Ен Би Си противокорабните крилати ракети (YJ-12В) позволяват на Китай да поразява плавателни съдове на разстояние до 295 морски мили. Телевизионният канал допълва, че ракетите земя-въздух (HQ-9B), които са с голям обсег, могат да атакуват самолети, безпилотни летателни апарати и крилати ракети на разстояние до 160 морски мили.\r\n\t \n\n\r\n\tМиналия месец номинираният за началник на Тихоокеанското командване на САЩ адмирал Филип Дейвидсън заяви, че \"предните бази\" на Китай в Южнокитайско море изглеждат завършени.\r\n\t \r\n\t\"Единственото, което им липсва, са разгърнати сили\", каза той. \"Щом те бъдат добавени, Китай ще може да разшири влиянието си на хиляди морски мили на юг и да упражнява мощта си дълбоко в Океания.\"\r\n\t \r\n\tДейвидсън допълни, че Китай може да използва базите като предизвикателство към регионалното присъствие на САЩ и \"лесно ще преодолее военните сили на която и да било от другите (страни) с териториални претенции в Южнокитайско море\".\r\n\t \r\n\tПо думите му Китай вече е способен да контролира Южнокитайско море при всички възможни сценарии, с изключение на война със САЩ.\r\n\t \r\n\tАко новината за разполагането се потвърди, това ще бъде първото разгръщане на ракетни сили от Китай на островите Спратли, към които претенции за суверенитет имат няколко азиатски страни, включително Виетнам и Тайван, отбелязва Ройтерс.\r\n\t \r\n\tКитайски представители засега не са се отзовали на запитванията за коментар.", "date": "2018.05.03", "title": "Китай разполага крилати ракети на спорни острови в Южнокитайско море"}
{"url": "http://www.mediapool.bg/tramp-vazstanovil-130-000-dolara-na-advokat-zaradi-plashtane-na-pornozvezda-news278644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият адвокат на президента на САЩ Доналд Тръмп Рудолф Джулиани (бившият кмет на Ню Йорк) заяви, че президентът е възстановил на личния си адвокат Майкъл Коен 130 000 долара заради плащане към порнозвездата Сторми Даниълс. Това влиза в директно противоречие с предишно изказване на президента, предаде Асошиейтед прес.\r\n\t \r\n\tТръмп беше заявил пред репортери, че не знае за плащането, както и че не му е известно откъде Коен е взел парите.\r\n\t \r\n\tДжулиани направи разкритието в предаване на телевизионния канал \"Фокс нюз\". Той заяви, че парите са били насочени \"чрез правната кантора и президентът ги е възстановил\".\r\n\t \r\n\tНа въпрос дали президентът е знаел за споразумението Джулиани отговори: \"Доколкото знам, не е бил запознат с конкретика. Но е знаел за цялостното споразумение, че Майкъл ще се погрижи за неща като тези, както аз се грижа за подобни неща за своите клиенти. Не ги товаря с всяко едно нещо, което се появява. Това са заети хора\".\r\n\t \r\n\tПреди няколко седмици Тръмп заяви пред репортери, че не знае за плащането на 130 000 долара на Даниълс по силата на споразумение за конфиденциалност, подписано от нея преди президентските избори през 2016 г.\r\n\t \n\n\r\n\tНа въпрос преди време дали знае за плащането Тръмп отговори категорично: \"Не\". Той каза и че не знае защо Коен е извършил плащането, нито откъде е взел парите.\r\n\t \r\n\tБелият дом засега не е отговорил на запитване за коментар.\r\n\t \r\n\tДжулиани, който миналия месец се присъедини към правния екип на Тръмп, заяви, че президентът е възстановявал средствата на Коен в продължение на няколко месеца. С това загатва, че плащанията са продължили поне за периода на прехода в президентската власт, ако не и след началото на неговото управление като президент, отбелязва Асошиейтед прес.\r\n\t \r\n\tДжулиани допълни, че \"плащането ще се окаже съвършено изрядно от правна гледна точка\", защото \"това не са пари, предназначени за предизборна кампания\".\r\n\t \r\n\tДаниълс твърди, че през 2006 г. е имала сексуален контакт с Тръмп и че й е било платено да си мълчи в рамките на споразумение за конфиденциалност, което сега тя се опитва да анулира. Тя заведе и иск за клевета срещу президента, който отрича да е имал сексуален контакт с нея.\r\n\t \r\n\tАдвокатът на Даниълс Майкъл Авенати окачестви изявлението на Джулиани като \"потресаващо разкритие\".\r\n\t \r\n\t\"Господин Тръмп очевидно е участвал в престъпление и за поведението му, лъжите и заблуждаването от него на американския народ трябва да има последствия\", каза той,\r\n\t \r\n\tПлащането на Коен към обвинителката на Тръмп в седмиците непосредствено преди президентските избори може да мине и за незаконно, но не и ако той е действал по поръчение на президента и с негови лични средства.\r\n\t \r\n\tДжулиани направи изказването си в предаването на \"Фокс\" \"Ханити\" с водещ Шон Ханити, който е свързан със случая по свой начин. Наскоро беше съобщено, че Ханити също е един от клиентите на Коен. Водещият заяви, че взаимоотношенията му с адвоката са свързани с консултантска дейност по имуществени въпроси, както и че не е било нужно да ги обявява публично.\r\n\t \r\n\tДжулиани направи разкритието в момент, когато Коен е поставен под засилен натиск от закона. Срещу него се води разследване в Ню Йорк, а преди няколко седмици агенти на ФБР обискираха дома му. Федералните търсеха документи, свързани със споразумението за конфиденциалност.\r\n\t \r\n\tГледането на иска на Даниълс за споразумението беше забавено, защото съдът се позова на вървящото криминално разследване.", "date": "2018.05.03", "title": "Тръмп възстановил 130 000 долара на адвокат заради плащане на порнозвезда"}
{"url": "http://www.mediapool.bg/natsionalniyat-sadeben-savet-na-ungariya-predupredi-za-zaplahi-za-sadebnata-nezavisimost-news278645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрайнодесният министър-председател на Унгария Виктор Орбан почти не е срещал сериозен отпор, било в страната или извън нея, при своя осемгодишен стремеж за превръщането й в нелиберална държава. Но вчера той се сблъска с нови пречки у дома, които му донесоха рядко срещано главоболие.\r\n\t \r\n\tПървата беше безпрецедентно порицаване на неговата ръководителка на съдебната власт Тюнде Хандо, която беше обвинена вчера от висши съдии в \"неоснователна\" намеса в начина на назначаване и повишаване на съдиите.\r\n\t \r\n\tВтората дойде от Брюксел, където Европейският съюз обяви, че милиардите евро, които праща на своите членове, може в бъдеще да бъдат зависими от това доколко получателите гарантират независимостта на съдебните си системи и разследват корупцията.\r\n\t \r\n\tИзявлението на Европейския съюз, особено в светлината на вътрешните критики, може да бъде проблем за Орбан. През по-голямата част от изминалото десетилетие финансирането от Европейския съюз съставлява почти 4 процента от брутния вътрешен продукт на Унгария - едно от най-високите нива в общността. А служители на Европейския съюз обвиняват компания, контролирана някога от зетя на Орбан, в злоупотреба с милиони евро от общността.\r\n\t \r\n\tНационалният съдебен съвет на Унгария - орган, състоящ се от 15 съдии, избирани от своите колеги и натоварени от закона да следят ръководството на Хандо, публикува доклад, повдигащ съмнение за автономността унгарската съдебна система.\r\n\t \n\n\r\n\tСъветът заяви в изобличаващ анализ, че Хандо, която е стара приятелка на Орбан и съпруга на депутат от неговата партия, е злоупотребявала със своята позиция, като се е намесвала в назначаването на висши съдии. Тези съдии се назначават от независим орган, но Хандо може да отхвърли неговите решения и да извърши свои назначения при определени обстоятелства - право, с което според съвета тя е злоупотребила.\r\n\t \r\n\t\"В случаи, засягащи преценката за назначаване на висши съдии\", Хандо е давала \"аргументация, която е била или недостатъчна, или непрозрачна, защото са били посочвани неоснователни причини\", се казва в доклада.\r\n\t \r\n\tТова обвинение често е отправяно от отделни съдии или опозиционни политици, които казват, че на Хандо е позволено да напълни съдебната система с предани на Орбан хора. Но никога досега това твърдение не е било изказвано от независим държавен орган с институционната тежест на Националния съдебен съвет, който преди избирането на нови членове през януари си мълчеше за евентуални злоупотреби.\r\n\t \r\n\t\"За първи път от 2012 г.\", когато беше назначена Хандо, \"група съдии се изправи срещу Тюнде Хандо заради нейните незаконни практики за назначаване\", каза един от членовете на съвета - Виктор Вадас.\r\n\t \r\n\tСъветът отправи своето обвинение, въпреки че Хандо в последния момент направи драматичен опит да предотврати неговото заседание.\r\n\t \r\n\tОткакто Орбан беше преизбран на 8 април, много членове на съвета се оттеглиха при неясни обстоятелства. Напускащите членове посочиха лични причини за своето оттегляне, но моментът, в който става това, накара някои съдии да се страхуват, че са притискани от Хандо да подадат оставка.\r\n\t \r\n\tХандо не отговори на запитванията за коментар. Но в писмо до останалите членове миналата седмица, оповестено от съвета вчера, Хандо каза, че според нея напусканията са го лишили от кворум.\r\n\t \r\n\tВ крайна сметка един от членовете на съвета се прибра със самолет от почивка в Испания, за да гарантира, че съветът може да заседава законно и да публикува своя доклад. Десетима членове гласуваха \"за\", а един се въздържа.\r\n\t \r\n\tКритици на подхода на Орбан към съдебната система приветстваха заключението на съвета. То подчерта, че \"има много основни и широко разпространени проблеми със съдебната независимост\", каза преподавателят по политика и право на Европейския съюз в Университета \"Рудгерс\" Р. Даниел Келемен.\r\n\t \r\n\tКелемен каза, че Европейската комисия едва ли се нуждае от още причини, за да спре финансирането на Унгария. \"Истинският въпрос за мен е защо комисията не използва властта, която има съгласно сегашните правила, за да прекрати финансирането\", каза той.\r\n\t \r\n\tОрбан и неговата партия ФИДЕС са подложени на множество други обвинения в нарушаване на съдебната независимост, включително напълване на Конституционния съд с предани хора, и назначаване за главен прокурор на страната на бивш партиен член, който рядко е повдигал обвинения срещу политик на ФИДЕС.\r\n\t \r\n\tДоводът на Келемен беше отхвърлен от говорител на унгарското правителство, който настоя, че съществуващите правила в Европейския съюз правят невъзможно да бъде спряно финансирането на Унгария. \"Има действащи договори на ЕС и ние работим въз основа на тях\", каза говорителят Золтан Ковач в Туитър. \"Не съществуват никакви други предположения в правно отношение.\"", "date": "2018.05.03", "title": "Националният съдебен съвет на Унгария предупреди за заплахи за съдебната независимост"}
{"url": "http://www.mediapool.bg/tovarni-prevozvachi-obviniha-ek-che-im-ogranichava-evropazara-news278646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария да започне консолидация на противници сред държавите членки, за да се предотврати окончателното приемане на планираните от Брюксел промени в еврорегулациите в областта на товарните превози, поискаха най-големите браншови организации и синдикати в транспорта. В позиция до премиера, изразена и в сряда по време на заседание на парламентарната транспортна комисия, те заявяват, че новите правила ограничават умишлено достъпа им до европейския пазар в полза на местните фирми, което ще доведе до миграция на български транспортни фирми в чужбина.\r\n\tИма реална опасност от отлив и на шофьори, които и без това не достигат за извършване на товарните превози, което на свой ред означава по-малко осигуровки и данъци в българския бюджет, смятат фирмите в сектора.\r\n\tТе дори подготвят протести, които да се състоят по време на посветената на Западните Балкани Среща на върха на 17 май в София, като част от европредседателството ни. Напълно вероятно е, ако дотогава не срещнат подкрепата на правителството и защитата на техните интереси, да се изкара и автомобилна техника и да се стигне до стачка и дори до извеждане на автомобилен парк за демонстрацията.\r\n\tПътните блокади, често използвани от автомобилните превозвачи като средство да се чуят проблемите им, обаче са крайната мярка, ако кабинетът и в Брюксел не предприемат действия.\r\n\tПозицията на браншовите организации бе подкрепена от транспортния министър Ивайло Московски, който в сряда на заседанието на парламентарната комисия се обяви против новите еврорегулации, нарече ги недомислени и дори каза, че ще се присъедини към стачката на превозвачите. Той заявил пред депутатите, че дори може да напусне председателското си място на Съвета на министрите на транспорта на ЕС, ако Брюксел се опита да наложи силово новия европейски регламент, според информация на в. \"24 часа\".\r\n\t\"Предлаганите нови регулации в ЕС водят до реалното разделяне на Европа на \"две скорости“ и унищожаването на транспортния сектор в отделни държави-членки за сметка на просперитета му в други, като сред най-засегнатите е България“, се казва в разпространената в четвъртък обединена позиция на Съюза на международните превозвачи, Българската асоциация на сдруженията в автомобилния транспорт, Асоциацията на българските предприятия за международни превози и пътищата, Националното сдружение на българските превозвачи,  Камарата на автомобилните превозвачи в България и Съюза  на българските транспортни работници, които представляват малкият, среден и голям бизнес и международните шофьори в страната.\r\n\tТе са против намерението на Брюксел да въведе задължително връщане у дома на командированите в чужбина шофьори на всеки 3 или 4 седмици, срещу приравняването на командировките им с тези на останалите икономически сектори и плащането на осигуровките им в държавите на чиято територия работят.\r\n\tСпоред международните превозвачи въвежданото изискване за завръщане на водачите до дома на всеки 3 или 4 седмици ограничава достъпа до европейския пазар на българските транспортни оператори, регистрирани в държава от периферията и на голямо разстояние от основните  транспортни дестинации. Това нарушава правото на българския работник да се придвижва свободно в рамките на ЕС, смятат те.\r\n\t\"Загуби ще търпят най-вече малките и средни предприятия, които разполагат с по-ограничен автопарк и персонал. Водачите  ще са принудени да се връщат до отдалечените родни места, често без камиони и товари, поради по-слабия обратен трафик. Дребният, най-често семеен  бизнес, ще е принуден да поема разходите по пътуването, докато в същото време камионите трупат загуби,без да извършват транспортна дейност, и генерират разходи за охрана и престой\", посочва се в позицията.\r\n\tБраншовиците смятат, че ако новите регулации бъдат окончателно приети, ще доведат до преместването на редица български фирми, опериращи на европейски пазар, в съответната държава. Това означава миграция и на шофьорите и семействата им, но много от по-възрастните водачи реално могат да останат без работа, тъй като не са склонни да променят напълно своя и на семействата си начин на живот. \r\n\tОрганизациите определят като дискриминация опита за приравнява на командироването на мобилните работници към работещите в другите икономически сектори, тъй като не отчита спецификата на труда на транспортните работници в сравнение с останалите работещи в ЕС. Така шофьорите в една фирма ще са назначени на еднакви трудови договори, а ще получават различни възнаграждения според държавата, до която пътуват. Водачите, пътуващи до Франция, Германия и Испания ще печелят в пъти повече от тези, пътуващи до съседни държави като Румъния и Хърватия, обясняват транспортните фирми.\r\n\t  \r\n\tТе считат за трудно изпълнима въвежданата забрана шофьорите да ползват 45-часова почивка на борда на превозните средства. Това изискване не отчита липсата на защитени и охраняеми паркинги и опасността от набези срещу стоката в камионите, ако почиват на необезопасено място..\r\n\tОграниченията при извършването на каботажни превози (в рамките на една държава) само до 5 дни противоречат на глобалната цел на ЕС за либерализиране на европейския транспортен пазар. Предвиждат се ограничения, по-големи от сега съществуващите, което е недопустимо нарушение на принципите за единен европейски пазар и свободна търговия на стоки и услуги, смятат още международните превозвачи.\r\n\tСпоред тях е застрашено съществуването на сектор, който осигурява 15% от БВП на България и над 120 хиляди работни места. В момента у нас 12 458 търговски дружества извършват международен автомобилен превоз на стоки и са регистрирани над 66 330 транспортни средства с лиценз за осъществяване на дейност в рамките на Европейската общност, според статистиката на превозвачите.\r\n\tЗатова те настояват от българското правителство незабавно да започне консолидиране на възможно най-широка сред европейските държави позиция срещу промените в еврорегламента.\r\n\t\"Категорично сме заявили, че това нарушава човешки права. Не е възможно, разбира се, човек е свободен дори когато работи, но още повече пък когато е извън работа и е в почивка, няма сила на света, която да го задължи къде да отиде да почива\", каза той по време на заседанието на парламентарната транспортна комисия. Той предложи нов текст, в който да се запише, че компанията, за която работи шофьорът, е длъжна да му осигури възможност да се прибира вкъщи на 3-4 седмици, но негово ще е правото да реши дали да се възползва от нея\".\r\n\t \r\n\t\"Кой може да задължи човек, който е в почивка, къде да я прекарва, това е нарушение на човешките права\", коментира още Московски.\r\n\tАко се нарушат интересите на българските превозвачи, наистина ще напусна (Съвета на транспортните министри на ЕС) и да си председателства който иска, заканил се още Московски.\r\n\tПодготвяният от превозвачите протест бе подкрепен и от Българската стопанска камара (БСК). Тя също е против промяната на съществуващите европравила, тъй като смята, че  \"ако промените бъдат приети, това би попречило на трансграничната търговия и, следователно – на общия растеж и създаването на работни места, както и на сближаването в ЕС\"\r\n\t \r\n\tБСК припомня, че е изразила това свое становище по време на Трипартитната среща на върха, проведена в Брюксел на 21 март т.г., в присъствието на европейските лидери Доналд Туск и Жан-Клод Юнкер, и на българския министър-председател Бойко Борисов.\r\n\t\"За огромно съжаление, в продължение на около година официалната позиция на българското правителство и на българските евродепутати остава размита и неясна, и по-скоро противоречеше на интересите на българския бизнес. В този контекст, категоричността в днешните изявления на транспортния министър Ивайло Московски създават чувство за оптимизъм, че правителството ни ще защити българските икономически интереси. Надяваме се и призоваваме именно за това!\", довършва позицията си камарата", "date": "2018.05.03", "title": "Товарни превозвачи обвиниха ЕК, че им ограничава европазара"}
{"url": "http://www.mediapool.bg/radev-se-podredi-do-makron-v-avangarda-na-obshtata-evropeiska-politika-kam-rusiya-news278647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е в авангарда на общата европейска политика по отношение на Русия, каза президентът Румен Радев на обща пресконференция с австрийския си колега Александър Ван дер Белен в София.\r\n\t, каза още Радев.\r\n\tОсвен случайното съвпадение във времето обаче, за съвпадение в подходите на българския и френския президент към Путин и към Русия едва ли може да се говори. Най-малкото поради факта, че Румен Радев, за разлика от Еманюел Макрон, перманентно настоява за вдигането на европейските санкции срещу Русия заради незаконната анексия на Крим. Освен това България остана една от малкото страни, които не изгониха руски дипломати в знак на подкрепа към Великобритания, която посочи Москва най-вероятния извършител на похищението срещу двойния агент Сергей Скрипал и дъщеря му Юлия. Това решение на българското правителство се оказа една от малкото точки на съгласие с президента Радев и с БСП.\r\n\tОсобено отчетливо обаче бе разминаването между българския и френския президент във връзка с въздушните удари на САЩ, Великобритания и Франция по цели на режима Башар Асад в Сирия в отговор на атака с химическо оръжие. Макрон бе този, който предварително обяви, че страната му разполага с доказателства за извършена химическа атака – нещо, което Москва и Дамаск отричат. Впоследствие Макрон защити въздушните удари в Сирия, извършени с участието на неговата страна, а по-късно направи посещение в САЩ, което го открои като водещ европейски съюзник на Америка.\r\n\tВ същото време, позицията на Румен Радев за западните удари в Сирия  отколкото до европейската.\n\n\r\n\tРадев ще посети Москва на 21 и 22 май по повод Деня на българската култура и писменост, където ще продължи да работи за визита на руския президент Владимир Путин у нас.\r\n\tВ края на месеца е планирана и визита на френския президент Еманюел Макрон в Москва.\r\n\tЗа разлика от България обаче Париж изгони четирима руски дипломати заради похищението срещу Скрипал. Преди визитата си Макрон коментира, че президентът Путин се \"меси навсякъде в Европа и САЩ, за да отслаби демокрациите ни, защото смята, че това е полезно за страната му\" и призова да не се проявява слабост пред него.\r\n\t\r\n\tПрезидентът Румен Радев отхвърли следващия финансов период да се увеличат средствата за сигурността и да се намалят за кохезия и земеделие.\r\n\t, каза Радев.\r\n\t, добави той.\r\n\tОсвен това Радев е на мнение, че \"Европа трябва да бъде много по-ефективна и решителна що се отнася до кризата с мигрантите\".\r\n\t, каза той.\r\n\tСпоред него Европейският съюз трябва да се ангажира много по-сериозно в комуникацията със страните, от където идват търсещите убежище емигранти.\r\n\t\r\n\tАвстрийският президент Александър Ван дер Белен от своя страна за пореден път подкрепи присъединяването на България към Шенгенската зона.\r\n\t, каза той.\r\n\tБългария е изпълнила техническите условия за членство в зоната за свободно пътуване, но някои страни се противопоставят на приемането й заради проблемите в борбата с корупцията и престъпността.\r\n\tАвстрия ще поеме ротационното председателство на Съвета на ЕС от България и в тази връзка Александър Ван дер Белен посочи, че приоритетите на двете страни са идентични.\r\n\t, каза той.\r\n\t\r\n\tАвстрийският президент посочи още, че Австрия има сериозен ангажимент към инвестициите си в България.\r\n\t, каза той.\r\n\tРадев от своя страна посочи, че стокообменът между двете страни възлиза на 1.2 млрд. евро годишно.\r\n\t, каза Радев.", "date": "2018.05.03", "title": "Радев се подреди до Макрон в \"авангарда на общата европейска политика към Русия\""}
{"url": "http://www.mediapool.bg/dva-mesetsa-sled-izborite-v-italiya-predstoi-treti-krag-konsultatsii-za-pravitelstvo-news278663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският президент Серджо Матарела ще проведе нов кръг консултации за съставяне на правителство на 7 май, предадоха световните агенции.\r\n\t \r\n\tДържавният глава вече проведе два кръга преговори с партийните лидери, които приключиха неуспешно.\r\n\t \r\n\tРешението за нови консултации идва, след като Матарела се отказа от идеята за евентуална управляваща коалиция между антисистемното Движение \"Пет звезди\" (ДПЗ) и левоцентристката Демократическа партия (ДП), отбелязва Франс прес.\r\n\t \r\n\t\"Два месеца (след парламентарните избори на 4 март) изходните позиции на партиите не са еволюирали и не се е появила никаква перспектива за управляващо мнозинство\", констатира в четвъртък италианският президент.\r\n\t \r\n\t\"През последните дни възможността на споразумение между ДПЗ и ДП също угасна\", допълни той.\r\n\t \n\n\r\n\tСамата Демократическа партия все още не е обявила официално решението си по въпроса за евентуална коалиция с антисистемното движение, отбелязва Франс прес.\r\n\t \r\n\tПарламентарните избори в Италия на 4 март не излъчиха ясен победител. Най-добри резултати постигнаха антиимигрантската партия \"Лига\" и ДПЗ, а ДП остана на трето място.\r\n\t \r\n\tДо момента не е постигнато съгласие за съставяне на коалиционно правителство и президентът може да се окаже принуден да насрочи нови избори.\r\n\t \r\n\tИзточник от италианското президентство разкри, че държавният глава не желае да прави това през юни преди лятната ваканция, а предпочита да назначи служебно правителство, което да изготви бюджета за 2019 г., предаде Ройтерс.\r\n\t \r\n\tАко лидерите на политическите сили не одобрят този вариант, избори ще има наесен - вероятно през октомври.", "date": "2018.05.03", "title": "Два месеца след изборите в Италия предстои трети кръг консултации за правителство"}
{"url": "http://www.mediapool.bg/iran-nyama-da-predogovarya-yadrenoto-sporazumenie-news278664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран няма да предоговаря ядреното споразумение с шестте световни сили. Това заяви в четвъртък иранският министър на външните работи Мохамад Джавад Зариф, цитиран от Ройтерс.\r\n\t \r\n\t\"Иран няма да предоговаря това, по което бе постигнато споразумение преди години и което вече е приложено\", каза Зариф на видеозапис, публикуван в \"Ютюб\". По думите му САЩ \"постоянно нарушават ядрената сделка, като изнудват други\" страни да не позволяват на свои компании да развиват бизнес в Иран.\r\n\t \r\n\tАмериканският президент Доналд Тръмп даде срок до 12 май на европейските страни по споразумението да го \"поправят\" или в противен случай Съединените щати ще се оттеглят от него.\r\n\t \r\n\t\"Нека го кажем на езика на бизнеса с недвижимо имущество\", заяви Зариф, обръщайки се явно към Тръмп. \"Като купите къща и се преместите да живеете там със семейството си или я разрушите, за да издигнете небостъргач, не може да върнете времето с две години назад, за да предоговорите цената\", каза той, цитиран от Асошиейтед прес.\r\n\t \r\n\tАли Акбар Велаяти, външнополитически съветник на духовния лидер на Ислямската република аятолах Али Хаменей, заяви също в четвъртък, че ако САЩ се откажат от споразумението, то и Иран ще го направи.\r\n\t \n\n\r\n\tСделката за ограничаване на иранската ядрена програма в замяна на облекчаване на санкции бе сключена през юли 2015 г. във Виена между Техеран и групата 5+1 (САЩ, Франция, Великобритания, Русия и Китай плюс Германия), преди Тръмп да стане президент.", "date": "2018.05.03", "title": "Иран няма да предоговаря ядреното споразумение"}
{"url": "http://www.mediapool.bg/hilyadi-mladi-evropeitsi-shte-patuvat-s-pari-na-es-za-da-go-opoznayat-news278665.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия съобщи, че това лято 15 000 младежи, навършили пълнолетие, ще пътуват в ЕС, за да го опознаят. Пътуванията са платени с 12 милиона евро от бюджета на ЕС, предаде БТА от Брюксел.\r\n\t \r\n\tЦелта е младежите да се запознаят с богатото европейско културно наследство, с други европейци и с това, което обединява Европа. Предвижда се пътуванията да продължават до 30 дни и да включват посещения на най-много четири места. \r\n\t \r\n\tЗаявките за участие ще се приемат през юни на портала europa.eu/youth/EU_bg. Желаещите да участват трябва да имат навършени 18 години към 1 юли тази година. Участниците ще бъдат подбрани от жури. В зависимост от това колко средства останат след летните пътувания, до края на годината ще имат нова възможност за кандидатстване.\r\n\t \r\n\tПовече подробности ще бъдат съобщени на посочения сайт в средата на този месец.", "date": "2018.05.03", "title": "Хиляди млади европейци ще пътуват с пари на ЕС, за да го опознаят"}
{"url": "http://www.mediapool.bg/novoto-patno-zakonodatelstvo-ne-predlaga-resheniya-a-neraboteshti-tekstove-news278666.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tНе е изненада, че основата част от законопроекта (около 2/3, а може би и повече) са текстове от действащия закон. В това няма нищо лошо, защото материята, която е важна и трябва да влезе в законопроекта, е добре позната – това са текстовете за правилата, които касаят участниците в движението по пътищата и текстовете, с които се изгражда системата за управление на безопасността на движението по пътищата. Тази материя присъства в сега действащия закон и очакването беше в новия закон да не се включват грешните и неработещи текстове, а да се добавят нови текстове, за да се направят някои неща по-добре работещи.\r\n\t1. Във връзка с основния проблем на пътната безопасност в страната – неработещата система за управление на безопасността на движението по пътищата, не е направена никаква промяна на сега действащия модел на системата, който се отличава със слаб и безидеен мениджмънт и некомпетентни политически намеси. Министерският съвет би трябвало да ръководи системата за безопасност на движението по пътищата чрез изготвени от Министъра на вътрешните работи доклади за състоянието на безопасността на движението в страната (виж.§1, ал 2, т.3 от ЗДП), но на практика такива доклади не са внасяни в дирекция „Правителствена канцелария” от 2010 г. От тук възниква и въпросът – как се управлява безопасността на движението в България. Отговорът е – чрез импровизация.\r\n\t2. Констатираме, че няма желание и за промяна и в системата на образованието, за обучението на децата и учениците по безопасност на движението по пътищата.\r\n\t3. В административно-наказателната отговорност се констатира механично прехвърляне на текстове от сега действащия закон. Не се отчита необходимостта от реформа в административно-наказателния процес, за неизбежност и бързина на административните санкции на нарушителите. Сега те са неефикасни и неефективни.\r\n\t4. Във връзка с правилата – тук нямаше очакванията за големи, а по-скоро за козметични промени, подсказани от натрупания опит през годините на прилагането на закона. Това, което намираме в законопроекта обаче, като направени „нововъведения“ в правилата за движение, направо ни изненада, а характерът на някои от направените „нововъведения“ ни кара да поставим под сериозно съмнение компетентността на работната група, изготвила проектите.\r\n\tПримери:\r\n\t- предлага се въвеждането на правило, което забранява превключването на скоростите при преминаване през жп прелез (чл.62, т.3); това е едно старо, направо древно правило, от времето, когато произвежданите автомобили не са така надеждни; има го в Правилника за прилагане на Закона за движение по пътищата от 1973 година и е премахнато през 1999 година, като не е включено в текстовете на новия закон;\r\n\t- във връзка с практиката, която се появи в някои европейски страни за регламентиране на дистанцията между движещите се автомобили с цел недопускане на произшествия, в законопроекта са заложени два текста – чл.36, ал.2 и ал.3, които са категорично неработещи; дистанцията между автомобилите е функция на скоростта и е пълна глупост да се регламентира задължително минимално разстояние; практиката в тази насока е от водачите да се изисква да спазват „правилото за двете секунди“, каквато е и практиката в страните с малко произшествия;\r\n\t- изключителен бисер в законопроекта е предложението да не се спазва правилото за „предимството на десния“ на кръгово кръстовище; явно в работната група никой не е знаел, че нашата страна е ратифицирала Конвенцията за пътното движение, която е основополагащ документ на ООН в посока за уеднаквяване на правилата за движение в различните страни по света; приемането на това предложение е изключително опасно и може да донесе много неприятности за страната; не, че не може да се приеме, но преди това трябва да се направят съответните стъпки в ООН, с които да заявим, че България се оттегля от прилагането на правилото за „предимството на десния“ на кръгово кръстовище;\r\n\t- като бисери в правилата може да се посочат още: изискването за задължително оборудване на всички автомобили с вериги за сняг от 15 ноември до 1 март; задължението на водача на МПС да предоставя при необходимост валиден документ, доказващ плащането на съответните такси (касова бележка или фактура) в съответствие с тарифата и наредбата по чл. 10, ал. 6 от Закона за пътищата и т.н.\r\n\tВпечатление правят и многото проблеми в определенията на използваните в законопроекта термини (дефиниции), което веднага прави некачествени много от текстовете на законопроекта. Например:\r\n\t- изключително важното определение на „път отворен за обществено ползване“ не е коригирано и продължава да се дефинира чрез еднаквите условия за ползване на пътя, а не чрез еднаквите условия за достъп до пътя;\r\n\t- определението за „автомобил“ не е променено в съответствие с текстовете от европейските директиви и регламенти, които касаят настоящата материя;\r\n\t- няма съгласуваност в определенията за автомагистрала и скоростен път;\r\n\t- определението за пешеходната пътека също е направено без много да се мисли, защото там е казано че пешеходната пътека може и да не е маркирана;\r\n\t- дефинира се „охраняем железопътен прелез”, което понятие не се използва в закона; идеята за разделянето на прелезите на охранявани и неохранявани е изоставена още през 1996 година в правилника за прилагане на стария закон (от 1973 година);\r\n\t- никой от работната група явно не е знаел, че в документите на ООН е променена скоростта на бавнодвижещите се МПС от 30 на 40 км/час;\r\n\t- „впечатляващо“ са разписани и правомощията на контролните органи; без никакво основание, за МТИТС в законопроекта са разписани правомощия, за които няма никакво основание в този законопроект; написаното е просто преписано от Закона за автомобилните превози; подобна „хватка“ е направена по отношение на контрола на МВР по законопроекта за пътните превозни средства;\r\n\t- като цяло в законопроекта няма логика и последователност при излагането на материала; в глава първа попадат общи неща по правилата за движение, след което са двете глави за превозните средства и за водачите, след което се продължава с правилата за движение;\r\n\t- в Закона за нормативните актове (чл.9, ал.1) изрично е казано, че „разпоредбите на нормативните актове се формулират на общоупотребимия български език, кратко, точно и ясно“, а законопроектът е пълен с лошо структурирани и трудно разбираеми текстове; глава първа, „чл.7. (1) По пътищата, отворени за обществено ползване, се допуска движението само моторни превозни средства и ремаркета, които са регистрирани, не са спрени от движение или … “; защо трябва да се казва, че не се допуска да се движи този, който е спрян от движение?\r\n\t- същевременно в законопроекта липсват важни неща, например – правила във връзка с училищните автобуси;\r\n\tВ заключение може да се каже, че са необходими незабавни действия от страна на Министерския съвет за коригиране на подхода за изготвяне на така важното законодателство, третиращо безопасността за движение по пътищата.", "date": "2018.05.03", "title": "Новото пътно законодателство не предлага решения, а неработещи текстове"}
{"url": "http://www.mediapool.bg/dvoino-po-golyam-garantsionen-srok-za-magistralite-news278650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКабинетът обмисля увеличаване на гаранционния срок за строителство на магистрали и пътища, което най-вероятно няма да се хареса на бизнеса.\r\n\tГаранцията за магистралите трябва да е 10 години, а за тунели и мостове поне 13 години. Това обяви в кулоарите на парламента министърът на регионалното развитие Николай Нанков, след като запозна депутатите с напредъка на пътни проекти.\r\n\tСега гаранционният срок за магистрали е 5 години, за мостове и тунели – 10 години, а за рехабилитация на пътища - 2 години.\r\n\tМаксималната гаранция за строителство на магистрали в света е 7 години, коментираха пътни експерти пред Mediapool. Според тях бизнесът най-вероятно няма да се съгласи с по-дълъг срок от световната практика. Причината е, че огромни банкови гаранции ще стоят блокирани с години и няма да могат да се ползват.\r\n\tРегионалният министър все пак уточни, че подготвеният нормативен акт за срока на гаранцията трябва да мине през обществено обсъждане от всички браншови организации -  камарите на строителите, проектанти, инженери.\r\n\t\"Моята лична, може би експертна представа, е да имаме нормативно завишени изискуеми по-големи гаранционни срокове и те да залягат в бъдещи договори, съответно с избраните изпълнители\", каза Нанков.\r\n\tРегионалният министър беше извикан в парламента от ГЕРБ, за да развенчае мита, че у нас се строи некачествено и скъпо и да представи пред депутатите напредъка по приоритетните пътни проекти.\r\n\tНапук на всеобщото мнение за калпавите български пътища ГЕРБ се похвалиха, че у нас се строят най-евтините и най-качествени магистрали в цяла Европа. Корупция при възлагането на строителството на магистрали няма, нищо че изпълнителите са едни и същи, а победителите са предварително ясни не само в бранша, но за част от търговете дори и на Европейската комисия.\r\n\tБСП опонира, че пътищата ни са дупка до дупка, а магистралите се строят само за да се усвоят европари и след това да бъдат ремонтирани.\r\n\tВажно е да се спре със спекулацията, че в България се строят най-скъпите магистрали, обяви председателят на парламентарната група на ГЕРБ Цветан Цветанов.\r\n\tБългария строи най-евтините магистрали в цяла Европа, каза министърът на регионалното развитие Николай Нанков. Той цитира данни, според които средната цена на линеен километър след 2000 г. досега е 3.1 млн. евро у нас, докато в Сърбия и Македония цената е 5.5 млн. евро, в Румъния - 6.43 млн. евро, в Гърция - 10.28 млн. евро, а в Словакия - 13.7 млн. лв.\r\n\tНай-скъпата българска магистрала е \"Люлин\", възложена през 2006 г. (по времето на управлението на тройната коалиция – бел.ред.) и все още оправяме свлачища, които не бяха укрепени и предвидени за укрепване на тази цена тогава, каза Нанков. Той обеща за \"осветли\" договора за строителството на магистрала \"Люлин\" не само пред президента, но и всеки който има интерес.\r\n\tВ Европейския парламент се обсъжда доклад за успешни проекти и единственият позитивен пример като конкретен обект от всички страни, които са се възползвали от кохезионната политика, е автомагистрала \"Тракия\", посочи регионалният министър.\r\n\tВ България магистралите се строят не за да има по-безопасно движение, а за да се усвояват милиарди и впоследствие тези магистрали да бъдат ремонтирани, опонира му Таско Ерменков от БСП. Днешното изслушване беше еманация на една перфектно подготвена кризисна пиар акция, но уви без съдържание, допълни той.\r\n\tПолитиката на държавата трябва да е създаване на устойчив механизъм, за да не си говорим за дупки, каза Николай Нанков. По думите му, след две-три години, след въвеждане на тол системата, вече няма да се говори за дупки по пътищата, защото с парите от таксите за платеното преминаване те ще бъдат запълнени.\r\n\tЗа периода от 5 май миналата година досега Агенцията \"Пътна инфраструктура\", респективно правителството, е дала старт на пътни проекти за близо 1.4 млрд. лева и е сключила договори за строително-монтажни дейности за почти 500 млн. лева, отчете регионалният министър. Той посочи, че България прилича на открита строителна площадка, на която се изграждат магистрали, ремонтират се първокласни, второкласни, третокласни и общински пътища, мостови съоръжения и тунели.\r\n\tВсички обществени поръчки, които провеждаме в Министерството на регионалното развитие и в пътната агенция, са публични, прозрачни и в пълно съответствие с нормативната уредба и добрите практики, гарантиращи конкурентните начала на пазара,  заяви Нанков.\r\n\tКато доказателство той отбеляза големия брой участници в процедурите. Даде пример с обществената поръчка за тунела \"Железница\" на магистрала \"Струма\", за която са подадени 28 оферти. \"Големият брой кандидати е доказателство, че се работи на светло, под прожекторите, както, разбира се, и критериите за подбор на участниците не са дискриминационни и ограничителни\", коментира Нанков.\r\n\tПричината за големия брой оферти е, че поръчката за тунел \"Железница\" е разделена на три обособени позиции, което прави средно по 9 оферти, предимно на всички големи български компании, които са обединени в консорциуми. Близо половин година поръчката за тунел \"Железница\" не стига до отваряне на ценовите предложения на участници по неясни причини. Съоръжението се намира по средата на строящия се участък между Благоевград и Крупник. Така има риск надземната част на магистралата да е построена, но да не може да се ползва, защото за тунела все още няма избран изпълнител. Пътната част на участъка от Благоевград до Крупник трябва да е готова през 2021 г.\r\n\tНанков отбеляза също, че броят на обжалванията е изключително нисък в последната година, година и половина. Това, според представители на БСП, може да се тълкува и като сигнал за разбирателство между фирмите в бранша коя компания кой обект взима.\r\n\tМагистрала \"Хемус\" между София и Варна е основен приоритет на правителството, каза Нанков. По думите му с много добра организация е напълно реалистично тя да бъде завършена в края на 2024 г.\r\n\tТой посочи, че до края на годината в строеж ще са 77 км от магистралата, за други 85 км предстои обявяването на тръжни процедури. Така остават само около 90 км от Велико Търново до пътен възел \"Буховци\", Търговище, които през 2019 г. ще търгуваме и започнем тяхното изграждане, обеща Нанков.\r\n\tТой припомни, че наскоро е направена първата копка на отсечката от Ябланица до пътен възел \"Боаза\", разклона за Тетевен. До два месеца ще стартират и реалните строителни работи на още 16.5 км от пътен възел \"Белокопитово\" до пътен възел \"Буховци\". Тоест реално 25 км ще са вече в процес на строителство в рамките на два месеца, а за година и половина ще приключим с изграждането на тези отсечки, обеща Нанков.\r\n\tДруги 52 км от разклона за Тетевен до разклона между Ловеч/Плевен в рамките на тази година ще бъдат търгувани и ще бъде избран и изпълнител, каза Нанков. Той припомни, че тези 52 км са препроектирани, за да бъде намалена цената на магистралата с 350 млн. лв.\r\n\tПрепроектирането на магистрала \"Хемус\" стана след като премиерът Бойко Борисов прекрати търга, спечелен от фирми, свързани с депутата от ДПС Делян Пеевски и шефа на \"Лукойл България\" Валентин Златев. Борисов направи изненадващото съобщение в Брюксел след среща с председателя на Еврокомисията Жан-Клод Юнкер.  обясни тогава (февруари 2016 г.) действията си с витаещите съмнения, че зад едната фирма стои Златев, а зад другата Пеевски. \r\n\tПрез тази година предстоят ремонти на тръбите на тунелите \"Витиня\" и \"Ечемишка\" на магистрала \"Хемус\" в посока София, след като през миналата година бяха ремонтирани в посока Варна, каза още Нанков.\r\n\tС почти 8 месеца предсрочно тази година ще завърши строителството на 24 км от магистрала \"Струма\" от Кресна до Сандански, похвали се Нанков.\r\n\tТой отчете, че изключително добре вървят строителните дейности от Благоевград до Железница, които са прекъснати само в частта на римския град Скаптопара край Благоевград. Жителите на града искат провеждането на референдум за запазването на излезлия от римско време град. Нанков обяви, че за него ще се изчака мнението на експертите и регионалното министерство ще се съобрази с него. Археолозите от БАН са на мнение, че останките са нетрайни и консервирането им на място е скъпо, но част от най-ценните находки като гробница и раннохристиянска църква могат да бъдат преместени пред Регионалния исторически музей в Благоевград или на друго подходящо място.\r\n\tСтойността на най-скъпата отсечка от магистрала \"Струма\" – Кресненското дефиле ще е около 800 млн. лева. Намеренията на правителството са изграждането й да започне  през май 2019 г., каза Нанков. Към момента обществената поръчка все още не е обявена, а от опита с търга за тунел \"Железница\" не е ясно как за по-малко от година ще бъдат избрани изпълнители.\r\n\tНанков каза още, че през май пътната агенция започва предпроектните проучвания за изграждането на тунела под Петрохан.\r\n\tНе просто строим магистрали, рехабилитираме пътища, пълним дупки по неремонтирани 30-40 години пътища, вършим работа и поправяме грешки на политици, които сега претендират да са управляващи, обобщи Николай Нанков.", "date": "2018.05.03", "title": "Двойно по-голям гаранционен срок за магистралите"}
{"url": "http://www.mediapool.bg/ipi-pozitivite-ot-prisaedinyavaneto-kam-evrozonata-shte-se-usetyat-oshte-pri-vlizaneto-v-chakalnyata-y-news278654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПозитивите за икономиката на България от присъединяване към еврозоната са както краткосрочни, така и дългосрочни. Те ще започнат да се усещат още в момента, в който официално започне процеса на присъединяване и страната влезе в чакалнята на еврозоната (ERM II).\r\n\tТова е основният извод в приключения в края на април доклад на Институтът за пазарна икономика за ефектите за българската икономика от присъединяване къв ERM II (механизма, известен като \"чакалнята“ на еврозоната – бел. ред.) и еврозоната. В четвъртък институтът разпространи резюме от доклада, който е достъпен в пълния си вид на .\r\n\t\r\n\t, ERM II, а допълнително повишение обичайно има и при приемането на еврото. Вдигането на рейтинга води до по-ниски лихви за държавата, бизнеса и гражданите и осигурява по-лесен достъп до финансиране и повече инвестиции в икономиката, се посочва в доклада.\r\n\tПо-важното следствие е, че . Влизането в ERM II ще е свързано с поемане на ангажименти за структурни промени, които да гарантират \"висока степен на устойчива конвергенция“, както изисква чл. 140 от Договора за функционирането на ЕС. Очакваният положителен ефект може да се сравни с подготовката за членство в ЕС – десетилетието от 1997 г. до 2007 г. беше най-доброто за растежа на България.\n\n\r\n\tЗа местните банки приемането на еврото ще означава и , който се изгражда от 2014 г. насам в рамките на еврозоната. Присъединяването към единния надзор над банките в еврозоната ще засили доверието в банковия сектор и ще намали риска от лоши практики.\r\n\tВлизането в еврозоната и  пък е застраховка срещи бъдещи кризи (например, 700-милиардния Европейски механизъм за стабилност, единния механизъм за преструктуриране на проблемни банки и достъпа до ликвидност и рефинансиране от ЕЦБ). Това ограничава силно рисковете за банковата система, а за фиска осигурява по-лесно преминаване през периоди на кризи.\r\n\t. По изчисления на ИПИ, само спестените разходи по обмяна на валута за целите на външната търговия надхвърля . Това е близо 1% от БВП и е равносилно на намаление на данъка върху печалбата на фирмите наполовина. Спестените по този начин близо 1 млрд. лева ще останат в българските фирми.\r\n\tОтделно, присъединяването към еврозоната ще доведе до намаление на таксите по банкови преводи към еврозоната. Това ще спести разходи за българския бизнес и граждани от порядъка на 5-6 млн. евро всяка година.\r\n\t\r\n\t\"Инфлацията ще скочи\" - . Според анализите на ЕЦБ, ОИСР и други институции, проинфлационният ефект, ако въобще го има, не надхвърля 0,3 пр. пункта в отделните страни, което е много под 1%;\r\n\t\"Растежът на българската икономика ще се забави\" - сравнение между страните от ЦИЕ в еврозоната и тези извън нея не показва  от влизането в еврозоната;\r\n\t\"България ще се превърне във втора Гърция\" – двете страни имат фундаментална разлика и в добрите, и в лошите времена; всяка година България има по-висок икономически растеж от Гърция, а българският държавен дълг е седем пъти по-нисък от гръцкия.\r\n\t\r\n\tСпоред доклада на ИПИ . В настоящите добри времена за европейската и българската икономика вероятността за положително решение при кандидатстване в ERM II е по-голяма. ERM II или т.нар. \"чакалня на еврозоната\" не е приемала страни повече от десетилетие именно заради кризата и затова сегашният благоприятен момент трябва да се използва. България също е в по-добра позиция – страната вече излезе от групата на страните с прекомерни макроикономически дисбаланси, наскоро беше повишен кредитният ѝ рейтинг, а през януари 2018 г. пое и председателството на ЕС.\r\n\tМеждувременно еврозоната непрекъснато се променя. Този разлом се подклажда и от излизането на Великобритания, което променя съотношението на силите между страните във и извън еврозоната. Все по-вероятно е важните решения да се вземат от страните в еврозоната, а страните извън нея да са с ограничено влияние.\r\n\t През 2019 г. предстоят избори за Европейски парламент, ще се сменят съставът на Европейската комисия и ръководството на Европейската централна банка. Никой не знае какво ще се случи след 2019 г., затова не бива да се изпуска възможността да се кандидатства веднага.", "date": "2018.05.03", "title": "ИПИ: Позитивите от присъединяването към еврозоната ще се усетят още при влизането в \"чакалнята\" й"}
{"url": "http://www.mediapool.bg/kazusat-koi-da-upravlyava-sofiyskiya-mladost-savsem-se-zaplete-news278649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКазусът с това кой да управлява софийския район \"Младост\" съвсем се заплете. Администрацията остана без ръководител, след като кметът Десислава Иванчева беше арестувана по подозрение за изнудване и получаване на подкуп. Назначеният за временно изпълняващ длъжността Владимир Клисуров обаче търси всякакви варианти да се отърве от поста, тъй като не иска да си \"цапа ръцете\" с разрешаването на строежи, които няма как да спре по законен начин.\r\n\tВ същото време Столичната община и Столичният общински съвет обясняват как нямат механизъм да изпълнят желанието на Клисуров да прехвърли временното управление на администрацията на колегата си Румен Русев. Русев беше посочен от Иванчева като организатор на заговор срещу нея с цел да заеме поста ѝ.\r\n\tСигурно е, че желанието на Клисуров общината да се управлява не от него, а от Русев ще бъде факт в четирите работни дни на следващата седмица. За този период Клисуров излиза в отпуск. Уведомлението за това е изпратено до кмета на София Йорданка Фандъкова, какъвто е редът. Клисуров е издал заповед функциите му да се поемат от арх. Румен Русев - единственият възможен вариант в момента, тъй като другият зам.-кмет Биляна Петрова също е в ареста.\r\n\tНе е ясно обаче как оставката на Клисуров като зам.-кмет ще бъде приета. Причината е, че по закон той може да бъде освободен само от назначилата го Иванчева.\r\n\tЦялата каша не само поставя под риск работата на администрацията на района, в който живеят 120 000 души, но и дава аргументи на противниците на \"гражданското управление\", тъй като оставя впечатление за тотален хаос в общината.\r\n\tКакто и във вторник, така и в четвъртък, Клисуров обясни, че е избран за временен кмет против волята си. Ден преди да бъде посочен от общинския съвет за ръководител на района, той и колегата му Русев изпратиха съвместна декларация, в която казват, че настояват за и.д. кмет да бъде избран Русев, въпреки че Иванчева беше посочила Клисуров като свой заместник. Общинските съветници предпочетоха да се съобразят с волята на арестуваната кметица с мотива, че тя все още е законният кмет на \"Младост\".\r\n\tКлисуров нямаше как да не спази решението на общинския съвет, но дни по-късно депозира оставката си. Аргументите му са, че се чувства безсилен да спре новите строежи в \"Младост\", които засягат зелени площи и съществуващи паркинги. Като член на инициативата \"Зелен Младост\" той бил против тези проекти, но в същото време няма законово основание да ги спре.\r\n\tВ същото време се страхувал от дела, глоби, съд за неспазването на законовите процедури. Според него проблемът бил в текстовете в Закона за устройство на територията, според които живеещите около подготвяните за строителство имоти дори не се водят заинтересовани страни.\r\n\t\"Трябва да напускам сума ти строежи\", коментира Клисуров и отново заяви, че не иска \"да си цапа ръцете\". Той представи и евентуалните проекти за високи сгради, които ще изникнат в \"Младост\" след придвижването на забавените от кмета Иванчева строителни преписки.\r\n\tВременният кмет каза още, че за няколкото дни начело на общината подписва документи, които не са свързани със строителни проекти. Освен това е поискал от Столичния общински съвет да разгледа предложение за местен референдум за мораториум върху строителството в \"Младост\" за две години, докато се променят устройствените планове така, че да се защитят зелените площи.\r\n\tПроблемът в оттеглянето на Клисуров е, че оставката му трябва да бъде приета от Десислава Иванчева. Тя е в отпуск до 8 май. Не се знае какво ще прави след това, но при положение, че беше оставена за постоянно в ареста, вероятно ще си пусне още дни отпуск. Би трябвало с уведомлението да издаде и заповед кой да я замества. При положение, че това ще се случи в период, в който Клисуров също ще е в почивка, единствената алтернатива остава Русев.\r\n\tНе е ясно обаче дали Иванчева може да издава каквито и да е заповеди от ареста. Освен това Клисуров е назначен \"до връщането на титуляра\".\r\n\tДругата надежда на Клисуров е все пак Столичният общински съвет да прегласува решението си за назначаване на временен кмет и да избере Русев. Той не знае какво ще прави, ако когато се върне на работа на 14 май, все още ръководи района. Затова търси правни съвети как да напусне. Това обаче не било предателство към Иванчева, с която Клисуров се запознал покрай протестите срещу застрояване на зелена площ в квартала.\r\n\tДругият зам.-кмет на района Румен Русев обясни, че ако и когато поеме временното управление на \"Младост\", ще пусне всички законосъобразни забавени преписки.\r\n\tПреди седмица той каза, че става въпрос за 200 - 300 такива, които са стояли в кабинета на Иванчева. Сега стана ясно, че те все още са там, запечатани от антикорупционната комисия. Заместниците на кметицата, както и архитектът на района дори не са ги виждали. Преписката на \"Ваклин груп\", заради която беше задържана Иванчева, вече била пусната.\r\n\t\"Аз ще си изцапам ръцете, да. Не искам да изместя Иванчева. Искам да се спазва законността. Законността цапа ли ръцете\", заяви Русев. Той добави, че всеки случай ще бъде внимателно проверен, за да е сигурно, че отговаря на законовите разпоредби. Ако процедурата го позволява, ще се правят и възражения срещу вече одобрените от администрацията на Столичната община проекти.\r\n\tВъпреки декларацията за придвижване на преписките, архитектът на района Стефан Стефанов обясни, че няма как забавената работа да бъде свършена в законовите срокове. Причината е, че всички тези преписки трябвало да минат през неговия отдел, в който работели 6 души. Дори и с обещание за наемане на 2-3 служители допълнително, според него забавяния в работата ще има поне до края на лятото. Затова той призова инвеститорите за разбиране.\r\n\tАрх. Стефанов също обясни, че не знае точно за какви преписки става въпрос, тъй като не ги е виждал. Каза още, че заради забавянето им има заведени дела от страна на засегнатите, но също няма информация колко са те. От думите му стана ясно, че кметът Иванчева е искала сама да движи строителната документация. Според Стефанов това можело да се дължи на факта, че той и Русев били най-скоро назначени в общината и нямали време да спечелят пълното ѝ доверие.\r\n\tСтефанов смята още, че при забавяне на преписките като тази на \"Ваклин груп\", които имат нужда само от обявяване от страна на районната администрация, това може да бъде направено и от кмета на София Йорданка Фандъкова. Аргументът му е, че правомощията на районите са делегирани от Столичната община. Фандъкова обаче отново каза в четвъртък, че това е работа на районния кмет, която тя няма как да свърши.", "date": "2018.05.03", "title": "Казусът кой да управлява софийския \"Младост\" съвсем се заплете"}
{"url": "http://www.mediapool.bg/ek-prognozira-38-rastezh-u-nas-prez-2018-g-news278668.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИкономическият растеж в България през 2018 г. ще се ускори до 3.8%, след като достигна 3.6% през 2017 г., сочи  на Европейската комисия, публикувана в четвъртък.\r\n\t\"Българската икономика ще продължи да расте стабилно\", коментира комисията.\r\n\tСпоред доклада вътрешното търсене се очаква да бъде основният двигател на растежа, докато приносът на износа ще остане отрицателен. Инфлацията ще продължи да се увеличава тази година като резултат от силното частно потребление.\r\n\tПозитивните тенденции на пазара на труда ще продължат със стабилно увеличение на заплатите и увеличаваща се заетост, посочва още Европейската комисия.\r\n\tТя очаква публичните финанси да останат стабилни, подкрепени от благоприятната макроикономическа среда и въпреки нарастването на публичните инвестиции и заплатите.\n\n\r\n\tПрогнозата е както ЕС, така и еврозоната да отбележат ръст от 2.3 % през настоящата година.\r\n\tРастежът и за двете се очаква да спадне до 2.0 % през 2019 г., когато пречките в някои държави и отрасли станат по-осезаеми, паричната политика бъде съобразена с реалната обстановка, а темповете на растеж в световната търговия се забавят, сочи пролетната прогноза.\r\n\tДокументът отбелязва, че темпът на растеж в ЕС и еврозоната през 2017 г. е надминал очакванията, като е отбелязъл рекордната за последните 10 години стойност от 2.4%.", "date": "2018.05.03", "title": "ЕК прогнозира 3.8% растеж у нас през 2018 г."}
{"url": "http://www.mediapool.bg/deputat-ot-upravlyavashtata-partiya-obyavi-che-na-8-mai-armeniya-shte-ima-izbran-premier-news278667.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 8 май Армения ще има избран нов премиер, каза в четвъртък председателят на парламентарната група на управляващата Републиканска партия Вахрам Багдасарян, цитиран от Ройтерс.\r\n\t \r\n\tСлед среща с опозиционния лидер Никол Пашинян, който от седмици оглавява антиправителствени протести в страната, Багдасарян декларира пред агенцията, че неговата партия няма да издига свой кандидат за премиер. \"Ние ще подкрепим кандидата, издигнат от една трета от депутатите в парламента, бил той Пашинян или някой друг, и на 8 май парламентът планира да избере следващия премиер на Армения\", каза той.\r\n\t \r\n\tЗа 8 май е предвидено заседание на парламента в Ереван, на което ще бъде направен втори опит за избирането на министър-председател на мястото на подалия оставка заради масови улични протести Серж Саркисян. На първото гласуване на 1 май единственият кандидат Пашинян не можа да събере достатъчно гласове, за да бъде избран, припомня агенцията.\r\n\t \r\n\tВ подписката за издигането на Пашинян за премиер вече са събрани необходимите 35 подписа, което е една трета от членовете на 105-местния парламент, съобщи междувременно опозиционният депутат Арарат Мирзоян, цитиран от ТАСС.\r\n\t \n\n\r\n\tСамият Пашинян заяви, че напрежението в страната няма да спадне, докато не бъдат произведени предсрочни парламентарни избори.", "date": "2018.05.03", "title": "Депутат от управляващата партия обяви, че на 8 май Армения ще има избран премиер"}
{"url": "http://www.mediapool.bg/vivakom-ostava-lider-po-prihodi-sred-balgarskite-telekomi-news278670.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Виваком\" запазва и през 2018 г. лидерската си позиция по приходи сред българските телекоми, отчитайки постъпления от 223 млн. лв. през първото тримесечие на годината, съобщи дружеството в четвъртък. Финансовите резултати обаче са пресметнати по нов стандарт, който е в сила от началото на 2018 г., уточнява то.\r\n\tТака компанията приключва първите три месеца с ръст на приходите от 5.6 на сто спрямо същия период на предходната година. При оперативната печалба увеличението е 11.6 на сто до 86.194 млн. лв.     \r\n\tПовишен е и пазарният дял в приходите от мобилни услуги до 29.8% , но абонатите са намалели с 1.3 на сто до 3.048 млн., от които 89% са на абонаментен договор, сочат още резултатите.\r\n\tТелекомът отчита и ръст в дела на приходите от мобилен интернет в общите приходи от мобилни услуги. През първото тримесечие на 2018 г. той достига 41% спрямо 34% за същия период на 2017 г. Принос за положителната тенденция има разширяването на покритието на 4G мрежата на телекома до 99% от населението, измерено от Global Wireless Solutions (GWS) по тяхна методология в периода 05.02 – 08.03.2018 г.\r\n\tТелекомът допълва, че е номер 1 и в предоставянето на интерактивна телевизия (IPTV). 47% от общо 451 000 клиенти с абонамент за платена телевизия към края на първо тримесечие на 2018 г. са избрали интерактивната телевизия, което представлява ръст от 4 процентни пункта спрямо същия период на предходната година.", "date": "2018.05.03", "title": "\"Виваком\" остава лидер по приходи сред българските телекоми"}
{"url": "http://www.mediapool.bg/dvoino-poveche-pari-za-tsifrovizatsiyata-na-evropa-sled-2020-g-news278652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвойно повече средства за цифровизацията на Европа са заложени в новата многогодишна финансова рамка 2021-2027 г. спрямо настоящия планов период. Според представения от председателя на ЕК проектобюджет парите нарастват от 14.3 млрд. евро на над 28 млрд. евро. Това съобщи еврокомисарят по цифровата икономика и общество Мария Габриел в София.\r\n\tЗа първи път в историята на Европейския съюз ще има нова цифрова програма с бюджет от 9 млрд. евро. Той ще се използва за инвестиции в киберсигурност, суперкомпютри, изкуствен интелект, цифрови умения за напреднали, публична администрация и е-здравеопазване. Програмата ще се управлява от Брюксел.\r\n\t\"С тази нова програма Европа изпраща силен сигнал, че за нас цифровизацията е дългосрочен приоритет, в основата на който стоят интересите на гражданите и предприятията. С нея казваме, че искаме Европа да се върне като лидер на световната сцена. Искаме цифровата трансформация да е процес, който не изключва никого\", заяви Мария Габриел.\r\n\tЕдиният от приоритетите на новата програма е свързан с киберсигурността. Акцентът ще бъде опазването на критичната инфраструктура и центровете за компетентност в областта на киберсигурността, като е ключово да се засили доверието на хората, каза Габриел.\r\n\tДругият приоритет е свързан с инвестициите в суперкомпютри. През 2012 г. четири от десетте суперкомпютъра в света са били в Европа. Днес няма нито един. Целта е Европа да си върне лидерството, каза Габриел. За целта вече допълнително бяха отпуснати 1 милиард евро до края на този програмен период. Амбицията е до 2023 г. европейският суперкомпютър да стане факт, а България е регионален лидер по темата, заяви Габриел.\r\n\tТретият приоритет са инвестициите в изкуствен интелект. Тази свръхтехнология има потенциал да доведе до близо 30% добавена стойност в европейската икономика, каза еврокомисарят.\r\n\tЧетвъртият акцент са цифровите умения за напреднали. Днес Европа изпитва недостиг на около 350 000 цифрови специалисти, а прогнозите са техният брой да нарасне до половин милион след 2020 г. Трябва да направим всичко възможно да подкрепим цифровите умения  на гражданите и да ги задържим да работят в ЕС, каза Габриел.\r\n\tПетият приоритет е свързан с инвестиции в цифровизацията на публичната администрация и електронното здравеопазване.\r\n\tПо механизма \"Свързана Европа\" е заложено увеличаване на средствата за цифровия сектор от 1 млрд. евро сега на 3 млрд. евро.\r\n\t\"Това означава повече средства за цифрова инфраструктура, което ще спомогне за намаляване на съществуващите различия между градските и селските райони\", каза българският еврокомисар. В момента в градовете бърза мобилна връзка има 76% от населението, докато в селата този процент е под 40, посочи Габриел.\r\n\tСредствата за програма \"Медия\" е увеличават с 30%, за да достигнат до 1.2 милиарда евро за периода 2021-2027 г.\r\n\tПовече пари са предвидени и за студентите за обмяна на практика по програма \"Еразъм+\". От юни 2018 г. около 6000 младежи могат да се възползват от стажове за по 4-5 месеца в други страни от ЕС в областта на блокчейна, квантовата технология и уебдизайна, каза Мария Габриел.\r\n\tУвеличават се и парите за безплатно пътуване с влак в ЕС за навършващите 18 години на 750 млн. евро, отбеляза Габриел.\r\n\t\"Ако трябва да направя обща сметка на бюджета, свързан с цифровизацията, – от научните изследвания, през новата програма \"Цифрова Европа\" до програма \"Медия\" и заедно с увеличените средства за Европейската агенция за киберсигурност и Агенцията на европейските регулатори, стигаме до 96% увеличение на бюджета за цифровизация за програмния период 2012-2027\", каза българският еврокомисар. По думите й това се случва за първи път в историята на ЕС.", "date": "2018.05.03", "title": "Двойно повече пари за цифровизацията на Европа след 2020 г."}
{"url": "http://www.mediapool.bg/varhovenstvoto-na-pravoto-glupako-news278671.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховенството на правото, глупако!\r\n\tТова трябва да се напише на стената на премиерския кабинет. То е ключът към Шенген, Евро-зоната, Банковия съюз, Еврофондовете, а скоро и общата политика по сигурност и следващия етап на интеграция на ЕС изобщо. Преди 10 години ни пуснаха в ЕС с компромис в тази област и сега, заради наглия отказ от съдебна реформа, точно тя се изправя като нова граница между българите и тяхната по право Европа. Върховенството на правото е линията, която ще разграничи онези, които ще “вървят напред”, от онези, които ще “останат в периферията”, както изрично каза и Макрон преди дни. Ние не просто не можем да сме лидери на Балканите в техния стремеж към ЕС, ние сме основен аргумент срещу приемането им.", "date": "2018.05.03", "title": "Върховенството на правото, глупако!"}
{"url": "http://www.mediapool.bg/bulgaria-e-lider-po-zadarzhani-detsa-migranti-v-es-news278673.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент призова страните членки да не задържат децата мигранти без придружител и да им осигурят настойник при пристигането си.\r\n\tЕП иска още Еврокомисията да предприеме мерки срещу държавите, в които има случаи на продължително и систематично имиграционно задържане на деца и техните семейства.\r\n\tОсвен това ЕП призова за засилено сътрудничество между европейските страни с цел намиране на изчезналите деца и идентифициране на жертвите на трафик и злоупотреби с тях.\r\n\tЕвропарламентът иска още и пълен достъп до образование на децата мигранти при същите условия като децата в приемащата ги страна. Това се казва в приетата незаконодателна резолюция от Европарламента, с която се призовават страните членки и Европейската комисия да вземат тези мерки.\r\n\tБългария е страната с най-голям брой задържани деца мигранти, сочат последните данни от Агенцията на Европейския съюз за основните права от септември 2016 г.  Броят на задържаните деца в Гърция, Унгария, Полша и Словакия също е голям, се казва още в съобщението на ЕП.\r\n\tНе са били задържани деца в дните на извършване на проверки на място в Кипър, Дания, Естония, Германия, Ирландия, Италия, Малта, Испания и Великобритания, е посочено още в съобщението на ЕП.\r\n\tПо данни на УНИЦЕФ най-много деца мигранти през първата половина на 2017 г. са пристигнали в Гърция, Италия, Испания и България - 16 524 деца. От тях 11 918 (72%) са били без придружител или разделени от родителите си.\r\n\tЗа България данните са за 270 заловени деца през първата половина на 2017 г., от които 101 са били без придружител. Това е намаление с осем пъти спрямо първата половина на 2016 г. Повечето пристигнали деца у нас са били от Афганистан и Сирия, момчета на възраст между 17 и 18 години.\r\n\tВ резолюцията на ЕП се отбелязва, че в Европа живеят приблизително 5.4 милиона деца мигранти, т.е. 1 на всеки 6 от децата мигранти по света (данни на УНИЦЕФ). Почти половината от децата, които са пристигнали през последните години, са непридружени или отделени от своите семейства.\r\n\tЕвродепутатите подчертават, че липсата на надеждна информация и дългите процедури по събиране на семейството и назначаване на настойник, съчетани със страх от задържане, обратно изпращане или прехвърляне, карат децата да се укриват, което ги излага на опасност от трафик, насилие и експлоатация.\r\n\tЕП призовава националните органи да ускорят процедурите по назначаване на настойник на непридружените деца. Те трябва да се настаняват отделно от възрастните, за да се избегне всякакъв риск от насилие и сексуални злоупотреби, се казва още в резолюцията.\r\n\tЕвродепутатите призовават да се даде приоритет на преместването на останалите непридружени деца от Гърция и Италия и да се продължи работата по всички открити процедури за събиране на разделените семейства без по-нататъшно забавяне.\r\n\tВ резолюцията е посочено, че е важно да се изгради стабилна система за идентификация и регистрация, за да се гарантира включването и оставането на децата в националните системи за закрила.\r\n\tЕвродепутатите също така призовават за засилване на сътрудничеството между правоприлагащите органи и органите за закрила на детето за намирането на изчезнали деца и закрилата им.\r\n\tЕП изразяват особена загриженост във връзка с експлоатацията на момичета с цел проституция. Евродепутатите призоват държавите членки да увеличат усилията и трансграничното сътрудничество с оглед на идентифицирането на децата – жертви на трафик, злоупотреби и всякакви форми на експлоатация.\r\n\tЩо се отнася до процедурите за установяване на възрастта на детето, в резолюцията се подчертава, че медицинските прегледи на деца трябва да стават по начин, който зачита достойнството им.", "date": "2018.05.03", "title": "България е лидер по задържани деца мигранти в ЕС"}
{"url": "http://www.mediapool.bg/modni-giganti-se-otkazvat-ot-mohera-news278674.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународните гиганти в облеклото, сред които Геп (Gap), Зара (на испански Сара - Zara), Ейч енд Ем (H&M) и Топшоп (Topshop), обявиха, че се отказват да зареждат с мохерна вълна, предаде Франс прес, цитирана от БТА в четвъртък.\r\n\tТова стана след като организацията за защита на животните Пета (Peta) разпространи видео, на което се виждат малтретирани кози, заснето, според нея в Южна Африка.\r\n\tПета твърди, че това видео е \"заснето от свидетел\" и \"съдържа изображения, които са снимани през януари и февруари тази година в 12 различни ферми\" в Южна Африка. Това е страната, от която идва повече от половината мохер, продаван в света. Организацията поиска местните власти да започнат разследване.\r\n\tВъв видеото се вижда как ангорските кози, чиято вълна се използва за пуловери, шалове и одеяла, са влачени за рогата и краката, вдигани за опашките и хвърляни на земята от стригачите.\r\n\tТова видео \"подтикна много международни модни компании, сред които Ейч енд Ем, Геп инк. (Gap Inc.), Индитекс (Inditex) и Аркадия (Arcadia), да наложат забрана върху продажбата на мохерна вълна\", обяви Пета в комюнике.\r\n\tГоворителите на тези четири компании потвърдиха пред Франс прес, че те се ангажират да премахнат до 2020 година това влакно, оценявано заради своята мекота и лекота.\r\n\tВъпреки това шведската компания Ейч енд Ем уточни, че използва и съвсем малко мохер в своите колекции (0,044 процента от използваните влакна), а за испанския им конкурент Индитекс (Зара, Пул енд Беър (Pull&Bear), Масимо Дути (Massimo Dutti), Бершка (Bershka), Страдивариус (Stradivarius), Ойшо (Oysho), Зара Хоум (Zara Home), Утерке (Uterque)) тази материя се съдържа \"в минимален брой продукти\".", "date": "2018.05.03", "title": "Модни гиганти се отказват от мохера"}
{"url": "http://www.mediapool.bg/evropa-zatyaga-finansiraneto-na-evropeiskite-partii-news278676.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолитическите партии в страните членки на ЕС ще могат да получават средства, само ако покажат на своите уебсайтове логото и програмата на европейското семейство, към което принадлежат. Tова предвиждат измененията на регламента, отнасящ се до статута и финансирането на европейските политически партии и европейските политически фондации, подписани в четвъртък от Лиляна Павлова и шефът на ЕП Антонио Таяни. \r\n\tДруг ключов елемент на промените е финансирането на партиите да бъде пропорционално на подкрепата, която получават на изборите. Регламентът определя и по-строги изисквания за формиране на политическа партия и вече физически лица няма да имат право да създават такава.\r\n\tПриемането на досието беше включено като приоритет в програмата на българското председателство, предвид предстоящите през 2019 година избори за Европейски парламент и предвид факта, че новите правила трябва да влязат в сила преди 30 юни 2018 – датата, от която европейските политически партии могат да кандидатстват за финансиране за следващата финансова година.\r\n\tФинансирането за текущата 2018 година няма да бъде засегнато от новите правила. За да получат средства от ЕС за 2019 г. обаче, страните, партиите и фондациите ще трябва да се съобразят с промените в Регламента.\r\n\tЗаконодателният акт ще влезе в сила на следващия ден след публикуването му в официалния вестник на ЕС.", "date": "2018.05.03", "title": "Европа затяга финансирането на европейските партии"}
{"url": "http://www.mediapool.bg/lipsvasht-advokat-otlozhi-nachaloto-na-deloto-sreshtu-eksshefa-na-api-news278653.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпецсъдът не успя да даде ход на делото срещу бившия шеф на Агенция \"Пътна инфраструктура\" (АПИ) Лазар Лазаров, тъй като се оказа, че адвокатът му е в планирано пътуване в чужбина до 9 май.\r\n\tПодсъдимият бе изправен пред съда за безстопанственост, свързана със строежа на участък от магистрала \"Марица\". Според обвинителния акт, изготвен от спецзвеното \"Антикорупция\" в Софийската градска прокуратура Лазаров е ощетил бюджета с над 41 млн. лева.\r\n\tСтава въпрос за лот 1 от магистрала \"Марица\" между Оризово и Димитровград, който е бил включен в договора за строеж, подписан на 1 август 2011 г. с изпълнителя на целия проект – италианското кооперативно дружество \"Чи ем Чи ди Равена\". Изграждането на въпросния участък се забави, а италианците се оправдаха с \"форсмажорни обстоятелства\" – падналият сняг през зимата на 2013 и пролетта на 2014 г., който \"преовлажнил\" твърде много почвата.\r\n\tЗатова АПИ обявява обществена поръчка за допълнителните дейности по \"стабилизацията\" на изграждащия се път между Оризово и Димитровград. Конкурсът бе спечелен от фирма \"Пътища Пловдив\" АД, с която агенцията подписва договор на 30 юни 2015 г.\r\n\t\"Лазаров не възложил да се извърши проверка дали предвидените строително-монтажни работи за подобект 1 \"Стабилизиране на теренната основа под насипите и изграждане на пластове от зона \"Б\" не са били вече включени в предмета на договора от 2011 г., сключен между АПИ и \"Чи ем Чи ди Равена\" – Италия за строителството на лот 1 на АМ \"Марица\". Освен това не е поискал от специализирана дирекция в АПИ обосновка на реалната необходимост от различните видове строително-монтажни работи, предмет на обществената поръчка, и разчети как е формирана прогнозната й стойност от 42 987 400 лева без ДДС\", твърди прокуратурата.\n\n\r\n\tСпоред обвинението предметът на поръчката, спечелена от \"Пътища Пловдив\", действително е бил включен в договора с италианското дружество и така АПИ, на практика, е платила два пъти за една и съща дейност. По делото срещу Лазаров има трима прокурори, двама от тях са командировани от градската прокуратура. Следващата дата, за която е насрочено разпоредителното заседание е 22 май.", "date": "2018.05.03", "title": "Липсващ адвокат отложи началото на делото срещу ексшефа на АПИ"}
{"url": "http://www.mediapool.bg/bulgaria-ot-greshnata-strana-v-reformiraneto-na-es-news278672.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.05.03", "title": "България от грешната страна в реформирането на ЕС"}
{"url": "http://www.mediapool.bg/sofiyskata-ul-graf-ignatiev-shte-e-s-pazar-po-malko-sled-remonta-news278651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПазарът за плодове и зеленчуци на софийската ул. \"Граф Игнатиев\" ще спре въобще да съществува със започването на ремонта на тази част от центъра. Първоначалната идея беше сергиите да се върнат в района на църквата \"Св. Седмочисленици\", но от страната на сградите. Последно обаче от общината са решили тържището да спре да съществува, а мотивът са оплаквания на граждани.\r\n\tТова обясни кметът на София Йорданка Фандъкова, която в четвъртък представи детайли за ремонта на ул. \"Граф Игнатиев\".\r\n\tТя потвърди, че пазарът за книги на пл. \"Славейков\", за който също имаше идеи да бъде премахнат, все пак ще бъде върнат на мястото си след реконструкцията. В момента търговците са преместени в градината пред хотел \"Рила\".\r\n\tНе е ясно обаче дали същите тези хора ще могат да се върнат да продават на \"Славейков\" след ремонта. Според проектите за реконструкцията павилионите там ще са по-малко и по-модерни. От думите на Фандъкова се разбра, че дружеството \"Пазари Запад\", което стопанисва книжния пазар, ще може да определи условия какво точно да се продава там. То ще реши и дали да вдигне наемите.\r\n\tИначе ремонтът на ул. \"Граф Игнатиев\" и на прилежащата ѝ ул. \"Солунска\" започва на 7 май, а не на 8 май, както беше обявено първоначално. Според Фандъкова работата трябва да приключи до средата на октомври. През следващата година ще се прави реконструкцията на улиците \"Шишман\" и \"Шести септември\".\r\n\tРаботата по ул. \"Граф Игнатиев\" започва първо в отсечката от ул. \"Алабин\" до пл. \"Гарибалди\", който също ще бъде ремонтиран. Следващите два етапа включват реконструкция на \"Граф Игнатиев\" до бул. \"Христо и Евлоги Георгиеви\" и ремонт освен на пл. \"Славейков\" и на градината около храма \"Св. Седмочисленици\".\r\n\tЗаради реконструкцията трамваите по \"Граф Игнатиев\" ще спрат. Трамвай 18 въобще няма да се движи. Трамваите 10 и 12 се обединяват в една линия под номер 10, чиито маршрут ще покрива територии, обслужвани от самостоятелните линии. Тя ще се движи от жк. \"Западен парк\" по маршрута на трамвай 10 до бул. \"Витоша\", ще завива към Централни хали и ще продължава по маршрута на трамвай 12 към кв. \"Илиянци\".\r\n\tЩе бъде пуснат временен автобус ТМ10. Той ще се движи от Зоопарка в кв. \"Хладилника\", през \"Лозенец\" до Националния стадион, по ул. \"Гурко\" и \"Алабин\" до бул. \"Христо Ботев\". От там ще завива по бул. \"Ал. Стамболийски\" и през бул. \"Цар Освободител\" ще стига до Орлов мост, откъдето ще тръгва отново към \"Лозенец\" и \"Хладилника\".\r\n\tЗаради пускането на автобуса се очакват задръствания по тясната ул. \"Гурко\". Фандъкова призова шофьорите да я избягват, ако могат.\r\n\tРемонтът на ул. \"Граф Игнатиев\" и прилежащите улици и площади се прави от фирмата \"Джи Пи Груп\", а стойността на проекта е над 24 млн. лева. Кметът обясни, че за забавяне в изпълнението се предвиждат санкции от по 240 000 лева на ден. За некачествена работа глобите са до 5% от стойността на договора. Всички дефекти, появили се в гаранционния срок от 8 години, трябва да бъдат отстранени за сметка на изпълнителя.\r\n\tСъщата компания прави и ремонта пред НДК, където няколко месеца след приключването на работата се появиха дефекти - част от плочките са надигнаха. Фандъкова коментира в четвъртък, че при толкова голям обем работа за строителните фирми в София всички изпълнители имат пропуски. За това контролът на общината бил строг, налагали се глоби и не се плащало за некачествена работа.", "date": "2018.05.03", "title": "Софийската ул. \"Граф Игнатиев\" ще е с пазар по-малко след ремонта"}
{"url": "http://www.mediapool.bg/spotifai-uvelichi-platenite-si-klienti-i-svi-zagubata-si-news278675.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШведската компания за музикални стрийминг услуги \"Спотифай\" (Spotify) обяви намаление на загубата си през първото тримесечие на 2018 г. и ръст както на платените потребители, така и на ползвателите на безплатните услуги, Инвеститорите обаче са разочаровани, тъй като прогнозите за годишните резултати на компанията остават без промяна.\r\n\tЗагубата е спаднала до 41 милиона евро (49 милиона долара) през първите три месеца на годината спрямо 139 милиона евро за същия период преди година и 87 милиона евро през четвъртото тримесечие на миналата година.\r\n\tКомпанията очакваше загубата за разглеждания период да бъде 50-80 милиона евро.\r\n\tПриходите са достигнали 1.13 милиарда евро за тримесечието или с 26 процента повече на годишна основа, но са спаднали с 1 процент спрямо предходното тримесечие.\r\n\t\"Спотифай\" продължава да прогнозира загуба от 230 до 330 милиона евро за годината, макар да е увеличила с 4 млн. до 75 млн. своите платени потребители, а ръстът при тези, които ползват безплатни услуги, е с 9 млн. до 99 млн. души.\r\n\tСлед стабилен дебют на пазара миналия месец акциите на \"Спотифай\" се сринаха след приключването на официалната търговия в сряда вечерта.\r\n\tГлавният изпълнителен директор и съосновател на компанията Даниъл Ек каза по телефона пред репортери и анализатори, че \"Спотифай\" очаква продължаващ растеж на стрийминг услугите и че не се притеснява от конкуренцията на \"Епъл\" (Apple), предаде Франс прес, цитирана от БТА.\r\n\tНа фона на най-новите данни \"Спотифай\" остава доста напред пред \"Епъл мюзик\" (Apple Music). Американският технологичен гигант съобщи през март, че има 38 милиона абонати на тази услуга, която пусна през 2015 година и няма безплатен вариант.\r\n\t\"Спотифай\" отчита особено силен растеж на безплатната си услуга в страните с нововъзникваща пазарна икономика като Виетнам и Тайланд - два пазара, на които компанията влезе наскоро. Тя отчита и набиране на инерция в Япония - втория по големина музикален пазар в света, където компактдисковете все още доминират.", "date": "2018.05.03", "title": "\"Спотифай\" увеличи платените си клиенти и сви загубата си"}
