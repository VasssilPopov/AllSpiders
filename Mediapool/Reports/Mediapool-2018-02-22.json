{"url": "http://www.mediapool.bg/energiyniyat-holding-gotvi-nov-obligatsionen-zaem-za-500-mln-evro-news275933.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Българският енергиен холдинг\" (БЕХ) подготвя нова емисия облигации, с които да покрие задълженията си по набрания от финансовите пазари през 2013 г. заем за общо 500 млн. евро, половината от които отидоха за уреждането на дълга на НЕК за предпроектното проучване за спрения строеж на АЕЦ \"Белене\". Това съобщи пред журналисти изпълнителният директор на БЕХ Петьо Иванов след заседание на парламентарната енергийна комисия в четвъртък.\r\n\tПадежът на облигацията е през ноември 2018 г. и вероятността погасяването на дълга да стане с нова емисия на финансовите пазари бе обявена от рейтинговата агенция Фич след повишаването на рейтинга на холдинга.\r\n\tИванов коментира, че зависимост от пазарните условия може да бъде решено да се набере и по-голяма сума. Изпълнителният директор изрази увереност, че по новата облигация ще бъдат постигнати по-добри условия за БЕХ в качеството му на емитент в сравнение с тези от емисията от 2013 г. Тогавашната доходност за записалите облигации бе 4.25 на сто.\r\n\tБЕХ има да погасява още една облигационна емисия, реализирана на борсата в Ирландия през 2016 г. Тя е за 550 млн. евро, с които холдингът отново погаси задължения на дъщерната си НЕК към двете т.нар. американски въглищни централи в комплекса \"Марица Изток\".  Годишните лихвени плащания по тази емсиия са в размер на 4.875%“", "date": "2018.02.22", "title": "Енергийният холдинг готви нов облигационен заем за 500 млн. евро"}
{"url": "http://www.mediapool.bg/huauei-demonstrira-parvata-kola-upravlyavana-ot-smartfon-news275915.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от световните технологични лидери \"Хуауей\" (Huawei) демонстрира първата кола, която се управлява от смартфон с изкуствен интелект, съобщиха от компанията.\r\n\tПроектът се нарича RoadReader. За разлика от други безпилотни автомобили, които просто забелязват препятствията, технологията на \"Хуауей\" превръща луксозния седан Porsche Panamera в безпилотно превозно средство, което не само вижда, но съществено разбира заобикалящата среда. Това означава, че може да различава между 1000 различни обекта, сред които котка, куче, топка, мотор, храни и други, твърдят от компанията.\r\n\tПроектът използва предимствата на изкуствения интелект в Huawei Mate 10 Pro, който позволява автоматично разпознаване на обектите.\r\n\tПовечето автономни автомобили, които в момента се разработват, разчитат на изчислителната мощ на целево създадени чипове, които се правят от външни технологични доставчици, твърдят от \"Хуауей\".\r\n\t\"Нашият смартфон вече е изключителен при разпознаване на обекти. Искахме да видим дали за кратък период от време можем да го научим не само да управлява кола, но и с възможностите на изкуствения интелект, да разпознава определени обекти и да се научи да ги избягва\", коментира Андрю Герихи, главен маркетинг директор на \"Хуауей\" за Западна Европа.\r\n\t\"Хуауей\" ще представи проекта RoadReader и възможностите на автомобила на мобилния конгрес в Барселона (MWC 2018) от 26-и до 27-и февруари тази година. Присъстващите ще могат да направят тест драйв на автомобила, обучавайки го да разпознава и маневрира около определени обекти.", "date": "2018.02.22", "title": "\"Хуауей\" демонстрира първата кола, управлявана от смартфон"}
{"url": "http://www.mediapool.bg/migranti-spaseni-ot-libiyski-zatvori-zapochvat-nanovo-ot-nulata-news275916.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗавръщането на Франк в Камерун беше истинско чудо за Дорис, изгубила надежда да види отново брат си жив, след като приятели й казали, че лодката, с която тръгнал от Либия за Италия, се е преобърнала.\r\n\t \r\n\tТя обаче го откри сред 164-та уморени, замаяни и измършавели камерунци, върнати този месец у дома от Международната организация по миграцията (МОМ) със самолет от Либия.\r\n\t \r\n\t\"Не можах да повярвам\", каза 30-годишната Дорис пред Фондация Томсън Ройтерс, след като горещо прегръща Франк в един хотел в центъра на камерунската столица Яунде. \"Не исках никой да ми дава измамна надежда\".\r\n\t \r\n\tДвадесет и осем годишният Франк, който отказа да съобщи цялото си име, оцелял при корабокрушението, а също след отвличане и мъчения в Либия - основната отправна точка за десетките хиляди африкански мигранти, които всяка година прекосяват Средиземно море, за да стигнат до Европа.\r\n\t \r\n\tПри емоционалното събиране с близките си завърналите се говорят с тревога за бъдещето и особено за намирането на работа у дома - главният проблем, накарал ги да заминат за чужбина.\r\n\t \n\n\r\n\tОт ноември Камерун, МОМ и Европейският съюз са върнали най-малко 1000 мигранти у дома от Либия, Мавритания, Мали и Нигер.\r\n\t \r\n\tНай-много от върнатите са били спасени от либийски затвори (където границата между официален център за задържане и експлоататорско трафикантско предприятие е доста размита) след появата на съобщения за африканци, продавани на пазари за роби за принудителен труд.\r\n\t \r\n\tВ хотела в Яунде някои от върналите се имаха рани или куцаха и бяха склонни да разкажат за ужасите, които са преживели. Други стояха настрана, проучвайки новата за тях обстановка, слисани и невярващи на очите си.\r\n\t \r\n\tХиляди мигранти се давят всяка година, опитвайки се да преплават Средиземно море в препълнени лодки, а според МОМ от началото на 2018 г. по опасния маршрут са изгубили живота си над 400 души.\r\n\t \r\n\tФранк едва оцелял, когато приятелят му паднал в морето и лодката им, (предвидена за 100 души, но натъпкана с над 500) тръгнала да се преобръща.\r\n\t \r\n\t\"Исках да скоча във водата след него, но както стоях изправен, едно момче до мен ме хвана здраво през кръста и не ме пускаше, крещейки от ужас\", разказва той, седнал в едно кафене, загледан в младежи които мият коли и разнасят плодове.\r\n\t \r\n\t\"Това ме спаси, понеже после нямаше да мога да се кача отново на лодката\", добавя той.\r\n\t \r\n\tСлед като бил спасен от либийски рибари, той бил отведен в затвор. Осигурил свободата си, като платил на похитителите 1500 евро. Докато се прибирал обаче, бил отново пленен от мъже с калашници, които го отвели в друг затвор. Накрая успял да се свърже с представител на камерунското посолство, който уредил връщането му в родината.\r\n\t \r\n\tПреследван от спомени, Франк още не е разказал на семейството си много от онова, което му се е случило. Той каза, че не иска да мисли за миналото, а да си намери работа.\r\n\t \r\n\tВ това отношение Франк може да се възползва от Доверителния фонд от 3,2 милиарда евро на ЕС за Африка, създаден в опит за спиране на притока на мигранти към Европа чрез осигуряване на професионално обучение и намиране на работа в родината им.\r\n\t \r\n\tФондът финансира обща инициатива с МОМ за приобщаване на мигрантите, върнали се в Камерун, и им помага да овладеят занаят и да започнат бизнес, като им отпуска заеми.\r\n\t \r\n\t\"Травмата от преживяното няма да изчезне за ден, но тези хора всъщност се връщат с известно предимство пред другите млади хора в Камерун, тъй като вече са наясно, че чужбина не е рай, така че са по-мотивирани да се възползват от възможностите у дома\", казва Феликс Мбаю, генерален секретар на камерунското министерство за външни отношения.\r\n\t \r\n\tСхемата насърчава мигрантите да са заемат с общностно-ориентирани проекти в земеделието, животновъдството и други области, които могат да се самоиздържат, казва ръководителят на МОМ Камерун Бубакар Сайбу.\r\n\t \r\n\t\"Стремим се да им осигурим най-добрите опции, тъй като трябва да създадем трайни възможности\", казва той.\r\n\t \r\n\tПрез януари Камерун лансира също пилотен проект за разкриване на центрове по заетостта, предлагащи информация и съвети на хора, които търсят работа или искат да придобият или повишат квалификацията си.\r\n\t \r\n\tФранк, който се е обучавал да прави и реди подови плочки, казва, че смята да започне бизнес заедно с водопроводчик и дърводелец, които срещнал в затвора в Либия и с които се върнали със същия полет в родината.\r\n\t \r\n\tТой не е склонен да замине отново за чужбина.\r\n\t \r\n\t\"Прекалено рисковано е. Не препоръчвам на никого да поема по този път\", казва Франк. Той обаче няма да има друг избор, ако новия му бизнес не потръгне. \"Вече не знаем как е животът тук. Ще трябва наистина да започнем наново от нулата\", признава той.", "date": "2018.02.22", "title": "Мигранти, спасени от либийски затвори, \"започват наново от нулата\""}
{"url": "http://www.mediapool.bg/spored-tramp-vaorazhavaneto-na-nyakoi-uchiteli-vednaga-bi-spryalo-strelbite-news275894.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп повтори в четвъртък призива си за въоръжаване на учителите след масовото убийство в училище в щата Флорида миналата седмица. Той заяви, че това би трябвало да бъде ограничено до тези, които имат военна или специална подготовка и допълни, че това \"би решило проблема незабавно\", предаде Ройтерс.\r\n\t \r\n\tДен по-рано вълна от демонстрации на ученици заля Съединените щати в знак на протест срещу насилието с огнестрелни оръжия и в памет на жертвите в Паркланд, Флорида\r\n\tИдеята на Тръмп за въоръжаване на учителите вече предизвиква противоположни реакции в САЩ, където има остри разделения по въпроса как да бъдат спрени масовите стрелби и всекидневното насилие с огнестрелни оръжия. Тръмп изказа идеята за въоръжаване на учителите по време на емоционална дискусия с оцелели от нападението във Флорида и роднини на загинали при стрелбата.\r\n\t\"Сериозно подготвени, умели в боравенето с огнестрелни оръжия учители/треньори биха решили проблема незабавно, преди да пристигне полицията. СТРАХОТНО ВЪЗПИРАНЕ!\", написа Тръмп днес в Туитър.\r\n\t \n\n\r\n\tТръмп каза днес, че подкрепя увеличаване на минималната възраст за притежаване на по-широк диапазон от оръжия, отколкото е сега, предаде Асошиейтед прес.\r\n\t \r\n\tВ момента на федерално ниво минималната възраст за купуване или притежаване на ръчни огнестрелни оръжия е 21 години, но за пушки като използваната при нападението миналата седмица ограничението е 18 години.\r\n\t \r\n\tПри нападението на 14 февруари в гимназия във Флорида бяха убити 17 ученици и училищен персонал. То беше извършено от 19-годишен бивш ученик, въоръжен с полуавтоматична пушка \"AR-15\".\r\n\t \r\n\t\r\n\t \r\n\tВълна от демонстрации на ученици заля вчера Съединените щати - от щата Аризона на югозапад до Мейн на североизток - в знак на протест срещу насилието с огнестрелни оръжия и в памет на жертвите на стрелбата в гимназията в Паркланд, Флорида, предаде Асошиейтед прес.\r\n\t \r\n\tПротестите се разпространяваха от училище на училище и от щат на щат, като младежите споделяха плановете си за демонстрации в социалните мрежи. Някои от проявите продължаваха точно 17 минути, колкото бяха убитите в Паркланд. Неколкостотин ученици от Мериленд не се явиха на занятия, за да направят митинг във Вашингтон. Стотици излизаха от училищните сгради за протест през обедната почивка в градове от Чикаго, Илинойс, до Остин, Тексас.\r\n\t \r\n\tПо повод кръвопролитието във Флорида резидентът обеща, че неговата администрация ще засили мерките за контрол върху хората, които придобиват огнестрелно оръжие. \"Ние ще бъдем много строги с проверките на миналото [. . .], ние ще поставим много силен акцент върху проверките на душевното здраве\", каза той в Белия дом на срещата с ученици, учители и родители, включително от гимназията във Флорида.\r\n\t \r\n\tЕдин по един на срещата оцелели от нападения с огнестрелни оръжия в училища и роднини на жертви споделяха историите си и призоваваха към действие. Необичайната публична размяна на мнения с президента Тръмп извади на показ един силно емоционален дебат как да се реагира на последното масово убийство с огнестрелно оръжие в американско училище, пише „Ню Йорк таймс“.\r\n\t \r\n\tСедмица след като нападател с автомат уби 17 души в гимназия в щата Флорида, предизвиквайки вълна от студентски призиви за нови ограничения над купуването и притежаването на оръжия, Тръмп разговаря повече от час с опечалени хора в търсене на решения. Новинарските камери уловиха необичайното изслушване, разкривайки емоционална размяна на мнения между президент и частни лица, каквато обикновено не се показва публично, отбелязва вестникът.\r\n\t \r\n\tТръмп използва събитието, за да изложи идеите си как да се избегнат такива трагедии в бъдеще, разпитвайки присъстващите дали подкрепят да се разреши на учителите и други училищни служители да носят скрито оръжие, което според него е щяло да осуети касапницата във Флорида.\r\n\t \r\n\tПрисъстващите предложиха широк набор от решения - засилване на охраната в училищата, обучаване на учениците как да действат при стрелба и повишаване на разрешената възраст за купуване на огнестрелно оръжие - но в крайна сметка президентът наблегна на решението, което често предлага след масово убийство с огнестрелно оръжие: да се увеличи броят на въоръжените хора, за да могат те бързо да неутрализират нападатели с използване на смъртоносна сила, пише изданието.\r\n\t \r\n\t\"Ще направим нещо по тази ужасна ситуация и заедно ще намерим решение\", каза Тръмп.\r\n\tТова обещание обаче ще е трудно за спазване, тъй като Републиканската партия на Тръмп отдавна се противопоставя на по-строгите изисквания за купуване на огнестрелно оръжие, а демократите и застъпниците на контрола над оръжията определят като провал всичко различно от ограничения достъп до огнестрелни оръжия. Тръмп ще трябва да упражни уменията да постига споразумения между двете основни партии, които обеща да използва при управлението си, но още не е показал, отбелязва \"Вашингтон пост\".\r\n\t \r\n\tВ. \"Гардиън\" отбелязва, че президентът Тръмп е поискал присъстващите на срещата да покажат с вдигане на ръце какво мислят за предложението му да се въоръжат учители и треньори в училищата. Някои участници в срещата са подкрепили идеята, а други са били против нея. \"Разбирам и двете страни и това със сигурност е спорна идея\", призна Тръмп и обеща предложението да се обсъди обстойно, пише \"Гардиън\".\r\n\t \r\n\tВ емоционалната среща в Белия дом Тръмп заяви, че планът му за въвеждане на огнестрелни оръжия в училищата предвижда около 20 процента от учителите да получат специално обучение и да носят скрито оръжие, пише в. \"Дейли телеграф\". \r\n\t \r\n\tТръмп обмисля и идеята в училищата да се разпределят бивши военнослужещи от морската пехота, сухопътните сили и ВВС.\r\n\t \r\n\tТръмп посочи, че нападенията в училища траят средно по три минути, а полицията може да реагира за между пет и осем минути.\r\n\t \r\n\t\"Ако имахте учител . . . умеещ да борави с огнестрелни оръжия, той много добре щеше да сложи край на нападението доста бързо\", каза президентът.", "date": "2018.02.22", "title": "Според Тръмп въоръжаването на някои учители веднага би спряло стрелбите"}
{"url": "http://www.mediapool.bg/trinadeset-novi-zhertvi-pri-prodalzhavashtite-bombardirovki-nad-iztochna-guta-news275917.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТринадесет души загинаха в четвъртък при нови бомбардировки на правителствените сили срещу завзет от бунтовниците район източно от Дамаск. Все повече световни лидери и организации настояват за прекратяване на клането, което взе неколкостотин жертви, предаде Асошиейтед прес.\r\n\t \r\n\tСилите на сирийския режим атакуват района от дни и рушат жилищни сгради, болници и инфраструктура. Бомбардировките принудиха много от 400-те хиляди жители на Източна Гута да спят в мазета и импровизирани убежища, а лекарите, както и спасителите, които дни наред търсят и вадят от развалините оцелели, са претоварени и изтощени.\r\n\t \r\n\tСпоред руски информационни източници Москва е подсилила присъствието си в Сирия с няколко бойни самолета, включително най-нови изтребители. Медии показаха кадри от кацането на два самолета Су-57 във военновъздушната база Хмеймим в провинция Латакия - основна база на руските операции в Сирия. Вчера там пристигнаха самолет за ранно предупреждение А-50, четири изтребителя Су-35 и четири самолета за въздушна подкрепа на сухопътни войски Су-25.\r\n\t \r\n\tКремъл не коментира днес съобщенията и прехвърли въпросите към военните, които също запазиха мълчание. Русия отхвърля обвиненията, че е отговорна за множащите се цивилни жертви в Източна Гута, отбелязва АП.\r\n\t \r\n\tОрганизацията \"Лекари без граници\" алармира, че за три дни в Източна Гута са бомбардирани 13 болници, в които работят нейни медици, предаде Франс прес.\r\n\t \n\n\r\n\t\"Лекари без граници\" обърнаха внимание и на големия брой човешки жертви. Само по данни от болниците, на които те сътрудничат, за два дни и половина (от 18 до 21 февруари) при бомбардировки и артилерийски обстрел са били убити 237 и ранени най-малко 1285 души. \r\n\t \r\n\tОрганизацията подчерта, че това са само сведенията от болниците, с които работи и че броят на жертвите расте с всеки час.\r\n\t \r\n\tПо данни на Сирийския център за наблюдение на човешките права от неделя са убити най-малко 335 цивилни, включително 79 деца и 50 жени, а ранените са над 1700. \r\n\t \r\n\tСаудитска Арабия и Обединените арабски емирства, както и Катар, с който двете страни скъсаха дипломатическите отношения заради връзките му с Иран, апелираха сирийският режим да прекрати настъплението срещу обсадения бунтовнически анклав.", "date": "2018.02.22", "title": "Тринадесет нови жертви при продължаващите бомбардировки над Източна Гута"}
{"url": "http://www.mediapool.bg/tramp-shte-prieme-prezidentite-na-trite-baltiyski-republiki-na-3-april-news275918.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп ще приеме колегите си от трите балтийски републики на 3 април. Той ще обсъди с тях в Белия дом сигурността и икономическото сътрудничество, предаде Франс прес, като се позова на естонското президентство.\r\n\t \r\n\tВъв Вашингтон президентите на Естония, Латвия и Литва ще участват и в икономически форум в столицата на САЩ.\r\n\t \r\n\tТази година трите балтийски републики празнуват един век независимост от Руската империя. Естония, Латвия и Литва, които впоследствие биват присъединени към Съветския съюз, отново стават независими държави след неговото разпадане и се присъединяват към Европейския съюз и НАТО.\r\n\t \r\n\tТрите балтийски републики са на път да изпълнят поставената от Алианса цел да изразходват 2 процента от БВП за отбрана. Тръмп изрично призова страните от НАТО да покрият този критерий.\r\n\t \r\n\tПрезидентът на САЩ се срещна с колегите си от трите балтийски републики през юли миналата година във Варшава.", "date": "2018.02.22", "title": "Тръмп ще приеме президентите на трите балтийски републики на 3 април"}
{"url": "http://www.mediapool.bg/merkel-prizovava-za-solidarnost-v-es-pri-priemaneto-na-migranti-news275911.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел призова всички страни от Европейския съюз да поемат своя дял, за да съдействат за справяне с огромния приток на мигранти, а същевременно да работят за спиране на потока, като укрепят външните граници и се борят с проблемите, принуждаващи хората да напускат родината си, предаде Асошиейтед прес.\r\n\t \r\n\tСтраните трябва да знаят, че солидарността не е еднопосочна улица и всички трябва да се борят за общоевропейските ценности, заяви канцлерката в реч пред германския парламент преди утрешната среща в Брюксел с останалите лидери на страните в ЕС.\r\n\t \r\n\tМеркел отбеляза, че лидерите от ЕС трябва да договорят справедлива квотна система за приемане на кандидати за убежище. В момента Европейската комисия съди Унгария, Полша и Чехия за отказ да поемат своя дял от мигрантите, припомня АП.\r\n\t \r\n\tГерманският канцлер каза, че ЕС трябва да подготви отговор на растящия глобален политически и икономически натиск и в такъв дух ще премине предстоящата среща на върха на съюза, посочва Ройтерс.\r\n\t \r\n\tУбедена съм, първо, че светът не чака - нито нас в Германия, нито нас в Европа - и второ, че повече от всякога се нуждаем от европейски отговори на належащите, големи въпроси на нашето време, заяви Меркел пред Бундестага.\n\n\r\n\t\r\n\tГерманският канцлер призова да се сложи край на клането в Сирия - интензивните бомбардировки на силите на режима над бунтовническата крепост Източна Гута близо до Дамаск.\r\n\t \r\n\t\"Свидетели сме на ужасяващи събития в Сирия, на битката на един режим срещу населението му, на убийството на деца, унищожаването на болници\", заяви Меркел.\r\n\t \r\n\t\"Длъжни сме да направим всичко възможно това клане да спре. Трябва да заявим своето ясно \"не\". Това изисква от нас усилия да играем по-съществена роля\", заяви канцлерката в реч за позициите на Берлин във връзка с утрешната среща на върха на ЕС.\r\n\t \r\n\tМеркел призова съюзниците на режима на Башар Асад - Иран и Русия - да предприемат действия, след като от неделя досега бомбардировките в Източна Гута отнеха живота на над 300 души, включително близо 80 деца.\r\n\t \r\n\tГерманският външен министър Зигмар Габриел ще разговаря по този въпрос с руския си колега Сергей Лавров, каза канцлерката.", "date": "2018.02.22", "title": "Меркел призовава за солидарност в ЕС при приемането на мигранти"}
{"url": "http://www.mediapool.bg/parlalentat-shte-izbira-ombudsman-s-yavno-glasuvane-news275913.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОмбудсманът вече ще се избира с явно, а не с тайно гласуване от Народното събрание. Това решиха депутатите в петък, като приеха на второ четене промени в Закона за омбудсмана. \r\n\t \r\n\tОт БСП възразиха срещу явното гласуване при избора на омбудсман. Промяната е отстъпление на вече завоювани принципи в парламента, ще е в ущърб на тази институция и няма да позволи на добри кандидати да получат парламентарна подкрепа, заяви Жельо Бойчев от левицата. \r\n\t \r\n\tПредложение за избор на обществен защитник ще могат да правят освен народните представители и парламентарните групи, и юридически лица с нестопанска цел в обществена полза. Към изискванията за заемане на длъжността е добавено изискване за доказан опит в сферата на правата на човека. \r\n\t \r\n\tЗаместник-омбудсманът също ще се избира с явно гласуване от парламента по предложение на омбудсмана. Изрично са установени принципите на прозрачност, ефективност, плурализъм и недискриминация при подбор и назначаване на служители в институцията. \r\n\t \r\n\tС измененията на омбудсмана се дават и нови правомощия - да отправя предложения и препоръки за насърчаване и защита на застрашените права и свободи на гражданите от частноправни субекти, както и да наблюдава и насърчава ефективното прилагане на подписани и ратифицирани международни актове в областта на правата на човека. \n\n\r\n\t \r\n\tПредвижда се задължително уведомяване на омбудсмана при изготвяне на проекти на нормативни актове, за да може да представя становища относно нормативното засягане на правомощията му като Национален превантивен механизъм.", "date": "2018.02.22", "title": "Парлалентът ще избира омбудсман с явно гласуване"}
{"url": "http://www.mediapool.bg/kyurdite-v-afrin-otnovo-zovat-siriyskata-armiya-da-pomogne-za-vazpirane-na-turtsiya-news275909.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКюрдските Сили за защита на народа (СЗН) заявиха в четвъртък, че бойци, подкрепящи сирийското правителство, се разполагат по фронтовите линии, за да помогнат за отблъскване на турско нападение, но такава помощ ще бъде нужна от самата сирийска армия, предаде Ройтерс.\r\n\t \r\n\t\"Групи, съюзени със сирийската армия, дойдоха в Африн, но не в брой или капацитет да спрат турската окупация\", каза говорителят на СЗН Нури Махмуд.\r\n\t \r\n\t\"Сирийската армия трябва да изпълни своя дълг . . . да защитава границите на Сирия\", заяви той.\r\n\t \r\n\tСЗН призовават сирийското правителство да изпрати войски в северозападния район Африн.\r\n\tПроправителствени милиции пристигнаха там във вторник, за да помогнат на СЗН да се защитят от настъплението на Турция и съюзени с нея бунтовнически групи, които се бият със силите на сирийския президент Башар Асад.\r\n\t \r\n\tСтотици от тези бойци са разположени на фронтовите линии в Африн, каза Махмуд.\r\n\t \n\n\r\n\tАсад обаче не е изпратил армията, което може да предизвика по-голяма пряка конфронтация със сирийското правителство, ако Турция не отстъпи.\r\n\t \r\n\tСирийският център за наблюдение на правата на човека заяви, че сирийски правителствени сили са влезли в район на Алепо, контролиран от СЗН.\r\n\t \r\n\tСпоред очевидец правителствени сили и служители от правителствени институции са влезли в кварталите Халак, Бани Заид и Бустан ал Баша.\r\n\t \r\n\tСЗН отрекоха правителствени сили или служители от правителствени институции да са влезли в контролираната от тях зона.\r\n\t \r\n\tСЗН контролират от няколко години анклав в северната част на Алепо и се бият с антиправителствени бунтовнически групи, които бяха изтласкани от града през декември 2016 г.", "date": "2018.02.22", "title": "Кюрдите в Африн отново зоват сирийската армия да помогне за възпиране на Турция"}
{"url": "http://www.mediapool.bg/sadat-na-es-postanovi-che-polsha-narushava-standartite-za-kachestvo-na-vazduha-news275912.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолша не е изпълнила изискванията на европейските правни норми да се ограничи замърсяването на въздуха, постанови Съдът на ЕС, цитиран от ДПА.\r\n\t \r\n\tСпоред директива на ЕС от 2008 г. държавите членки трябва да намалят замърсяването на въздуха, за да предпазят здравето на хората. Според налични оценки над 400 000 европейци умират преждевременно всяка година заради лошо качество на въздуха, което предизвиква заболявания като астма, сърдечни заболявания и рак на белите дробове.\r\n\t \r\n\tПрез декември 2015 г. Европейската комисия даде на съд Полша, защото между 2007 и 2015 г. всекидневните стойности на замърсяване в 35 от 46 зони за оценка на качеството на въздуха редовно са превишавали пределно допустимите стойности. Редовни надхвърляния на тези граници са били отчетени и в годишните стойности в девет зони.\r\n\t \r\n\t\"Оттук следва, че установените превишения следва да се разглеждат като трайна тенденция\", обяви съдът в решението си.\r\n\t \r\n\tТой също така отбеляза, че мерките, които Полша е планирала, за да се ограничи замърсяването на въздуха, ще приведат качеството му в съответствие с европейските стандарти едва между 2020 и 2024 г.\r\n\t \n\n\r\n\tДоводът на Полша, че финансово-икономическото й състояние не позволява европейското право да бъде приложено по-рано, \"само по себе си не може да оправдае толкова късно изпълнение на крайните срокове за прекратяване на тези превишения\", посочи съдът.\r\n\t \r\n\tПолша е втората държава от ЕС, за която бе постановено, че нарушава европейските стандарти за качество на въздуха - през април 2017 г. съдът оповести решение срещу България по подобно дело, отбелязва ДПА.\r\n\t \r\n\tПрез последните седмици европейските институции предприеха строги мерки и срещу девет други членки - Великобритания, Чехия, Германия, Испания, Франция, Италия, Унгария, Румъния и Словакия - заплашвайки ги със съд, ако не представят предложения за подобряване на качеството на въздуха.\r\n\t \r\n\tРешението срещу Полша беше обявено на фона на влошаване на отношенията между ЕС и Варшава след отправяните предупреждения от съюза за ерозия на върховенството на закона, допусната от управляващата в Полша националконсервативна партия \"Право и справедливост\".", "date": "2018.02.22", "title": "Съдът на ЕС постанови, че Полша нарушава стандартите за качество на въздуха"}
{"url": "http://www.mediapool.bg/dva-razkaza-za-neobhodimoto-i-neizbezhno-pravosadie-news275910.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИсторическите съвпадения са кривото огледало на случващото се. Сякаш, за да покажат, че политика и история никога не се припокриват напълно, макар да са неотделими.\r\n\tВчера един заместник-председател на българското Народно събрание се прости с поста си по причина на историята. По-точно поради твърдението си (вкарано, а сетне изкарано от декларация на БСП), че \"Народният съд е бил необходимо и неизбежно правосъдие\". Няма да се впускам в анализ на твърденията на г-н Валери Жаблянов, нито в аргументацията му как \"Народният съд е създаден във връзка с чл. 37 от Търновската Конституция и с наредба-закон от 1944 г.\". С решение на Върховния съд от 1996 г. бяха отменени присъдите на Първи и Втори състав на Народния съд, тъкмо поради \"липса на доказателства\", а в чл. 2 на Закона за обявяване на комунистическия режим за престъпен (от 5 май 2000 г.) се осъжда \"безпрецедентната разправа с народните представители от ХХV Народно събрание и всички невинно осъдени от така наречения \"Народен съд\". Доколкото ми е известно, този закон още е в сила.\r\n\tОнова, което г-н Жаблянов изглежда не иска да разбере, е, че вълната от възмущение срещу него не е защото е изразил \"лично мнение\" (преповтарящо комунистическия разказ на НРБ) и то по едни травматични в българската памет събития. Към тях, както и към предшестващото ги, със сигурност ще се връщаме. Историята не може да се пише в черно и бяло. Би могло да се говори много за действията на Богдан Филов по присъединяването на България към Тристранния пакт, по отговорността на личности като Петър Габровски или Александър Белев при налагането на безчовечния Закон за защита на нацията, насочен срещу евреите и т.н. Но работата е там, че последвалият \"Народен съд\" е всичко друго, но не и подобие на правосъдие. Самата комунистическа пропаганда го величаеше като \"Възмездието\" – пълната саморазправа с политическите противници, което се потвърждава и от броя на произнесените присъди: 2730 осъдени на смърт, 1924 доживотни присъди и над 5000 други присъди с различен срок.\r\n\t\"Необходимо и неизбежно правосъдие\" – такова нещо наистина нашата история не помни. А пък веднага след \"Народния съд\" следва разправата със семействата и близките на осъдените: изселени са 4325 семейства, общо наброяващи 11 875 души. Репресия, която явно също носи \"необходим и неизбежен характер\", простирайки се чак до внуците им.\r\n\tЗатова ми се иска да се върна към онези събития през погледа на един човек, за когото е редно да си спомним тези дни. Става дума за друг един заместник-председател на българското Народно събрание, който точно преди 75 години (март 1943 г.) е бламиран (свален от поста си) след написването на една доста по-различна декларация. А именно – за Димитър Пешев, спасителя на българските евреи, обявен за праведник в Израел, чийто бюст се намира в Съвета на Европа, а фондацията \"Раул Валенберг\" направи медал с лика му.\n\n\r\n\tПак повтарям, че пряка връзка между Валери Жаблянов и Димитър Пешев няма и не може да има. Освен ако г-н Жаблянов не е използвал същия парламентарен кабинет. Историята понякога си прави такива шеги.\r\n\tЗаслугите на Пешев по спасяването на близо 50 000 евреи са толкова безспорни, че в случая няма нужда да се връщам към тях.\r\n\tСамо искам да цитирам откъс от неговото протестно писмо до премиера Богдан Филов, подкрепено от 42 народни представители от тогавашното парламентарно мнозинство:\r\n\tЕдин елементарен правов ред е нужен за управлението, както въздухът е нужен за живота.\r\n\tЧестта на България и на нейния народ е не само въпрос на чувство – тя е преди всичко елемент на политика. Тя е политически капитал от най-голяма стойност и затова никому не е позволено да го разпилява без оправдание, което би се споделило от целия народ.\r\n\tС това писмо Димитър Пешев зачерква политическата си кариера, за да се превърне, по определението на италианския си биограф Габриеле Нисим, в \"човека, който спря Хитлер\". Или ако искате, в българския Оскар Шиндлер, който още чака някой Спилбърг да направи филм за него.\r\n\tСлед 9 септември 1944 г. Димитър Пешев не се крие от комунистите. Знае кой е и има съзнание за стореното от него. Дори оставя бележка на вратата на жилището си, че ако не си е вкъщи, могат да го потърсят на долния етаж при сестра му, където често се отбива. На 14 ноември след обяд в дома му нахълтват група милиционери. Обръщат из основи жилището му, прибират всички ценности, пари, документи, множество книги, цялата му спортна екипировка – той е запален скиор. Не получава документ за конфискуваното и никога повече не вижда иззетите скъпи вещи. В затвора е наблъскан в една килия с близо шейсет души. Вътре са и хората, на които се е противопоставил в парламента, спасявайки \"честта на България\".\r\n\tТой обаче не губи хладнокръвие, убеден, че няма вина. Едва след публикуването на Наредбата-закон за Народния съд започва да си дава сметка, че се подготвя нещо страшно. И започва да се бои за живота си. Като дългогодишен адвокат и опитен юрист решава да се обърне към кантората на колегите си Меворах и Лиджи. Адвокат Меворах (бащата на Валери Петров) отказва да поема защитата му, аргументирайки се със своята партийна принадлежност (към комунистическата партия). Има решение на БКП, че на комунистите не се разрешава да помагат на \"фашисти\". Адвокатът Давид Лиджи приема, защото знае кой е Димитър Пешев, но пропуска първото заседание в съда. Обявява, че е болен. Дори представя медицинска бележка, удостоверяваща, че не трябва да работи в продължение на месец поради нервно изтощение.\r\n\tПо-късно, пред племенниците на Пешев, Давид Лиджи заявява, че просто не можел да се яви в съда: нямало да издържи да види колегата си на подсъдимата скамейка.\r\n\tТогава близките предлагат на друг адвокат-евреин – Йосиф Яшаров, да поеме защитата на Пешев. Той, без да се колебае, приема. Години по-късно, в своя реч в памет на Пешев, дори споделя: \"Смятах, че е чест и привилегия да поема защитата му като адвокат\". Комунистическият режим не смята така. На 1 април 1948 г. единственият адвокат, дръзнал да поеме защитата на Пешев, получава кратко уведомление, че се отнемат завинаги адвокатските му права, защото е \"вражески настроен към народната власт на Отечествения фронт и нейните мероприятия\". Това също е част от разказа за \"необходимото и неизбежно правосъдие\". Адвокат Яшаров е принуден да напусне родната си страна и да замине за Израел.\r\n\tНа процеса Пешев има шанса да бъде защитаван от истински адвокат. При мнозина от подсъдимите служебните защитници играят ролята на втори обвинители. Той все по-ясно си дава сметка, че случващото се е маскарад на правосъдие. \"Революционният съд\" е съставен от избрани от комунистическата партия съдебни заседатели. Прокурорите, наричани \"народни обвинители\" – пряко от Министерския съвет, тоест от просъветското управление.\r\n\tДва дни след разпита му в съда Пешев посреща най-тежката си Нова година в килията. В утрото на 1 януари на обвиняемите е подготвена жестока шега. Внезапно вратите на килиите се отварят. Но това не е знак за жадуваната свобода. Затворът се огласява от специално подготвен концерт. \"Това бяха песни, разказва в записките си Пешев, специално в духа, който се поддържаше, дух на революционна ярост. Ясно се разбираха думите на песента: \"Фашисти, вас смърт ви чака\".\r\n\tСмъртните присъди на \"Народния съд\" вече са постановени в шифровани телеграми от Георги Димитров до Трайчо Костов, тоест спуснати от Москва към София. Това също е част от \"необходимото и неизбежно правосъдие\".\r\n\tСкоро обвиняемите са върнати в затвора, за да чакат присъдата. Димитър Пешев свидетелства: \"Истинска мъка беше да се наблюдават особено онези застрашени за живота си; страданието им беше изписано по лицата, то се предаваше и на другите, които чувстваха онова, което преживяват… Всичко се разбиваше от неверието на тези измъчени хора, изживели толкова разочарования от правото, съда и справедливостта. Мъчно беше да се вдъхне надежда там, където тя беше почти изчезнала след толкоз изживени разочарования и потъпкани човешки права.\"\r\n\tНа 1 февруари преди обяд обвиняемите са отведени в Съдебната палата. Всичките 134-ма обвиняеми от Втори състав са признати от Народния съд за виновни. От тях 67 получават смъртни присъди. Пешев, благодарение на защитата на адвокат Яшаров и няколко свидетелски показания като това на Петко Стайнов, се \"отървава\" с 15 години. Двадесет народни представители, подписали неговата декларация, с която се спасяват българските евреи, получават смъртна присъда, шестима – доживотен затвор.\r\n\t\"Аз се отказвам да описвам картината след прочитането на присъдата – свидетелства Пешев, за това е необходимо перото на голям гениален писател\".\r\n\tТой вижда как отвеждат на смърт Димитър Икономов, депутатът от Дупница, който пръв иска среща с него, разказвайки му за покъртителната ситуация с евреите от Беломорието, за \"всички тези жени, деца и мъже, натоварени с багажи, отчаяни, плачещи за помощ, но безпомощни, едвам влачещи се неизвестно за къде\".\r\n\tВижда как отвеждат и неговия приятел, депутата Иван Петров, който подкрепя с всички сили декларацията на 42-мата, единствения народен представител, напуснал пленарната зала, когато се гласува присъединяването на България към Тристранния пакт.\r\n\tСетне отвеждат към камиона и друг негов близък приятел – Спас Ганев, който успява само да промълви: \"Целуни децата ми\".\r\n\tВсичко това Димитър Пешев описва през 1969-1970 г. в четири тетрадки, озаглавени \"Народният съд\", които наследниците му предават на Държавния архив чак след 1989 г.\r\n\tОписва го във време, когато е \"никой\" – лишен е от граждански права, не получава пенсия, няма жилище, не разполага с никакви средства за съществуване, подпомаган е единствено от най-близките си роднини.\r\n\tС тези свои записки, в пълен разрез с комунистическия разказ за събитията, един бивш подпредседател на Народното събрание поема риска да остави своето \"самиздатско свидетелство\" за поколенията.\r\n\tС убеждението, че \"може би някога, когато ще се гледа по-спокойно на миналото, това събитие ще даде сюжет на някой гениален писател да опише трагедията на едно време, пред ужаса на което ще изтръпнат бъдещите хора, които ще бъдат, да вярваме в това, по-културни, умни и благородни, за да не допускат подобни прояви на политически фанатизъм\".\r\n\tУви, ако се съди по декларацията на един вече бивш заместник-председател на Народното събрание и на неговата парламентарна група, изглежда, че скъсването с този \"политически фанатизъм\" все още не е настъпило.", "date": "2018.02.22", "title": "Два разказа за \"необходимото и неизбежно правосъдие\""}
{"url": "http://www.mediapool.bg/bulgaria-se-izravni-s-vanuatu-po-useshtane-za-koruptsiya-news275877.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария се изкачи с 4 места по показателя \"Усещане за корупция\" в световната класация на \"Трансперънси интернешънъл\", показват данните за 2017 г., представени в сряда вечерта, предаде БТА.\r\n\tДокато в индекса на организацията за 2016 г. страната ни заемаше 75-о място, сега тя се нарежда на 71-во заедно с Южна Африка и Вануату. Въпреки по-добрия резултат обаче, проблемът с корупцията остава системен, а тенденцията е по-скоро на застой. За подобряване на състоянието се препоръчват ефективно работещи институции за борба с корупцията, както и въвеждане на електронно управление.\r\n\tКакто обикновено, България е последна в раздела \"ЕС и Западна Европа\", а с най-слабо усещане за корупция е Дания. Страната ни има близки резултати с Унгария (66-о място), Румъния и Гърция (59), както и с Хърватия (57).\r\n\tБългария все още не успява да навакса темпа на повишаване, който поддържат по-голяма част от държави от Централна и Източна Европа, като например Чехия, Естония, Латвия и Литва.\r\n\tВъпреки че в сравнение с предходната година индексът бележи повишение от 2 пункта, е необходимо да се вземе предвид, че стойности под 50 пункта са показател на системен проблем с корупцията, отбелязват от \"Трансперънси интернешънъл\". Добавят, че положителната промяна в резултата реално не е статистически значима, тъй като подобни движения са наблюдавани и преди това, без да пречупват тенденцията на застой, а и е в границата на статистическата грешка.\r\n\tСпоред анализа на организацията все още липсва съществен напредък в борбата с корупцията, а на фона на положителното развитие при значима част от останалите държави от ЕС индексът на страната сериозно изостава.\r\n\t\"Сравнителните резултати от изследването за България подчертават необходимостта от промяна в политиката за противодействие на корупцията, като в тази връзка трябва да бъде проявен ясен ангажимент за ефективно функциониране на институциите, които играят основна роля в тази област, включително и на новия антикорупционен орган\", отбелязват от организацията. Според тях трайно подобрение на ситуацията може да има, ако най-накрая в България бъде въведено реално електронно управление, което да подобри взаимодействието между администрацията, гражданите и бизнеса, и ако новият антикорупционен орган работи ефективно. \"За да бъде необратим процесът, в дългосрочен план трябва да бъде категорично преодолян проблемът с политическата корупция\", смятат от \"Трансперънси интернешънъл\".\r\n\t\"Въпросът с корупцията, борбата с нея и преодоляването ѝ като порочно явление в съвременното общество - и в българското, но тя не е присъща само за нашата действителност - е приоритет на правителството\", коментира министърът на правосъдието Цецка Цачева от Брюксел. Според нея се работело по проблема, а и наскоро бил приет антикорупционният закон.\r\n\t\"Всеки политик и гражданин би желал резултатите да бъдат по-видими, така че България да се изкачва напред. Предстои много работа по тази тема\", коментира Цачева, цитирана от БТА. По нейните думи са предприети конкретни действия, а резултатите се очакват.\r\n\tКласацията обхваща общо 180 държави. Според данните в света най-слабо е усещането за корупция в Нова Зеландия, следвана от Дания, Финландия, Норвегия, Швейцария, Сингапур, Швеция, Канада, Люксембург, Холандия, Великобритания и Германия.\r\n\tНай-зле се представя Сомалия, а преди нея се подреждат Южен Судан, Сирия, Афганистан, Йемен, Судан, Либия, Екваториална Гвинея и Северна Корея.\r\n\tТази година показателят на международната организация отбелязва четвърт век от своето съществуване, припомня БТА. Отчита се, че напредъкът в борбата с корупцията по света е бавен, а държавите, където този проблем е най-осезаем, страдат от липса на защита на медиите и неправителствените организации.\r\n\tУточнява се и, че усещането за корупция се измерва по впечатленията на деловите среди за дейността на обществените служители. \"Трансперънси интернешънъл\" пояснява, че досега не съществува обективен показател за измерване на корупцията, затова се налага проучване за \"усещането\" за мащаба на това явление на скрити незаконни действия.\r\n\tКато пример за подобни действия са посочени подкупите, отклоняването на обществени средства, използването на обществено имущество за лични цели, прекомерна бюрокрация, причините за назначения в обществената администрация, ефективност на наказателното преследване на корумпираните, законодателство за конфликт на интереси, защита на журналистите, завладяването на държавата от интересите на малки групи, достъпа на гражданското общество до информация.", "date": "2018.02.22", "title": "България се изравни с Вануату по усещане за корупция"}
{"url": "http://www.mediapool.bg/netnata-migratsiya-ot-es-kam-velikobritaniya-e-spadnala-news275922.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНетната миграция от ЕС към Великобритания е намаляла до 90 000 души за период от една година, приключил през септември. Това е първият спад на показателя под 100 000 от пет години, отбелязва ДПА.\r\n\t \r\n\tСпадът се дължи на това, че по-малко граждани на ЕС са пристигнали във Великобритания, а повече са напуснали страната, което отразява тенденция, свързана с решението на британците да напуснат ЕС, взето на референдум през юни 2016 година, посочи британската статистическа служба.\r\n\t \r\n\tКато се погледнат базовите цифри, можем да видим, че нетната миграция от ЕС е намаляла, тъй като са пристигнали по-малко граждани на ЕС, особено идващите да търсят работа във Великобритания, а броят на напускащите е нараснал, каза Никола Уайт, която ръководи отдела за международната миграция в национална статистика.\r\n\t \r\n\tНетната миграция от ЕС се е върнала към равнищата от 2012 година, каза Уайт.\r\n\t \r\n\tБрекзитът може да е оказал влияние върху решението на хората да дойдат или да си отидат от Великобритания, решението на хората да мигрират е сложно и може да е повлияно от много различни причини, каза тя.\r\n\t \n\n\r\n\tОколо 220 000 граждани на ЕС са пристигнали във Великобритания за 12-те месеца до септември, което е с 47 000 по-малко спрямо предходната година, а броят на хората, напуснали страната, е достигнал 130 000 - най-много от 2008 година.\r\n\t \r\n\tОбщата нетна миграция във Великобритания е била 244 000 души за разглеждания период или с 27 000 по-малко спрямо предходните 12 месеца. Миграцията от страни извън ЕС се е повишила с 40 000 до 205 000, посочва статистическата служба.\r\n\t \r\n\tБританската министър-председателка Тереза Мей обеща да намали годишната нетна миграция до под 100 000 души, орязвайки правата на европейските граждани във Великобритания след Брекзита и ограничавайки имиграцията от страни извън ЕС, отбелязва ДПА.", "date": "2018.02.22", "title": "Нетната миграция от ЕС към Великобритания е спаднала"}
{"url": "http://www.mediapool.bg/shest-balgarski-vina-vzeha-zlaten-riton-news275914.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШест български вина бяха отличени с приза Златен ритон от международната специализирана изложба \"Винария 2018“, която се провежба от 21 до 25 февруари в Пловдив, съобщиха организаторите в четвъртък.\r\n\tГолемият победител е винарската изба \"New Bloom Winery“, която си тръгна с две награди. Избата от Съединение взе приз за розови сортови и купажни вина последна реколта за серията Face-to-Face (F2F) от сортовете Каберне Совиньон и Марселан. Второто отличие е за розе по-стара реколта взе виното New Bloom от Каберне Совиньон, Каберне Фран и Сира от 2016 г.\r\n\t\"Имам късмета да работя в екип със страхотни млади професионалисти. Тази награда е признание за техните усилия и любовта, която влагат в правенето на качествени вина\", каза при награждаването Владимир Влъчков, главен енолог на винарната, която използва в производството си както добре познатите сортове Каберне совиньон, Каберне фран, Мерло, Сира, Шардоне, Совиньон блан и Мускат, така и нетрадиционните Дорнфелдер, Регент и Глера. Избата спечели и три златни медала от Винария – за вино New Bloom от немския сорт Регент, за PIXELS Каберне Совиньон и за PIXELS Совиньон блан.\r\n\t\r\n\tОстаналите четири винени Оскари спечелиха \"Едоардо Миролио“ - за най-добро бяло вино последна реколта за \"Совиньон блан ЕМ“; \"Черноморско злато“ - за \"Salty Hills Каберне Совиньон & Мерло & Каберне фран & Сира“, отличена като най-добро червено вино последна реколта; \"Меди Валей“ - за бялото по-стара реколта вино \"Excentric Incanto Chardonay & Sauvignon Blanc“, и \"Ивком Трейд\" – за червеното \"Spiritus Sanctus Каберне фран“ от 2016 г.\n\n\r\n\tВ надпреварата за престижните отличия се състезаваха над 300 проби на български и чуждестранни изби - вина, ракии, винено бренди и спиртни напитки. Те се оценяваха от 20-членно жури, в което участваха утвърдени дегустатори от страната и чужбина. Четиринадесет от тях са членове на Съюза на енолозите в България, който е партньор на Националната лозаро-винарска камара в организацията на конкурса. Сред чуждестранните енолози бяха вино блогърът Пол Капуто от Англия и сръбският дегустатор Томислав Иванович – с дългогодишен опит в международни винени конкурси.\r\n\tНаградата на Националната лозаро-винарска камара „Бъчва на годината“ грабна \"Черноморско злато“ АД. Винарската изба спечели и най-високото отличие в категорията \"Спиртни напитки“ - „Златна фиала“ за гроздова ракия \"Бургас 63 Юбилейна“.\r\n\t30 проби от родни изби се състезаваха за наградата \"Препоръчано вино от местен сорт“, която получи червено вино от мавруд \"Мерул Резерва\", произведено на \"Ковекс“ ООД – Панагюрище.", "date": "2018.02.22", "title": "Шест български вина взеха Златен ритон"}
{"url": "http://www.mediapool.bg/zemetresenie-s-magnitud-nad-4-po-rihter-krai-asenovgrad-news275875.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение с магнитуд от 4.7 по скалата на Рихтер бе регистрирано край Асеновград през нощта срещу четвъртък.\r\n\tСпоред данните от сайта на Европейския сеизмологичен център трусът е усетен към 01.42 часа на 2 км североизточно от Асеновград и 18 км югоизточно от Пловдив. По-късно степента му бе ревизирана на 4.8 по Рихтер.\r\n\tЗа щастие няма данни за пострадали и разрушения. Дълбочината на земетресението е бил на десет километра.\r\n\tСпоред сайта на сеизмологичния център към БАН трусът е бил с магнитуд 4.6 по Рихтер. Земетресението е било последвано от над 20 вторични труса, коментира пред \"Фокус\" дежурният сеизмолог в Националния институт по геофизика, геодезия и география към БАН Мария Филипова.\r\n\tСпоред главния експерт в община Асеновград Димитър Анастасов вторичните трусове са били близо 30, като всичките са били с магнитуд под 3 по Рихтер. Засега никой не е потърсил помощ от общината.\r\n\t\"Трусът беше много кратък, но много неприятен. Няма паника в момента, ако е имало, то тя вече е поотшумяла. Хората са спокойни\", коментира Анастасов, цитиран от \"Фокус\". По данни на общината в Асеновгрд трусът е бил усетен силно и в близкото село Садово, но за щастие там също няма данни за пострадали хора или нанесени някакви материални щети.", "date": "2018.02.22", "title": "Земетресение с магнитуд над 4 по Рихтер край Асеновград"}
{"url": "http://www.mediapool.bg/salvini---italianskiyat-politik-s-misiya-na-vsyaka-tsena-da-izgoni-nelegalnite-migranti-news275921.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад половин милион незаконни мигранти ще бъдат изгонени от Италия, без значение колко ще струва подобно огромно по размерите си начинание, обеща в интервю за ДПА лидерът на италианската крайнодясна партия \"Лигата\" Матео Салвини.\r\n\t \r\n\tТой е основен играч в дясната коалиция на Силвио Берлускони, която води в социологическите проучвания преди изборите на 4 март. Едно от главните й предизборни обещания е да изгони над 600 000 кандидати с отказани молби за убежище, но логистичната и финансовата страна на този въпрос представляват сериозна неизвестна.\r\n\t \r\n\t\"Сигурността няма цена\", каза Салвини в отговор на въпрос колко ще струва всичко. \"Що се отнася до това как точно ще го направим, ще ни бъде нужен и план за дипломатически споразумения със страните на произход, много от които така или иначе получават икономическа и търговска помощ от Италия, без да има никаква полза (за нас)\", каза той.\r\n\t \r\n\t\"Ще поискаме (от тези страни) поне да се погрижат за своите граждани, които са емигрирали в Италия и за които в противен случай като нелегални имигранти няма да имат никаква надежда да се устроят за в бъдеще\" в нашата страна, добави Салвини.\r\n\t \r\n\tПо-рано този месец левоцентристкият всекидневник \"Република\" отбеляза, че Италия има споразумения за реадмисия с Нигерия, Тунис, Египет и Мароко, а за последните години само около 18 500 души без право на пребиваване са били върнати успешно.\r\n\t \n\n\r\n\tВсяка депортация струва около 4000 евро, добавя вестникът.\r\n\t \r\n\tИталия е основната входна точка на насочилите се към Европа мигранти от Африка и други места. От 2013 г. нейните власти са регистрирали близо 680 000 пристигнали такива хора, и често пъти се оплаква от недостатъчна помощ от ЕС при справянето с притока.\r\n\t \r\n\tВ този контекст \"Лигата\" постепенно набираше гласове с помощта на остра антимигрантска риторика, включително обещание да използва \"булдозер\" срещу нежелани чужденци - според социологическите проучвания миграцията е сред основните безпокойства на избирателите, макар и след данъците и безработицата.\r\n\t \r\n\tПред ДПА Салвини заяви, че пристигащите плавателни съдове с мигранти трябва да бъдат спирани още в Средиземно море и там, на самите съдове, да се правят проверки за възможни измами с цел да се придобива право на убежище. След това те незабавно ще бъдат отпращани към Африка в акции, които той определи като \"хуманитарни изтласквания\".\r\n\t \r\n\t\"На тези, които очевидно бягат от война, ще бъде позволено да влязат в Европа\" и ще бъдат разпределяни сред целия ЕС, каза той, възраждайки идеята за неуспелите квоти за разпределение на мигранти. \"Същевременно икономическите мигранти ще бъдат връщани в пристанището, откъдето са тръгнали\", заяви лидерът на \"Лигата\".\r\n\t \r\n\tПредишно правителство на Берлускони, което управляваше с подкрепата на \"Лигата\", беше осъдено от Европейския съд за правата на човека за автоматично връщане обратно в Либия на всички мигранти, заловени в открито море. Не е ясно дали нови селективни връщания, както предлага Салвини, биха били законни и практически осъществими. \r\n\t \r\n\tСлед като оглави партията през 2013 г., 44-годишният политик, който е роден в Милано, я трансформира: първоначално съществувала като сепаратистко движение за отделяне на богатата Северна Италия, \"Лигата\" премахна думата \"Северна\" от името си, за да придобие популярност на национално равнище.\r\n\t \r\n\tСалвини възприе националистически, евроскептични и антиглобалистки позиции и посочва американския президент Доналд Тръмп, унгарския премиер Виктор Орбан, руския президент Владимир Путин и водачката на френската крайна десница Марин Льо Пен като примери за подражание.\r\n\t \r\n\tТой изразява желание да стане премиер, но среща съпротива от Берлускони, който в предизборната кампания представя себе си като проевропейски дълголетен държавник. \r\n\t \r\n\tТехният сложен предизборен съюз се крепи на неофициално споразумение, че ако иска да стане министър-председател, Салвини трябва да спечели повече гласове от Берлускони.\r\n\t \r\n\tСпоред заключителните социологически проучвания, които бяха публикувани в петък (в Италия е забранено да се публикуват социологически изследвания в последните две седмици от предизборната кампания), консервативният блок се движи около 37 процента - от тях 16,7 процента за партията на Берлускони \"Напред, Италия\" и 13,7 на сто за \"Лигата\".\r\n\t \r\n\tСалвини се надява насроченият за събота митинг в центъра на Милано, който ще бъде под наслов \"Сега или никога - италианците на първо място!\", да даде решителен тласък на шансовете му за изборите. Той обещава това да е най-голямата предизборна проява досега през кампанията, която партиите не водят особено шумно.\r\n\t \r\n\tАнализатори често цитират алтернативен сценарий, че \"Лигата\" ще избяга от Берлускони, за да подкрепи правителство на извънсистемната партия \"Движение 5 звезди\", която според социологическите проучвания има подкрепа от около 30 процента, но не разполага с никакви ясни съюзници.\r\n\t \r\n\tСалвини обаче изключва такъв вариант. \"Няма условия да говорим за коалиция\", каза той. Според Салвини причината е, че \"Движение 5 звезди\" \"е способно единствено да използва общото нeудовлетворение на италианците от политиката, а същевременно жонглира с темите за Европа и имиграцията \"от страх да не загуби гласове\".", "date": "2018.02.22", "title": "Салвини - италианският политик с мисия на всяка цена да изгони нелегалните мигранти"}
{"url": "http://www.mediapool.bg/napadatel-hvarli-granata-po-posolstvoto-na-sasht-v-podgoritsa-i-se-samoubi-news275876.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеизвестен мъж хвърли ръчна граната по сградата на американското посолство в черногорската столица Подгорица, след което се самовзриви в нощта срещу четвъртък, съобщават агенциите.\r\n\tСпоред местните медии нападението е станало около 5 минути преди полунощ. Жители в квартала са чули две експлозии.\r\n\tФотограф на Ройтерс каза, че полицейска кола е преградила улицата, където е посолството, но не се виждат щети. От мисията препоръчаха на американските граждани да стоят далеч от района.\r\n\tАсошиейтед прес допълни, че по данни на черногорски медии нападателят е хвърлил по сградата ръчна граната, а после се е самоубил с друго взривно устройство. Засега няма официално потвърждение на тези съобщения.", "date": "2018.02.22", "title": "Нападател хвърли граната по посолството на САЩ в Подгорица и се самоуби"}
{"url": "http://www.mediapool.bg/bulgaria-i-rumaniya-s-obshti-proverki-na-korabite-po-reka-dunav-news275919.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария и Румъния ще имат общ режим за проверка на корабите по река Дунав. Това стана ясно след подписването в Русе на споразумение за условията и реда за извършване на съвместни проверки на плавателни съдове по вътрешните водни пътища в българо-румънския участък на реката.\r\n\tПодписите под документа поставиха директорът на Изпълнителна агенция \"Морска администрация\" кап. Живко Петров и генералният директор на Румънската морска администрация Михай Андрей.\r\n\tДокументът е резултат от изпълнението на дейности по европейски проект, чиято цел е да се повиши нивото на координация между морските администрации на двете страни.\r\n\tСега предстои да се разпишат специфични правила за корабоплаването в общия участък на реката, както и методика за оценка на риска при речния надзор.\r\n\tКато краен резултат българската и румънската морска администрация ще разполагат със софтуер за електронна база данни за извършване на проверки на плавателните съдове в общия участък по Дунав.\r\n\tС подписването на споразумението между България и Румъния се изпълняват европейски изисквания.\r\n\tЕвропроектът, по който се разработват правилата и софтуерът за общи проверки се финасира от програмата за трансгранично сътрудничество ИНТЕРРЕГ V Румъния-България 2014-2020 г.", "date": "2018.02.22", "title": "България и Румъния с общи проверки на корабите по река Дунав"}
{"url": "http://www.mediapool.bg/ambitsiozni-planove-za-restart-na-tets-varna-ot-yuli-news275865.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТази година българският енергиен пазар ще претърпи сериозни промени. Не само заради плановете от 1 юли да започне пълното освобождаване на цените на тока чрез извеждането на всички производители на борсата, но и защото дотогава има вероятност да стане факт продажбата на българския бизнес на ЧЕЗ, както и да се случи реалното повторно въвеждане в експлоатация на спряната в началото на 2015 г. ТЕЦ \"Варна\".\r\n\tПредстои да се види дали планираният рестарт на три от блоковете с обща мощност 630 МВ - вече като газови, а не въглищни, ще доведе до по-сериозно разместване сред играчите на пазара.\r\n\tВ края на миналата година компанията бе продадена от чешката ЧЕЗ на варненската фирма \"Сигда\" ООД, притежавана от дъщерята и сина на Данаил Папазов, бивш транспортен министър от кабинета на Пламен Орешарски. Самият Папазов е управител на новия собственик на енергийната мощност. От подадените в КЗК документи по сделката, чиято цена така и не бе официално обявена, стана ясно, че се планира възобновяване дейността на централата – първо един блок в рамките на три-четири месеца, а после още един до шест месеца.\r\n\tНачело на варненската електроцентрала застана неслучаен за бранша човек – някогашният дългогодишен шеф на държавната ТЕЦ \"Марица Изток 2\", бивш председател на борда на \"Българския енергиен холдинг\" и милионер Георги Христозов.\r\n\t\n\n\r\n\t\"Централата ще заработи и за свободния пазар, но ще участваме и в търговете за студен резерв\", коментира пред Mediapool Данаил Папазов. Бившият транспортен министър енергично отрича слуховете в сектора, че всъщност плановете за ТЕЦ \"Варна\" са да заработи проформа - да спечели търгове на \"Електроенергийния системен оператор\" (ЕСО) за поддържане на мощности на разположение и да разчита на тези приходи и на късмета да не се налага мощностите да бъдат включвани.\r\n\t\"Спекулации са слуховете, че се интересуваме само от студения резерв\", заяви Папазов и допълни, че намеренията са централата да е сериозен играч.\r\n\t\"Подали сме заявление в Министерството на околната среда и водите за комплексно разрешително за експлоатация на трите блока, сключили сме договор с \"Булгаргаз\" за доставка на природен газ от 1 юли, назначаваме хора и водим преговори за финансиране на газифицирането на блоковете\", каза Папазов. Той отказа да коментира на каква стойност се оценяват инвестициите за възобновяването на работата на топлоелектроцентралата, тъй като все още се правели анализи.\r\n\tСлед приключването на сделката с ЧЕЗ, публикуваните в Търговския регистър документи показаха, че \"Сигда\" е теглила на 13 декември 2017 г. заем за 24.255 млн. евро от \"Първа инвестиционна банка\" (ПИБ), който е обезпечен със залог върху два терена на компанията в промишлената зона в Девня с площ от 13 296 кв. м и 11 872 кв. м плюс бензиностанции в същата зона. В началото на януари 2018 г. Папазов каза, че за ремонти на площадката на централата се търси нов заем за 20 млн. лв., а с теглен заем от български банки вече се работи за възобновяването на дейността на трите енергоблока.\r\n\tСега той каза, че плановете са през март да се направят 72-часови проби как работи единият газифициран блок на централата, а реалната експлоатация да започне от 1 юли, от когато влиза в сила договорът с \"Булгаргаз\" за доставки през второто полугодие на 2018 г.\r\n\tПо информация на Mediapool договореното количество е 212 млн. куб. м природен газ за периода на доставката, като за целта ще се водят и преговори с руската \"Газпром\" за увеличаване на количествата синьо гориво за българския пазар след юли.\r\n\t\r\n\tДържавният газов оператор \"Булгартрансгаз\" пък скоростно извършвал ремонти на 3 км от своята газопреносна мрежа в региона, които били компрометирани и трябва да се оправят, за да може да се доставя суровината. За транспортирането на горивото до самата електроцентрала край варненското село Езерово новият собственик също ще трябва да изгради трасе, но Папазов отказва да коментира в детайли графиците за работа по рестарта на ТЕЦ \"Варна\".\r\n\tЦентралата спря в началото на 2015 г., след като изтекоха позволените от екоминистерството в комплексното разрешително часове за работа, без ЧЕЗ да е монтирала сероочистки на блоковете. Чешката компания смяташе да преустрои мощностите на газ, каквито са сегашните планове на \"Сигда\", но изчисли, че инвестицията от 100 млн. евро за екологизацията на централата не може да се възвърне и проектът ще е на загуба. След като в началото на 2017 г. ЧЕЗ реши да се оттегли от България, продажбата на ТЕЦ \"Варна\" се проведе в отделна процедура, най-вече заради пристанищните й активи.\r\n\tПред новия собственик на електроцентралата обаче стои и въпросът с демонтажа на първите три блока на ТЕЦ \"Варна\",  на Комисията за енергийно и водно регулиране от септември 2017 г. за извеждането им от експлоатация. Според представени на регулатора финансово обосновани разходи за демонтажа на трите блокове ще трябват 8.655 млн. евро, а очакваните приходи от продажбата на все още годното им оборудване и предаването на негодното за метални отпадъци възлизат на 7.1 млн. евро. Кога ще стартира процесът по демонтажа обаче не се знае и в предоставените от енергийната комисия данни няма срокове.\r\n\t\r\n\tПървоначално се предполагаше, че \"Сигда\", която е специализирана в пристанищните товари, а самият Папазов като бивш директор на държавното пристанище Варна има богат опит в тази дейност, е фокусирана върху отварянето на пристанището на ТЕЦ-а за други товари. В момента то е предназначено за разтоварване на въглища.\r\n\tДо настоящия момент в Изпълнителна агенция \"Морска администрация\" не са постъпвали документи, подадени от \"Сигда\" ООД и свързани с възобновяване на дейността на пристанището на ТЕЦ \"Варна\" в Езерово. Такива не са постъпвали и в Министерството на транспорта, информационните технологии и съобщенията, както и в Държавното предприятие \"Пристанищна инфраструктура\", заявиха от ресорното ведомство в отговор на въпроси на Mediapool.\r\n\tОт там уточняват, че промяната на собственика на пристанище или на пристанищния оператор, както и промяната в типовете обработвани товари (насипни, наливни, генерални, контейнери, ро-ро товари) е основание за издаване на ново удостоверение за експлоатационна годност на пристанището. Това са промени, които трябва да се впишат в пристанищния регистър на България, но не са заявени, става ясно от отговора на транспортното министерство.\r\n\tТака засега предстои \"Сигда\" да се намеси само на енергийния пазар, който е в период на трансформация заради пълното освобождаване на търговия с ток и на цените.\r\n\tПренареждането сред самите играчи вече започна в края на миналата година, когато от пазара неочаквано изпадна един от по-сериозните търговци на ток – \"Фючър Енерджи\". Фирмата по неофициални данни бе предпочетена за купувач на електроразпределителната мрежа и доставчика на ЧЕЗ в България, но изведнъж започна да среща трудности при осигуряването на количества електроенергия за клиентите си. Така част от тях се върнаха на регулирания пазар, а част бяха прехвърлени към други търговци на ток.", "date": "2018.02.22", "title": "Амбициозни планове за рестарт на ТЕЦ \"Варна\" от юли"}
{"url": "http://www.mediapool.bg/arkticheski-front-ponizhava-ryazko-temperaturite-v-evropa-news275880.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез следващите дни арктически въздух ще понижи сериозно температурите в цяла Европа, показват данните от метеорологичните спътници.\r\n\tНастъплението на студа ще се усети първо в Русия, където вече бе обявен оранжев код като предупреждение за опасни студове в района на Москва.\r\n\tОще за неделя в руската столица прогнозата за най-висока дневна температура е минус 18 градуса. През нощта студът ще е до минус 28 градуса. Пикът на студа в Москва ще е на 26 февруари, когато температурите ще паднат до минус 30 градуса по Целзий. Синоптиците очакват температури от минус 10 до минус 12 градуса дори във Франция и Испания.\r\n\tБългария остава в периферията на студения фронт и очакваните температури за уикенда са далеч по-приемливи. В събота ще преобладава облачно време, почти без валежи. Вятърът ще бъде слаб, от изток-югоизток.\r\n\tМинималните температури ще са между минус 1 и 4 градуса, а максималните – предимно между 2 и 7 градуса. През нощта срещу неделя отново ще започнат валежи.\n\n\r\n\tНай-студено се очаква да бъде времето у нас в сряда, 28 февруари, когато през деня термометрите няма да показват повече от минус 5 градуса. През нощта стойностите им ще бъдат от минус 10 до минус 12 градуса.", "date": "2018.02.22", "title": "Арктически фронт понижава рязко температурите в Европа"}
{"url": "http://www.mediapool.bg/sarbiya-nyama-da-nalaga-sanktsii-na-rusiya-obyavi-prezidentat-vuchich-news275878.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСърбия няма да налага санкции на Русия. Това заяви в сряда вечерта сръбският президент Александър Вучич на обща пресконференция след разговорите си руския външен министър Сергей Лавров, който е на посещение в Белград.  \r\n\t\"Сърбия няма да променя политиката си по отношение на Русия. Сърбия никога няма да наложи санкции срещу Руската федерация. Сърбия никога не е била и няма да бъде против Русия. Надяваме се, че в Европа ще разберат това\", каза сръбският президент, цитиран от ТАСС.  \r\n\tВучич заяви, че Сърбия се надява и занапред да купува руски газ, включително чрез газопровода \"Турски поток\". По думите му западната ни съседка постоянно увеличава потреблението на газ и затова такива доставки са много важни. \r\n\tСръбският президент каза още, че има напредък в двустранните икономически отношения, особено в енергетиката, и отбеляза, че тази година стокообменът между Сърбия и Русия се е увеличил с 25.2%.", "date": "2018.02.22", "title": "Сърбия няма да налага санкции на Русия, обяви президентът Вучич"}
{"url": "http://www.mediapool.bg/tri-detsa-sa-darzhani-pod-klyuch-v-doma-im-v-sofiya-news275882.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри деца са били държани под ключ в дома им в софийския квартал \"Люлин\" от майка им и мъжът, с когото е живеела. Те не са посещавали училище. Трите момичета са на 14, 15 и 19 години и бяха открити в апартамента на семейството, след като беше подаден сигнал, че дядо им е убит.\r\n\tОт полицията съобщиха, че мъжът на 87 години е намерен мъртъв и със следи от насилие, а за убийството му са задържани дъщеря му и мъжът, с когото живеела. Сигналът за инцидента е подаден около 17 часа в сряда.\r\n\tВ апартамента, в който е станало престъплението, са открити и децата. Те са поставени под полицейска закрила. Живели са изолирани в жилището в последните години и никога не са посещавали училище. Контактували са само с родителите си. Най-голямото дете е момиче и сега се намира в полицейско управление в София. Двете по-малки деца са предадени на социалните служби в столицата и са настанени временно в специализиран дом.\r\n\tПо информация на БНР децата нямат лични карти. Свидетели посочват, че те са асоциални и почти не разговарят. За момента не са ясни причините за действията на майката, която ги е държала заключени в жилището.\r\n\tПред националното радио съсед на семейството разказва, че жената биела баща си и не го пускала да влиза в апартамента, а децата не са ходили на училище. \"Не си плаща входа. Те не плащат една стотинка. Пет човека са. Виждам като излизат с майка си и баща си с раничките – трите дечица. По цял ден къде ходят, кой ги знае?\", коментира съседът.\r\n\tЗа случая се разбра, след като дядото участва в последното издание на предаването \"Съдебен спор\". Там той разказа, че внуците му живеят изолирани и не ходят на училище, а дъщеря му и мъжът, с когото живее, го малтретират. Според него те били силно религиозни.\r\n\tРодителите обясниха, че не пускат децата на училище, защото не харесват българското образование. В предаването възрастният мъж разказа, че е подавал сигнал до социалните служби, но дъщеря му не допускала служителите да влязат в апартамента, за да видят в какви условия живеят. По време на репортажа се видя как родителите на младежите държат под ключ децата.\r\n\tОт екипа на предаването сигнализираха, че възрастният мъж е изчезнал няколко дни след заснемането на репортажа по казуса. Той бил в неизвестност от 12 февруари, а на 15 февруари жилището в \"Люлин\" било претърсено от полиция, но се оказало празно.", "date": "2018.02.22", "title": "Три деца са държани под ключ в дома им в София"}
{"url": "http://www.mediapool.bg/v-obrazovanieto-tryabva-efektiven-kontrol-a-ne-kameri-news275873.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tВ нашата система работят хора. Няма как да се очаква, че тоталният контрол ще се случи с технически средства. Той се осъществява на различни нива от отговорните хора за това - учителят или педагогът в класната стая и в групата в детската градина, директорът в образователната институция, от там следват общините, регионалните управления на образованието, министерството.\r\n\tНе бих искала от единични случаи да се правят общовалидни изводи за системата. Техническите средства могат само да констатират проблеми. Целта на контрола е да се изработват и мерки за превенция.\r\n\t\n\n\r\n\tКонтролът трябва да е ефективен. Това, което се случва в детската градина или в училището, няма как да остане скрито. Няма човек, който да приеме проявите на агресията за педагогически метод за работа, в която и да е образователна институция. Много важно е да има диалог с родителите. Те трябва да се обръщат към директора във всички случаи, когато имат определени притеснения. Освен това част от общините заявиха, че са готови да въведат видеонаблюдение в дадена образователна институция, когато има пълно съгласие за това. Но камерите да заменят хората, няма как да стане.\r\n\tСпоред конституцията никой не може да бъде следен, филмиран, записван, фотографиран или подлаган на други подобни действия без негово знание или съгласие освен в предвидени от закона случаи. В Закона за предучилищното и училищното образование такъв случай не е предвиден.\r\n\tНе бива да се подхожда към учителите с презумпция, че първата им задача сутрин е да измислят как да накажат своите възпитаници.\r\n\t\r\n\tВъв всички наши нормативни разпоредби съществува възможност да се дава информация на родителите. Много е важно това да се случва в диалогичност. Наличието на определен дефицит в информацията може би се дължи на разминаване между това, което родителите искат да знаят, и това, което учителите смятат за нужно да споделят. Ето тук е разковничето.\r\n\tИнформацията от учителите към родителите е много важна, тъй като децата прекарват много повече време с преподавателите. А се знае, че децата се държат различно вкъщи и в училище или в детската градина. Ако всеки си изпълнява задълженията, както трябва - родителите вкъщи по отношение на възпитанието, и учителите по отношение на преподаването и обучението, няма да има проблеми. Но трябва и да се чуваме, а не само да обменяме информация. Родителите и учителите са от едната страна и трябва да работят заедно в атмосфера на взаимно уважение и доверие. Това гради основата и на развитието на децата.\r\n\t\r\n\tРазглеждаме с внимание всеки такъв сигнал. Получаваме своевременно информация за инциденти с деца, станали в училищата. За миналата учебна година регистрираните случаи на агресия над дете в училища и детски градини са 402. Тук влизат и случаите на насилие между самите деца. Не може да се смята, че само учителите осъществяват насилие. Случаите на агресия над учителите са 309.\r\n\tКогато става въпрос за сигнали в детските градини, отговорността на общините е особено голяма и тогава работим заедно. Ако става въпрос за недопустимо поведение на педагогически специалисти, от тях се търси дисциплинарна отговорност.\r\n\t\r\n\tТрудно е да се каже, тъй като, както стана ясно при последния случай в Бургас, няма как съответният преподавател да бъде спрян да напусне сам системата. Този акт показва вътрешната, моралната оценка. Според мен по-тежката присъда е доброволно да кажеш \"Аз не ставам за тази професия\". Естествено, родителите имат право да заведат граждански иск или да търсят правата си по друг начин.\r\n\tПо-важна от наказанията е превенцията, за да не се стига до такива недопустими случаи на агресия.\r\n\t\r\n\tЕдва ли има друга професия, в която да се работи с толкова различни хора. Децата също са различни като характери и съдби. В системата на образованието са фокусирани всички обществени проблеми и средата, в която се работи, и в която се възпитават децата, няма как да не влияе. Все пак процентът на агресия в тази професия е най-нисък. Противоположното твърдение може да се разглежда като кампания за уронване на престижа на учителите и сриване на доверието в тях. При нас са заети изключително много хора, а случаите на агресия са единични.\r\n\tПричините за подобни недопустими действия на преподаватели може да са различни. От една страна, големите очаквания към образователната система. Естествено, не може да се пропуснат професионалното прегаряне, психоклиматът в образователните институции. Тук много важна е ролята на директора, който трябва да организира и контролира работата, да предвиди определени ситуации.\r\n\tЗа това, както вече съобщихме, ще се разработят антистрес програми за учителите.\r\n\tОчакването учителят да компенсира всички дефицити в поведенческия модел на учениците и същевременно да се грижи за тях и да осигурява усвояване на определени знания е трудната задача. Може да разглеждаме и като предизвикателство да си учител днес. Но много зареждащо и вдъхновяващо. Работата с деца и ученици е изключително позитивна.\r\n\t\r\n\tМандатността на директорите е тема, която периодично се повдига. В Закона за предучилищното и училищното образование има възможност за атестация на работата на директорите на всеки четири години. Първата такава оценка ще е през 2020-2021 г. Очаквам резултатите от нея и предполагам, че това ще бъде механизъм, който ще ни даде по-ясна информация за работата на директорите, а и на учителите, които също подлежат на атестация.\r\n\tПо отношение на това дали да се въртят директорите по училищата - може да е успешна практика, но директорите и учителите разглеждат училището или детската градина като своето голямо семейство. Това дава стабилност на системата.\r\n\t\r\n\tОпределено това е проблем в големите градове, където образователната инфраструктура не позволява бързо решение. Групите могат да бъдат намалени, но се изисква време. Търси се решение, това е основна грижа на общините и на министерството. Решението няма как да дойде от днес за утре, тъй като е свързано с инвестиции в инфраструктурата.\r\n\tВсъщност в детските градини средната пълняемост е около 62%. Особено в малките групи не винаги всички деца посещават по едно и също време.\r\n\t\r\n\tВ предучилищните групи процентът на присъствие също е по-малък, отколкото в училище.\r\n\t\r\n\tАко има правила и се спазват, може да се осъществява нормален образователен процес. Безспорно е по-добре да се работи с малки групи. Когато децата са повече, или пък има повече от три деца със специални образователни потребности, може да се назначи помощник на учителя.\r\n\t\r\n\tПо принцип медицинските сестри не достигат в която и да е област, където се изисква техният труд. Изискването такива специалисти да се грижат за децата в яслите е заложено в наредба на Министерството на здравеопазването. Продиктувано е от това, че децата в яслите са на възраст от 10 месеца до 3 години, когато се изисква специализирана грижа, която могат да окажат сестрите.\r\n\t\r\n\tРодителят може да избере постоянният или настоящият адрес на детето. Съгласно закона постоянният и настоящият адрес на новороденото съвпада със съответните адреси на родителите. Когато те имат различни постоянни адреси, избират един от тях за детето, а когато имат различни настоящи адреси, настоящият адрес на майката е и настоящ адрес на детето. Текстът за кандидатстването в първи клас според постоянния или настоящия адрес на детето влезе в наредбата, за да се елиминират практики, при които се изкривява информацията за същинския адрес, за да се попадне в точно определено училище.\r\n\tАко всеки си спазва задълженията и правата, няма да има проблеми.\r\n\t\r\n\tИма училища и училища. Ние искаме навсякъде образованието да е качествено, но успехите на учениците в едно училище зависят предимно от тях и от техните учители. Да се правят генерални заключения, че в средните училища се дава по-добро образование, отколкото в професионалните, е пътека, по която, ако тръгнем, няма да ни доведе до реални резултати.\r\n\tМного често за качеството на професионалното образование се говори при анализирането на резултатите от матурите. Но трябва да се сравняват резултатите на изхода с тези на входа и тогава ще се види, че учениците в тези гимназии постигат много добри резултати.\r\n\tПлан-приемът се формира на база на това колко ученици завършват средно образование, въз основа на анализ за прием през предходните години - какви и колко паралелки са осъществени. В същото време зависи от заявките на работодателите и се съобразява с концепциите за развитие на съответния регион. В никакъв случай политиката по определяне на план-приема не е централизирана. Тук много важен е регионалният принцип.\r\n\tНе би трябвало да се противопоставят училищата, както и професионалните паралелки с профилираните. Учениците трябва да се конкурират да влязат в съответна паралелка.\r\n\tПрофесионалното образование не е ограничаващо или изключващо. То дава още една възможност за реализация в живота. Завършвайки го, младежите получават професия, но и възможност да продължат обучението си в университет. Така могат да работят, докато следват и да бъдат по-самостоятелни. Професионалното образование дава възможност за по-бързо включване на пазара на труда.", "date": "2018.02.22", "title": "В образованието трябва ефективен контрол, а не камери"}
{"url": "http://www.mediapool.bg/nigeriyskata-armiya-osvobodi-76-uchenichki-otvlecheni-ot-boko-haram-news275881.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧасти на нигерийската армия са освободили от плена на \"Боко Харам\" 76 ученички и са открили телата на други две, предаде Ройтерс.\r\n\tМомичетата бяха похитени от терористичната групировка преди няколко дни.\r\n\tОбщо над 90 ученички бяха обявени за изчезнали в сряда, два дни след нападението на ислямистите в село Дапчи в североизточния щат Йобе.\r\n\tНападнато бе девическо училище. След нападението 815 ученички се върнаха в пансиона в Дапчи, където са учели общо 926 момичета. Засега не е известна съдбата на останалите ученички.", "date": "2018.02.22", "title": "Нигерийската армия освободи 76 ученички, отвлечени от \"Боко Харам\""}
{"url": "http://www.mediapool.bg/amnesti-interneshanal-politikite-na-omraza-predizvikaha-mnogo-narusheniya-na-choveshkite-prava-news275884.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПропитите с омраза политики допринесоха за многобройни нарушения на човешките права по света през 2017 г., обяви международната правозащитна организация Амнести интернешънъл в годишния доклад, публикуван днес, съобщиха световните агенции.\r\n\t \r\n\t\"През цялата 2017 г. милиони хора по света вкусиха от горчивите плодове на пропитите с омраза политики\", се посочва в доклада, представен за първи път във Вашингтон. Амнести упреква \"лидерите на най-богатите страни\" за подхода им към мигрантската криза и отбелязва, че в съвременния свят не могат да се намерят истински световни ръководители, които биха могли да станат твърди защитници на спазването на човешките права\". \r\n\t \r\n\t\"Неприкрито изпълнената с омраза стъпка на правителството на САЩ, което през януари забрани влизането на хора от няколко страни с преобладаващо мюсюлманско население, зададе тон за цяла година, през която водената от /световните/ лидери политика на омраза доведе до изключително опасни последици\", заяви генералният секретар на Амнести интернешънъл Салил Шети.\r\n\t \n\n\r\n\tСред лидерите на страните, в които правата на човека са грубо нарушавани, Амнести посочва президентите на САЩ, Русия, Египет, Филипините, Венецуела и Китай.\r\n\t \r\n\tВ частта за България се казва, че според много съобщения граничната полиция е прибягвала към прекомерно използване на сила и насилствено връщане на бежанци и мигранти, включително непридружени деца. Атмосферата на ксенофобия и нетърпимост рязко се е засилила, продължава \"маргинализацията и дискриминацията срещу ромите\", а срещу \"малцинствени групи, включително турци и роми, продължава да се използва речта на омразата и да се извършват престъпления от омраза\", се казва в доклада, цитиран от БТА. \r\n\t \r\n\t\"Заплахите, политическият натиск и нападенията срещу журналисти продължиха, значителна част от медиите остават под строгия контрол на политически партии и местни олигарси\", отбелязва Амнести интернешънъл. \r\n\t \r\n\tВ Европа повечето управници \"решиха, че на практика всичко им е позволено, за да попречат на бежанците да достигнат бреговете на континента\", се казва в доклада на Амнести интернешънъл, цитиран от Франс прес.\r\n\t \r\n\tСпоменават се и неотдавнашните избори в Австрия, Франция, Германия и Холандия, където \"някои кандидати се опитаха да превърнат социалните и икономическите тревоги в недоволство, особено към мигрантите\".\r\n\t \r\n\tСалил Шети разкритикува президента на САЩ Доналд Тръмп и заяви по негов адрес: Това е президент, който в първите месеци от мандата си заяви, че одобрява изтезанията и можете да си представите какво означава това за правителствата по света, които масово прибягват до изтезания.\"\r\n\t \r\n\tОрганизацията осъди и кампанията \"по етническо прочистване на рохингите в Мианма\", която доведе до бягството на 655 000 души от страната.\r\n\t \r\n\tАмнести обръща внимание и на ужасяващия брой на цивилните жертви във въоръжени конфликти, споменавайки сегашната хуманитарна катастрофа в Йемен, безогледните убийства в Сирия и Ирак и принудителното изгнание на хора в Южен Судан.\r\n\t \r\n\tВ доклада се упрекват правителствата, че са експлоатирали предизвиканите от тероризма тревоги, за да \"поставят под въпрос баланса между властта на държавата и индивидуалните свободи\". Дава се пример с Франция, която сложи край на извънредното положение едва след като въведе в законодателството редица от разпоредбите на този извънреден режим.\r\n\t \r\n\tВ доклада обаче се приветства движението #MeToo и шествията по случай Международния ден на жената за привличане на вниманието върху ужасяващите мащаби на сексуалните посегателства и тормоз.\r\n\t \r\n\tАмнести похвали и \"реакцията на обикновените граждани\" с искане за правосъдие, като мобилизацията на младите оцелели от стрелбата в училище в щата Флорида, които настояват за по-строг контрол над огнестрелните оръжия.\r\n\t \r\n\tАмнести изразява съжаление, че в интернет няма достатъчно инструменти за регулиране на комуникацията предвид почти неограничената възможност за подклаждане на омраза и насилие и посочва отговорността на големите социални мрежи.\r\n\t \r\n\tПолитиките на президента Доналд Тръмп \"бележат нова ера на регресия в човешките права\" в САЩ и по света, заявява Амнести интернешънъл, цитирана от Ройтерс.\r\n\t \r\n\t\"Отстъпленията на Тръмп по човешките права създават опасен прецедент и дават на други правителства пример за подражание\", се казва в доклада. Тръмп и други държавни лидери като египетския президент Абдел Фатах ас Сиси, филипинския Родриго Дутерте, венецуелския Николас Мадуро, руския президент Владимир Путин и китайския Си Цзинпин \"безсърдечно подкопават правата на милиони хора\".\r\n\t \r\n\tПравителството на Тръмп \"се представи зле по правата на жените, публично подкрепи изтезанията и се опита да отнеме здравното осигуряване на милиони хора\", се казва в доклада.\r\n\t \r\n\tПравителството на Тръмп също така \"подкопава медиите, увърта по въпроса за застъпниците на превъзходството на бялата раса, дискриминира транссексуалните и обмисля да облекчи ограниченията върху износа на леко стрелково оръжие\", добавя Амнести.\r\n\t \r\n\tВъпреки тома подобни \"регресивни политики\" вдъхновиха мнозина да се включат в дългогодишни борби, отбелязва правозащитната организация.\r\n\t \r\n\tСпоменават се положителни стъпки като отмяната на пълната забрана на абортите в Чили, действия в посока на равенство на браковете в Тайван и мерките срещу принудителните отнемания на имущество в Нигерия.\r\n\t \r\n\tВ доклада се казва, че Китайската комунистическа партия \"продължава да въвежда нови закони, които сериозно застрашават човешките права под предлога на \"националната сигурност\"\" и затяга контрола над интернет и вероизповеданията.", "date": "2018.02.22", "title": "\"Амнести интернешънъл\": Политиките на омраза предизвикаха много нарушения на човешките права"}
{"url": "http://www.mediapool.bg/ssb-osadi-anonimnite-mediyni-ataki-sreshtu-sadii-news275885.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗачестяват случаите на анонимни медийни атаки срещу отделни съдии, поднесени от едни и същи издания с манипулативни и откровено неверни внушения, които злоупотребяват със свободата на словото.\r\n\tТази теза застъпва Съюзът на съдиите в България (ССБ) в свое отворено писмо, подписано от председателя на съсловната организация съдия Атанас Атанасов и разпространено в четвъртък.\r\n\tСпоред него когато критиката на конкретни съдебни решения не е основана на точно познаване на фактите, а борави с внушения, тя се превръща в атака срещу авторитета на цялата съдебна система. Затова и от ССБ за пореден път призовават Висшия съдебен съвет (ВСС) да не остава безучастен зрител, а да реагира на всеки подобен случай.\r\n\tПовод за отвореното писмо на съдийския съюз е публикация в сайта \"Правен свят\", с която индиректно се атакува председателя на Върховния касационен съд (ВКС) Лозан Панов. Става въпрос за дело, заведено от съкратен от ВКС служител, което впоследствие е било решено от съдия Лилия Терзиева-Владимирова, командирована в Софийския районен съд (СРС) от РС-Пещера с решение на Панов.\r\n\t\"Тезата на анонимния автор, че съдията следвало да се отведе, тъй като е бил командирован в предходната преди образуването на делото година със заповед на председателя на ВКС, е поднесена чрез използване на квалификации, че цялото произнасяне по делото е било \"порочно\", че делото е решено в „полза“ на председателя на ВКС, който е наречен и „благодетел“ на съдията. От така поднесената под формата на внушения информация се засяга доброто име на съдията, постановил решение по делото, доколкото се поставя под съмнение дали спрямо една от страните същият съдия не е бил в положение на зависимост\", посочват от ССБ.\n\n\r\n\tВ тази връзка съюзът припомня установения от Консултативния съвет на европейските съдии стандарт за защита на съдии от медийни атаки, според който засегнатият съд трябва да предостави на обществото навременна и пълна информация по казуса, а ВСС да демонстрира ефективна реакция.\r\n\t\"В конкретния случай фактите по развитието на делото, за това каква необходимост е обслужвало командироването на колегата в Софийски районен съд и за това дали по своя характер делото се явява \"лично\" за ответната страна по него, могат и следва да бъдат разяснени официално от съда. Същевременно няма реакция от страна на Висшия съдебен съвет, който също, съобразно посоченото становище на КСЕС, следва да защитава авторитета на съдии, засегнати от публикации\", отбелязва съдия Атанасов.\r\n\tЗатова той призовава ВСС да създаде работещ механизъм, \"който да осигурява своевременен отговор на публикациите, поставящи под въпрос нравствените качества на магистрати по повод тяхната работа или касаещи други аспекти на личността им\".\r\n\t\"Само при наличие на такъв механизъм, приложим по отношение на всички публикации, засягащи доброто име на съдии, ВСС пълноценно би могъл да изпълнява основното си задължение – да защитава независимостта и авторитета на съдебната власт\", завършва отвореното писмо на ССБ.", "date": "2018.02.22", "title": "ССБ осъди анонимните медийни атаки срещу съдии"}
{"url": "http://www.mediapool.bg/sadat-na-es-prie-che-dezhurstvoto-ot-doma-e-rabotno-vreme-news275886.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДежурството, при което човек работи от дома си и е на разположение на работодателя си при повикване, трябва да се смята за \"работно време\".\r\n\tТова постанови Съдът на Европейския съюз (ЕС) в Люксембург по жалба на пожарникар от Белгия, съобщава в. \"Сега\".\r\n\tСпоред европейските магистрати задължението за физическо присъствие на определеното от работодателя място, както и задължението за явяване на работното място в кратък срок ограничават съществено възможността работникът да се занимава с нещо друго през това време.\r\n\tДелото бе образувано по жалба на белгиеца Руди Мацак, който работи като доброволец в пожарната в Нивел от 1981 г. Професионалните огнеборци и доброволците в службата дават наравно редовни дежурства и такива \"на разположение\". По тази причина Мацак завежда дело срещу градската управа през 2009 г., с което претендира обезшетение за времето, в което е бил \"на разположение\" от дома си.\r\n\tПолучава обаче отказ и обжалва пред трудовия съд в Брюксел, който се допитва до Съда на ЕС дали определението за работно време по смисъла на европейското законодателство може да се приложи в случая на Мацак. \n\n\r\n\tПо този повод европейските магистрати посочват в решението си, че всички страни от ЕС трябва да прилагат определението от директивата за \"работно време\" и \"за време за почивка\" по отношение на огнеборците, наети в обществените противопожарни служби.\r\n\tВ решението се уточнява още, че директивата не засяга въпроса за размера на възнагражденията и това позволява на страните да определят различно заплащане за \"работното време\" и за \"времето за почивка\".", "date": "2018.02.22", "title": "Съдът на ЕС прие, че дежурството от дома е \"работно време\""}
{"url": "http://www.mediapool.bg/prezidentat-na-venetsuela-obyavi-predsrochni-parlamentarni-izbori-news275883.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Венецуела Николас Мадуро обяви предсрочни парламентарни избори, които да се проведат едновременно с президентските през април, предаде БТА.\r\n\tРешението му бе предшествано от информацията, че обединената опозиция в страната ще бойкотира и двата вота.\r\n\tНастоящият състав на Националното събрание е единственият орган на властта, който не е под контрола на Мадуро.\r\n\tБойкотът означава, че на изборите на 22 април държавният глава едва ли ще срещне голяма съпротива въпреки масовото недоволство от инфлацията и недостига на стоки от първа необходимост и лекарства, отбелязва Асошиейтед прес.", "date": "2018.02.22", "title": "Президентът на Венецуела обяви предсрочни парламентарни избори"}
{"url": "http://www.mediapool.bg/tsonev-napomni-na-radev-che-dps-sa-glasuvali-za-nego-i-obeshta-yasnota-po-zakona-peevski-news275887.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапомняйки на президента Румен Радев, че е получил подкрепата на ДПС на изборите, народният представител от движението и съвносител на законопроекта \"Пеевски\" за КТБ Йордан Цонев обяви, че партията му ще внася яснота по текстовете, на които държавния глава наложи вето.\r\n\tЗаместник-председателят на движението определи като \"много положително явление\" високата активност на президента Радев, изразяваща се във връщането на няколко закона. Пред \"Нова телевизия\" Цонев коментира наложеното вчера вето на поправките в Закона за банковата несъстоятелност, приети по предложение на Делян Пеевски. Това е третото вето на държавния глава от началото на годината.\r\n\t\"Нашите избиратели гласуваха за президента Радев, аз също съм гласувал за него, ние имаме към него високи очаквания и смятам, че той изпълнява тези очаквания до този момент\", заяви депутатът от ДПС, който също е съвносител на закона за КТБ.\r\n\tА впоследствие обясни, че в момента ДПС работи, за да внесе повече яснота в закона.\r\n\t\"Ние работим в момента – ние и екипът на Пеевски, върху това да отговорим на мотивите на президента и да внесем повече яснота\", каза той.\n\n\r\n\tЦонев не отговори на въпрос на водещия кой е в екипа на Делян Пеевски, а само посочи, че депутатите имат съветници. След това се обърна към водещите: „Когато идвам в \"Нова\" вече не си задавам въпроса дали ще ме питате за Пеевски, сигурен съм\".\r\n\tЦонев каза още, че в законопроекта на Пеевски и ДПС за КТБ се предвижда ретроактивно действие - т.е. определени членове на закона да влязат в сила със задна дата. Това е нетрадиционно, но законно, обясни депутатът. Проблем били над 800 дела, оспорващи сключени сделки за цесии след фалирането на банката.\r\n\t„Ние със закон нищо не въвеждаме. Даваме възможност съдът да се произнесе за цесиите по някакъв начин. Ако е обжалвана цесията, до произнасянето на съда квесторите заличават обезпечението на цесията, а то не трябва да бъде заличавано. Ако съдът не признае цесията, синдиците нямат какво да вземат\", каза заместник-председателят на движението.\r\n\tСпоред него високата активност на държавния глава показва, че той е решил да играе много активна роля и че вероятно качеството на гласуваните в пленарна зала закони е спаднало. \"Аз споделям това впечатление, че качеството на заокнодателството спада\", каза Цонев.\r\n\tТой не вижда нищо общо между наложеното вчера вето и словесната престрелка между Румен Радев и премиера Бойко Борисов, в която бе намесено името на Делян Пеевски. Цонев не пожела да коментира въпросите на държавния глава към премиера.\r\n\t\"Господин Пеевски отговори много ясно и точно в своето обръщение, в само десет реда. Не смятам да коментираме повече това. Но мога да направя коментар на моята партия относно недобрия тон между институциите, между президента и премиера. ДПС никога не е имало такъв тон\", каза Цонев.", "date": "2018.02.22", "title": "Цонев напомни на Радев, че ДПС са гласували за него и обеща яснота по закона \"Пеевски\""}
{"url": "http://www.mediapool.bg/vss-preporacha-garderobat-v-sadebnata-palata-v-sofiya-da-stane-delovodstvo-news275888.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГардеробът до главния вход на Съдебната палата в София да бъде превърнат в деловодство, като временна мярка заради проблемът с пренаселеността на сградата.\r\n\tТова препоръча в четвъртък Пленумът на Висшия съдебен съвет (ВСС) на председателя на Върховния касационен съд (ВКС) Лозан Панов, който по закон стопанисва палатата. Идеята обаче срещна неодобрението на Панов и колегите му Атанаска Дишева и Йордан Стоев, които гласуваха „против“.\r\n\tПредложението дойде от Комисията за управление на собствеността (КУС) след постъпило във ВСС искане от председателя на Софийския апелативен съд (САС) Даниела Дончева за осигуряване на още три помещения за кабинети на деветима съдии и служба „Деловодство“.\r\n\tВ тази връзка експерти от КУС са провели среща с Дончева и председателите на Военно-апелативния съд – Димитър Фикиин, на Софийския военен съд – Свилен Александров и на Софийския окръжен съд – Пламен Петков. На нея е взето решение Военно-апелативният съд да освободи един кабинет в полза на САС, премествайки се в по-малък, който досега е ползван от Софийския военен съд (СВС). От своя стран СВС ще предостави на апелативния съд други две стаи.\r\n\tЦялата тази размяна на помещения мина без никаква дебати в съвета за разлика от идеята за преустройството на гардероба в деловодство. Според Лозан Панов в сегашния му вид това помещение се ползва по преднанзачение от адвокати и магистрати, както и от представители на други власти и при посещения на официални делегации.\n\n\r\n\tОсвен това председателят на ВКС отбеляза, че за да бъде обособено деловодство там, трябва да се извадят съответните разрешителни, тъй като сградата на Съдебната палата е паметник на културата.\r\n\tПо думите на Панов генерално решение на проблема с пренаселеността в храма на Темида може да се намери, ако органи на съдебната власт, които са с по-ниска натовареност и малък щат, бъдат преместени в друга сграда, както се случи с специализираните органи, които получиха помещения в сградата на бившия Механотехникум на бул. „Ал. Стамболийски“.\r\n\tОсвен ВКС, САС и двете военни съдилища, в Съдебната палата в София в момента се помещават още Софийският градски съд, Софийският окръжен съд, главният прокурор и администрацията му, Върховната касационна прокуратура и Софийската градска прокуратура.\r\n\tПо време на дебата стана ясно, че Даниела Дончева вече е предложила Военно-апелативният съд, Софийският окръжен и Софийският военен съд да се преместят в нови сгради. В тази връзка шефът на СВС Свилен Александров е заявил на срещата, организирана от КУС по темата, че „магистратите от съда са обидени от предприетите действия от страна на председателя на Апелативен съд гр. София“.\r\n\tПленумът на ВСС реши още да закупи два нови апартамента в София, които да бъдат приобщени към ведомствения фонд. Единият е в кв. „Гевгелийски“, а другият е на бул. „Патриарх Евтимий“, като общата сума, за която ще бъдат купени, е около 43 000 лева. В момента общо 66 магистрати и съдебни служители чакат да получат ведомствено жилище в столицата.", "date": "2018.02.22", "title": "ВСС препоръча гардеробът в Съдебната палата в София да стане деловодство"}
{"url": "http://www.mediapool.bg/cheshkite-sotsialdemokrati-se-vklyuchiha-v-pregovori-za-koalitsionno-pravitelstvo-s-ano-news275890.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛявоцентристката Чешка социалдемократическа партия (ЧСДП) започна преговори за създаване на правителство с управляващата партия \"Действие на недоволните граждани 2011\" (АНО), за да се намери изход от ситуацията, която попречи на сформирането на правителство на мнозинството, предаде Ройтерс.\r\n\t \r\n\tАНО спечели изборите миналата година, но от декември насам управлява с правителство на малцинството. Миналия месец партията не получи вот на доверие, както се изисква, за да поеме властта, и нейният лидер Андрей Бабиш се опитва да намери алтернативно решение.\r\n\t \r\n\tОсновният проблем пред постигането на споразумение е самият Бабиш, който е обвинен за източване на европейски субсидии преди едно десетилетие. Премиерът отрича обвиненията и отхвърля исканията на другите партии да се откаже от поста.\r\n\t \r\n\tНовият лидер на ЧСДП Ян Хамачек, който беше избран на партийния конгрес в неделя, заяви, че двете партии ще се фокусират първо върху програмата на евентуално коалиционно правителство. \"Можем да обсъдим сътрудничество на правителствено равнище, при условие, че успеем да постигнем споразумение по програмата, а след това и по кадрови въпроси\", заяви той пред медиите след среща с Бабиш.\r\n\t \r\n\tЧСДП иска да обсъди повишаване на данъците за финансовия и телекомуникационния сектор, по-прогресивен подоходен данък или начини за намаляване на прехвърлянето на средства от дивиденти от чешки клонове на фирми към фирмите майки в чужбина, добави Хамачек. Социалдемократите подчертават, че не биха подкрепили правителство, което не се придържа към прозападен курс или предприеме стъпки, заплашващи бъдещето на страната в НАТО и ЕС.\n\n\r\n\t \r\n\tБабиш подкрепя тази позиция, но си запазва и възможността за сформиране на друго правителство на малцинството с подкрепата на Комунистическата партия на Чехия и Моравия и крайнодясната \"Свобода и пряка демокрация\", която иска референдум за напускане на ЕС.", "date": "2018.02.22", "title": "Чешките социалдемократи се включиха в преговори за коалиционно правителство с АНО"}
{"url": "http://www.mediapool.bg/sasht-prizovaha-albaniya-da-izbyagva-lekomisleni-izyavleniya-za-kosovo-news275891.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ призоваха Албания да избягва лекомислени изявления за Косово по повод изявление на албанския премиер Еди Рама, че не е изключено един ден Косово и Албания да имат общ президент и обща политика за сигурност, с което той разгневи Белград, предаде Ройтерс.\r\n\t \r\n\tАгенцията припомни, че Сърбия проявява чувствителност към всички намеци за обединение между Албания и бившата сръбска провинция Косово, населявана предимно от албанци.\r\n\t \r\n\tРама направи изявлението си пред косовския парламент в Прищина в неделя, на 10-ата годишнина от обявяването на независимостта на областта от Белград. По-късно той се оплака, че изявлението му е било извадено от контекста, но Сърбия го обвини в опит за създаване на Велика Албания, а ЕС заяви, че подобни изявления не помагат за установяването на добросъседски отношения в региона.\r\n\t \r\n\tПосолството на САЩ в Тирана изрази разочарование от изявлението на Рама.\r\n\t \n\n\r\n\t\"Лекомислените изявления, намекващи за обединение не помагат и дори вредят на отношенията между Албания и съседите й. Призоваваме всички лидери да бъдат добри съседи и да се откажат от водещия към разделение език на миналото\", се казва в изявлението.", "date": "2018.02.22", "title": "САЩ призоваха Албания да избягва лекомислени изявления за Косово"}
{"url": "http://www.mediapool.bg/dua-lipa-i-stormzi-vzeha-po-dva-priza-brit-news275892.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДуа Липа и Стормзи са големите победители в тазгодишното разпределяне на музикалните награди БРИТ, след като взеха по два приза, предадоха осведомителните агенции.\r\n\t \r\n\tЛипа бе обявена за най-добра британска соло певица и в допълнение получи наградата за пробив.\r\n\t \r\n\tРапърът Стормзи стана най-добър британски соло певец за годината, а с \"Gang Signs & Prayer\" грабна приза за най-добър албум.\r\n\t \r\n\t\"Горилаз\" бяха определени за най-добрата британска група , а \"Фу Файтърс\" - за най-добрата чуждестранна група. Американският рапър Кендрик Ламар е най-добрият чуждестранен изпълнител, а новозеландката Лорд стана най-добрата чуждестранна изпълнителка.\r\n\t \n\n\r\n\tПевецът и композитор Ед Шийран, номиниран в четири категории, се задоволи само с приза за световен успех, който се присъжда на \"най-продавания\" британски творец (албумът \"Divide\" на Шийрън е продаден в 12 млн. екз.).\r\n\t \r\n\tШоуто по обявяването на наградите БРИТ (съкращение от British Record Industry Trust), смятани за британското съответствие на \"Грами\", се състоя тази нощ в лондонската О2 Арина\" с водещ комикът Джак Уайтхол.", "date": "2018.02.22", "title": "Дуа Липа и Стормзи взеха по два приза БРИТ"}
{"url": "http://www.mediapool.bg/bsp-e-protiv-nalivaneto-na-pari-v-ogradata-bez-obshtestveni-porachki-news275893.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП поиска в четвъртък управляващите да изтеглят законовите промени, които ще дадат възможност за наливане на още милиони левове в оградата по границата с Турция без обществени поръчки, но от ГЕРБ отказаха категорично, отхвърляйки съмненията, че е възможно така да се отвори вратата за безконтролно харчене на държавни средства.\r\n\tПоредният рунд от разправията между двете партии около оградата идва ден, след , че специализираната прокуратура разследва евентуални злоупотреби около строителството на оградата, което досега излезе близо 200 млн. лева. В същото време ГЕРБ и Обединените патриоти внесоха законови промени, които да разрешат оградата да се поддържа без провеждането на обществени поръчки заради спешността на ремонтите.\r\n\tЛидерът на БСП Корнелия Нинова и колегата й Елена Йончева, която посвети политическа си кариера на оградата, обявиха разследването на прокуратурата като личен успех на БСП. По думите на Нинова това означава, че вече официално се допуска престъпление на висши длъжностни лица, с каквито се занимава именно Специализираната прокуратура, водеща разследването по случая.\r\n\t, заяви Нинова.\r\n\t, допълни тя.\n\n\r\n\tКорнелия Нинова обаче пропусна да отбележи, че  на бившия депутат Велизар Енчев. Последвалият няколко месеца по-късно сигнал на Елена Йончев впоследствие също е включен към делото.\r\n\t\r\n\tСпоред Корнелия Нинова говените промени имат за цел да \"заметат следите от лошото строителство с ремонти и второ, чрез ремонтите и поддръжката да продължат да крадат от оградата\".\r\n\tНинова каза, че ако утре законопроектът, внесен от Данаил Кирилов от ГЕРБ и Христиан Митев от \"Обединени патриоти\", влезе за обсъждане в пленарната зала, от левицата няма да го подкрепят и ще положат всички усилия да блокират приемането му на две четения в едно заседание.\r\n\tПодобно изключение от Закона за обществените поръчки вече бе направено при избора на фирмите, които построиха съоръжението. То бе мотивирано със спешността на строителството на оградата, на която правителството възлага огромни надежди да спре евентуален миграционен натиск към България, какъвто от месеци наред липсва. Фирмите бяха избрани от областните управители на Ямбол, Хасково и Бургас.\r\n\t\r\n\tВносителят на промените Данаил Кирилов (ГЕРБ) коментира, че всички контролни органи проверяват дейността на областните управители и няма как да се позволи безконтролно изразходване на средства.\r\n\t, допълни той.\r\n\tКирилов и заместник-председателят на ГЕРБ Цветан Цветанов коментираха, че опозицията използва всеки момент да свърже такива събития и да направи внушения.\r\n\t, посочи Цветанов.\r\n\tСлед дълго забавяне и значително оскъпяване оградата вече е изцяло построена, но периодично излиза информация за пропаднали участъци, разкъсани мрежи и други повреди, които според управляващите се дължат най-вече на проливни дъждове и други подобни фактори.\r\n\tСключените с фирмите изпълнители договори не предвиждат гаранция при щети, които се дължат на природни стихии и умишлени действия.\r\n\tОколо строителството на оградата имаше много съмнения за злоупотреби. Темата бе повдигната официално първо от президента Румен Радев. Той публично заяви, че \"държавата плаща за два реда ограда по границата с Турция, а реално се строи само един\". Засега обаче няма доказателства за нарушения около проекта.\r\n\tСлед това Елена Йончева започна периодично да представя данни и снимки за пропаднали участъци от оградата.\r\n\tПреди от държавното управление съобщиха, че е образувано досъдебно производство за възможно престъпление около строителството на оградата.\r\n\t\r\n\tСтроителството, първоначално поверено на военното министерство, започна през 2013 г. при правителството на Пламен Орешарски. След това проектът за изграждане на оградата бе изготвен от МВР, а изпълнението му бе възложено на областните управители в трите области, граничещи с Турция.\r\n\tПо искане на правителството и с решение на парламента договорите бяха сключени без конкурс с мотива, че съоръжението трябва да се завърши бързо.\r\n\tПрез юни миналата година прокуратурата съобщи, че е започнала проверка по сигнала на бившия депутат от \"Патриотичния фронт\" Велизар Енчев за корупционна схема, свързана със строежа на съоръжението.\r\n\tВ същото време периодично възникват съмнения, че \"Великата българска стена\" всъщност не е особено ефективна, тъй като трафикът на хора продължава благодарение на добрите контакти на каналджиите с българските власти – местни и централни, които би трябвало да възпрепятстват процеса. Случаите на заловени мигранти на българо-сръбската граница накараха Сърбия да поиска охрана на ФРОТЕКС по границата си с България, което вбеси София.\r\n\tВалери Симеонов, който от май м.г. е вицепремиер, омаловажи темата като коментира, че не се интересува колко хора са хванати и отхвърли възможността да се строи ограда и на сръбската граница.\r\n\tСпадът на мигрантския натиск се дължи основно на затварянето на т.нар. Балкански път към богатите страни от Западна и Северна Европа през миналата година. Бежанците и мигрантите масово не желаят да остават в България заради лошите условия на живот, а след като граничният контрол в цяла Европа бе затегнат, вече избягват да минават през страната и транзитно.", "date": "2018.02.22", "title": "БСП е против наливането на пари в оградата без обществени поръчки"}
{"url": "http://www.mediapool.bg/bivshiyat-finansov-ministar-stoyan-aleksandrov-e-obvinen-v-lihvarstvo-news275889.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият финансов министър от правителството на Любен Беров и преподавател в УНСС Стоян Александров е обвинен за упражняване на незаконна банкова дейност, съобщиха в четвъртък от прокуратурата.\r\n\tТой е привлечен към наказателна отговрност по две обвинения - че незаконно отпуснал 61 кредита като физическо лице между ноември 2002 г. и февруари 2015 г. и още 14 кредита като управител на фирмите \"Стал 2007\" ЕООД и \"Александров и Сие\" ЕООД между 2002 и 2009 г.\r\n\tНа Александров е определена парична гаранция от 100 000 лева. Ако вината му бъде призната от съда, той е заплашен с от 5 до 10 години затвор, глоба от 5000 до 10 000 лева и конфискация на част или на цялото му имущество.\r\n\tСпоред държавното обвинение бившият финансов министър незаконно е отпуснал в лично качество 61 заема за общо 541 000 лева, 1 693 160 щатски долара и 3 738 600 евро. През двете му фирми пък Александров е раздал 14 кредита за общо 1 006 400 лева и 9 955 579 евро.\r\n\tСофийската градска прокуратура образува проверка за лихварство срещу него през септември 2016 г., след като бТВ излъчи репортаж, в който трима души разказаха, че са взели заеми от финансиста при наказателни лихви от 0.5% за ден просрочие.\r\n\tЕдин от потърпевшите дори твърдеше, че е подписал договор за заем от 306 800 долара, а е получил само 260 000 и всичко било доказуемо, защото парите са преведени по банков път. Длъжниците на Александров го обвиняваха и за подправяне на документи, но засега прокуратурата не му повдига подобно обвинение.\r\n\tСлед падането на кабинета на Беров през 1994 г. Стоян Александров бе директор на Централна кооперативна банка. Бил е председател и на Управителния съвет на Асоциацията на търговските банки, както и председател на Надзорния съвет на \"D банк\". През 2003 г. бе неуспешен кандидат-кмет на София от БСП, като загуби на втория тур от издигнатия от СДС Стефан Софиянски. В момента Стоян Александров е съветник в Столичния общински съвет, където влезе от листата на \"Движение 21\".", "date": "2018.02.22", "title": "Бившият финансов министър Стоян Александров е обвинен в лихварство"}
{"url": "http://www.mediapool.bg/razkol-v-shou-biznesa-zaradi-promenite-pri-avtorskite-prava-news275895.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСблъсък на разнородни интереси и опит за решаване на дългогодишни проблеми, следвайки максимата \"и вълкът сит, и агнето цяло\", съпътстват приемането на промени в Закона за авторското право и сродните му права. Те реално бавят и окончателното одобрение на текстовете, които бяха внесени спешно в парламента заради заплаха от парични глоби от Европейската комисия.\r\n\tРазногласията по законопроекта се основават на дългогодишни спорове между основните засегнати - организациите за управление на авторски права и ползвателите на тези права - основно радио, телевизионни, кабелни оператори, организатори на концерти. Те периодично си разменят обвинения за нелоялно поведение и злоупотреба с монопол. Всеки от тях сега се опитва да използва измененията в закона, за да дръпне чергата поне малко към себе си.\r\n\tПо промените, предизвикали сегашните дебати сред засегнатите, Министерството на културата работи от 2015 г. През 2016 г. дори беше представен нов закон за колективното управление на авторски права, който така и не видя бял свят. Сега промените бяха внесени на пожар в парламента през депутати, за да се избегнат процедурите по обществени обсъждания, които допълнително ще забавят приемането. Причината за бързането е, че сега действащият закон не отговаря на европейските правила за финансов мениджмънт и прозрачност за организациите за колективно управление на авторски права. Заради това Еврокомисията иска България  да плаща дневна санкция от 19 121 евро.\r\n\tПреди второто четене на законопроекта има внесени седем доклада за промени, а по текстовете са постъпили 20 публично известни становища.\r\n\tОсновната промяна в закона за авторските права, наложена от съответната евродиректива, е те да могат да се предоставят не само от организации за колективно управление на права, а и от т. нар. независими дружества за управление на права. Организациите за колективно управление са сдружения с нестопанска цел, които са учредени от съответните собственици на права - композитори, текстописци, изпълнители, музикални издатели, продуценти, автори на аудивизуални произведения.\n\n\r\n\tТе действат и в момента в България се регистрират от Министерството на културата. В тази категория влизат \"Музикаутор\", \"Профон\", \"Филмаутор\", \"Артистаутор\" и др. Тези дружества сключват договори с телевизионни, радио, кабелни оператори, кино салони, търговски обекти, хотели, организатори на концерти и други ползватели на различни видове произведения. Ползвателите трябва да заплащат за това, че излъчват или пускат в заведението си музика, а приходите се разпределят на съответните автори, чиито произведения са ползвани.\r\n\tСпоред предложените промени в закона Министерството на културата ще може да регистрират за управление на права и независими дружества. За разлика от организациите за колективно управление, те трябва да са търговски дружества, които предоставят права на артисти и автори на базата на сключени с тях договори. Според министерството и в момента в България работят такива фирми. Те обаче не подлежат на регистрация и съответно на контрол по закона за авторското право, а в масовия случай предоставят права за по-ограничен репертоар в сравнение с организациите за колективно управление. Цените им обаче също са по-ниски.\r\n\t\r\n\tВносителите на законопроекта изтъкват, че на пазара на авторски права има монопол, но така е във всички европейски държави, а причината е, че много на брой потребители използват много произведения. С въвеждането на възможността за регистриране на фирми, които да управляват права и предоставят репертоар, монополът на теория трябва да бъде разбит. Това реално може да се случи само в сектора на търговските и туристически обекти, който обаче към момента дава много малък дял от приходите - едва около 15%, според отчета на \"Музикаутор\".\r\n\tВсичко това е разписано в процедурата по регистрация на дружествата за управление, разписана в проектозакона.\r\n\tСпоред нея сега съществуващите организации за колективно управление автоматично получават регистрация и след промяната на закона. Така те се явяват първи по време играчи на пазара. Всяко следващо дружество, което поиска разрешение да се включи в бизнеса, трябва да повери управлението на репертоара си на тях. Изключение може да има само за фирмите (независимите дружества) и то при т. нар. публично изпълнение - ползването на музикални и аудиомузикални произведени в магазини, ресторанти, хотели.\r\n\tТова предложение се подкрепя естествено от организациите за колективно управление, но и от Асоциацията на българските радио и телевизионни оператори (АБРО), която обединява търговските радио и тв оператори. Аргументът на АБРО е, че така телевизиите и радиата по-лесно ще получат необходимите им права, за да съставят програмите си, и няма нужда да подписват договори с множество дружества. Допускането на конкуренция на пазара, специално по отношение на телевизии и радиа, според АБРО може да доведе до несигурност за това дали са платени правата за цялото съдържание, което използват.\r\n\t\r\n\tИ ако по този въпрос АБРО и организациите за управление са едно мнение, не така стоят нещата, когато стане дума за това как се определят тарифите за ползване на авторски права. От години телевизии и радиа и дружества като \"Музикаутор\" и \"Профон\" водят спорове по тази тема. Тя става още по-сложна, тъй като в нея се намесват и обществените медии - БНТ и БНР, които също са клиенти на предоставящите авторски права, но в същото време искат различни тарифи заради статута си.\r\n\tПриходите от радио и тв оператори са основните за \"Музикаутор\" и \"Профон\". Според отчета на \"Музикаутор\", която представлява композитори, автори и музикални издатели, приходите от този сегмент за 2016 г. са около 4 млн. лева или 61% от общите постъпления. За \"Профон\" сумата също е около 4 млн. лева и 76% от приходите. Тарифите за тези клиенти се предлагат от организациите за управление на права и се договарят с браншовите организации - в случая с АБРО. Практиката показва, че преговорите могат да продължат с години, а в момента при непреодолими различия крайната дума е на комисия, назначена от Министъра на културата.\r\n\tВ първоначалния текст на закона се предлагаше министерството вече да не е арбитър на споровете, а ако има такива, те да се разрешават чрез медиация. По всичко личи, че по настояване на организациите за колективно управление ще остане сега съществуващата практика за намеса на министъра. От АБРО твърдят, че често членовете на комисията към министерство са повлияни от организациите за колективно управление. Освен това те се подлагат на натиска от автори и творци, които публично обясняват, че Министерството на културата не иска да защити труда им. За това от организацията искат при спорни ситуации да може да се сезира и Комисията за защита на конкуренцията. Естествено, представителите на засегната страна са против с мотива, че антимонополният орган постоянно ги следи.\r\n\tДругата точка на конфликт е въпросът кой може да иска промяна на тарифите на организациите за колективно управление. От АБРО настояват да може и те да искат преразглеждане. \"Музикаутор\", \"Профон\", \"Филмаутор\" и \"Артистаутор\" настояват инициативата да е само тяхна.\r\n\tИ двете страни искат срокове по процедурата за преговори по цените, но не са на едно мнение колко дълги да са отделните етапи. Организациите за управление искат те да са по-кратки, тъй като, докато се водели разговори, телевизиите и радиата не плащали. Те пък отричат това да е така.\r\n\t\r\n\tМного е възможно депутатите да решат, че обществените медии БНТ и БНР трябва да плащат отделни тарифи за авторски права от търговските медии. Мотивът за това предложение е, че държавните радио и телевизия зависят от бюджетна издръжка, имат ограничения за рекламата, задължени са да предоставят определено съдържание и да инвестират в производството на българска музика и филми.\r\n\tЗаради несъгласие на БНР с общите тарифи за радио и телевизионните оператори, в началото на миналата година се стигна до забрана от страна на \"Музикаутор\" радиото да използва репертоара на организацията. Спорът се развиваше публично, но накрая се стигна до съгласие.\r\n\t\r\n\tИ ако приходите от телевизиите и радиата са до голяма степен сигурни, то не така стои въпросът с търговските и туристическите обекти. В момента контролът дали те плащат за излъчваната музика е поверен на Министерството на културата. Според организациите за управление обаче то няма капацитет да се справи със задачата и за последната година е направило едва 250 проверки при над 100 000 обекта в страната. В същото време сивият сектор в този сегмент е голям.\r\n\tЗа това преди второто четене на зоконопроекта се предлага вече общините да проверяват дали магазини, заведения и хотели плащат за авторски права и да налагат санкции на нарушителите между 2000 и 10 000 лева. Половината от приходите от глоби ще отиват в общинския бюджет, а другата половина - във фонд \"Култура\". Предложението е на депутата от ГЕРБ Тома Биков и се одобрява от организациите за колективно управление.\r\n\tТе подкрепят и друга негова идея - да се затегне контролът за плащането на авторски права при провеждането на концерти. Според Биков организаторите на концерти трябва до 3 дни преди събитието да дадат списък с произведенията, които ще се изпълняват. След концерта трябва да предоставят информация какво точно е изпълнено, за да може да се разпределят парите на авторите. Според промоутърски компании предварителният списък с произведения е излишен, тъй като често самите артисти променят сет листата си.\r\n\tДругото предложение на Биков е залите, в които се организират концерти, да носят отговорност за плащането на парите за правата заедно с организаторите. Идеята е така да се спре практиката промоутърски компании да регистрират специални дружества за концерти, да ги прехвърлят на малоимотни хора и да ги ликвидират след събитието. Така се избягват плащания, включително и за авторски права. Според промоутърски компании предложението е нелогично, тъй като собствениците на зали не може да са отговорни за действията на наемателите си. Ако рискът бъде калкулиран в цената на наема, това ще се отрази и в поскъпване на и без това скъпите билети, а от там и на посещаемостта.\r\n\tПротивниците на идеята предупреждават, че от прилагането на солидарната отговорност може да пострадат НДК, общини, които отдават площади или зали в общински културни центрове, както и читалища.", "date": "2018.02.22", "title": "Разкол в шоу бизнеса заради промените при авторските права"}
{"url": "http://www.mediapool.bg/kadrovi-rokadi-v-toplofikatsiya-sofiya-i-obshtinska-banka-news275897.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинското дружество \"Топлофикация-София\" ще има нов изпълнителен директор. Той идва от ръководството на Общинска банка, която от скоро премина в частни ръце. Българската народна банка пък одобри новото ръководство на финансовата институция, която в края на миналата година беше продадена от Столичната агенция за приватизация и инвестиции на мистериозен лихтенщайнски фонд. Парите за сделката бяха осигурени от българското петролно дружество \"Инса ойл\".\r\n\tСлед одобрението на Българската народна банка в управителния съвет на Общинска банка влизат четирима нови членове - Ангел Геков, Петър Джелепов, Владимир Котларски и Борислав Чиликов. Поста си в управителния съвет запазва Николай Колев. Останалите негови членове, начело с изпълнителния директор Сашо Чакалски, ще бъдат освободени. Освен Чакалски, Общинска банка напускат Иванка Попова, Лидия Коцева и Людмила Василева.\r\n\tЧакалски, който отиде в Общинска банка от Българската банка за развитие, сега ще оглави общинската \"Топлофикация-София\". Решението за това беше взето в четвъртък от Столичния общински съвет. Той ще е временно на поста до провеждането на конкурс. Шефското място в \"Топлофикация-София\" се освободило, тъй като досегашният директор Георги Беловски подал молба за напускане по лични причини. През септември Беловски получи нов тригодишен мандат в борда на топлофикационното дружество и остана негов изпълнителен директор.\r\n\tПрез тази година дружеството, което вече ще се управлява от Чакалски, и Столичната община трябва да подадат проекта си за изграждане на когенерация, в която да се използва произведеното от завода за отпадъци RDF гориво. Основните средства за проекта ще са от европрограмата за околна среда, а общината има намерение да тегли заем от 67 млн. евро за съфинансирането.\r\n\tЗа смяната на ръководството на общинска банка се заговори веднага след преминаването на дружеството в частни ръце. Един от новите му изпълнителни директори - Ангел Геков, идва от държавната Българска банка за развитие. Преди време е бил и изпълнителен директор на Общинска банка.\r\n\tПетър Джелепов е работил в \"Райфайфайзенбанк (България)\", СИБАНК и ОББ\n\n\r\n\tВладимир Котларски пък е бил служител на Първа инвестиционна банка.\r\n\tБорислав Чиликов, който освен член на борда ще е изпълнителен директор на Общинска банка, е ръководил Централна кооперативна банка, след което става регионален мениджър на СИБАНК, която в момента е в процес на консолидация с ОББ. Според регистъра на БНБ Чиликов влиза и в борда на Българската банка за развитие. Подобно съвместяване на ръководни длъжности в два трезора имаше и преди няколко години, когато член на борда на Общинска банка беше и изпълнителен директор на Пощенска банка.\r\n\tМажоритарният дял от Общинска банка беше продаден скоростно от общината в края на миналата година. Сделката получи светкавично одобрение от Комисията за защита на конкуренцията и Българската народна банка, въпреки че реалният собственик на единствения кандидат и избран за купувач фонд \"Новито опортюнитис\" така и не стана известен. Разбра се единствено, че сделката е платена със средства на компанията \"Инса ойл\", чиито собственик Георги Самуилов е бил финансов директор на \"Мултигруп\".", "date": "2018.02.22", "title": "Кадрови рокади в \"Топлофикация-София\" и Общинска банка"}
{"url": "http://www.mediapool.bg/tsveta-karayancheva-bsp-zaplashva-mareshki-za-da-ne-podkrepi-ostavkata-na-zhablyanov-news275898.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t​От БСП са заплашили лидера на \"Воля\" Веселин Марешки, че ако групата му подкрепи исканата оставка на зам-председателя на НС Валери Жаблянов, левицата ще поиска неговата оставка от същия пост. Това съобщи в четвъртък пред бТВ председателят на парламента Цвета Караянчева.\r\n\tТя обясни, че отсъствието от работа на депутата Делян Пеевски е ″морален проблем″. Според нея президентът има проблем с институциите, а БСП може да поиска ″диктатура на пролетариата″.\r\n\tИнтервюто на Караянчева бе по повод отстраняването на Жаблянов от зам-председателския пост в НС. До гласуването се стигна, след като в декларация на БСП той написа, че \"Народният съд е необходимо и неизбежно правосъдие\". За оставката му гласуваха ГЕРБ и \"Обединени патриоти\", както и от \"Воля\". \"БСП за България\" бе против, а ДПС не участва в гласуването.\r\n\tПо думите на Караянчева отстраняването на Валери Жаблянов не е опит на ГЕРБ да си върне на БСП за подадената оставка от предшественика ѝ Димитър Главчев. Той напусна поста, след като отстрани от заседание лидера на левицата Корнелия Нинова, след което опозиционната партия поиска оставката му.\r\n\t\"На дебатите вчера Жаблянов беше разпален и емоционален. Явно той наистина мисли всичко това, което каза за Народния съд. Оказва се, че това не е само негово мнение, но и на повечето депутати от групата на БСП. Чудя се вече дали няма да поискат и връщане на диктатурата на пролетариата\", каза Караянчева.\n\n\r\n\t\r\n\tКараянчева коментира и винаги отсъстващия от пленарни заседания Делян Пеевски, за когото Mediapool съобщи, че извинява всичките си отсъствия от пленарна зала. По думите й ″работните дни на депутата не са много″. Тя допълни, че той почти не идва на работа, като за всичко това му се \"реже от заплатата\".\r\n\tСпоред правилника на парламента обаче от заплатата не депутат не се ″реже″, ако той отсъства по уважителни причини. Пеевски не извинява отсъствията си само от заседания на ресорните си две парламентарни комисии, заради което се лишава само от допълнителните между 300 и 400 лева за комисия на месец.\r\n\t\"Не е морално подобно нещо. Този въпрос обаче е към председателя на парламентарната група на ДПС Мустафа Карадайъ. Освобождаването на депутатите се прави от председателите на групите, а аз съм само уведомявана\", заяви Караянчева.\r\n\t\r\n\tШефката на НС призна, че рейтингът на парламента е нисък, като отдаде това на постоянните нападки от страна на Радев. Тя го призова да се чуват по телефона, когато има някакви забележки към работата на Народното събрание, а не да си говорят през медиите.\r\n\t\"Президентът трябва малко да обере изказванията си. Малко махленски говори\", добави председателят на парламента.\r\n\tТя каза още, че президентът Румен Радев отдавна има проблеми с институциите, като припомни изказването му при полагането на клетва в Народното събрание. Тогава той се обърна към депутатите с думите, че им остава още една седмица, визирайки предстоящите парламентарни избори.", "date": "2018.02.22", "title": "Цвета Караянчева: БСП заплашва Марешки, за да не подкрепи оставката на Жаблянов"}
{"url": "http://www.mediapool.bg/phenyan-shte-izprati-visokopostaven-general-na-zakrivaneto-na-olimpiadata-news275899.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисокопоставен севернокорейски генерал ще присъства в неделя на церемонията за закриване на зимните олимпийски игри в Пьончан - събитие, за което се очаква да пристигне и Иванка Тръмп, най-голямата дъщеря и съветничка на американския президент, предаде Франс прес.\r\n\t \r\n\tКим Йон-чол, отговорник за междукорейските отношения в управляващата КНДР Корейска трудова партия, ще води осемчленна официална делегация, която ще бъде на посещение в Южна Корея от петък до неделя, съобщи днес южнокорейското министерство на националното обединение. Той ще присъства на церемонията за закриване на игрите.\r\n\t \r\n\tСпоред източник от министерството, цитиран от южнокорейската агенция Йонхап, Сеул \"смята, че идването на делегация от Севера ще спомогне за подобряване на междукорейските отношения и ще донесе мир на Корейския полуостров, включително денуклеаризация на Северна Корея\".\r\n\t \r\n\tПо време на престоя си делегацията ще бъде приета от президента на Южна Корея Мун Дже-ин, съобщи Ройтерс, като се позова на източник от същото ведомство.\r\n\t \r\n\tСпоред Йонхап присъствието на севернокорейска и на американска делегация в Южна Корея по повод игрите дава основание да се очаква среща между официални лица от КНДР и от САЩ по време на олимпийските прояви.\r\n\t \n\n\r\n\tПрограмата на делегацията начело с Иванка Тръмп не предвижда контакти с представителите на КНДР, заяви обаче в сряда служител от американската администрация, цитиран от АФП.\r\n\t \r\n\tАмериканският вицепрезидент Майк Пенс е имал уговорена среща със севернокорейски представители, включително със сестрата на лидера Ким Чен-ун, по време на Зимните олимпийски игри в Пьончан, но севернокорейците са я отменили в последния момент, предадоха по-рано световните агенции.\r\n\t \r\n\tСъщевременно стана ясно, че Южна Корея е изхарчила около 240 милиона вони (ок. 223 250 долара) за сестрата на севернокорейския лидер Ким Чен-ун и нейния антураж по време на нейното тридневно посещение за Зимните олимпийски игри. Това съобщи пожелал анонимност източник от министерството на националното обединение в Сеул, цитиран от Ройтерс.\r\n\t\r\n\tПовечето от парите са били изразходвани за настаняване, транспорт и храна за четиричленната делегация на Севера и 18-те човека спомагателен екип. Ким Йо-чен и другите официални лица са живели в петзвездния хотел \"Уокърхил\" в Сеул. Тя и делегацията са пътували до спортните обекти и обратно и са се хранели в хотели от най-висок клас.\r\n\t \r\n\tЗа спането на официалните гости министерството на обединението е изхарчило 130 млн. вони, а за храна - още 50 млн. вони, каза източникът.\r\n\t \r\n\tЗа сравнение Международният олимпийски комитет е платил около 50 хиляди долара за тренировки и подготовка на 22-амата олимпийски спортисти от КНДР, тоест средно по 2300 долара на човек. Многократно повече пари са отишли за пребиваването на основната севернокорейска делегация, съставена от 229 мажоретки и 137-членен оркестър.", "date": "2018.02.22", "title": "Пхенян ще изпрати високопоставен генерал на закриването на олимпиадата"}
{"url": "http://www.mediapool.bg/kolosalniyat-proekt-za-nigaraguanski-kanal-se-izpari-vav-vazduha-news275900.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектът за Никарагуанския канал на мистериозна китайска група бе обявен като най-амбициозния в Латинска Америка, а сега изглежда се е изпарил във въздуха, ставайки жертва на финансови затруднения и на дипломатическия интерес на Пекин към съседна Панама, предаде агенция Франс прес.\r\n\tС бюджет от 50 милиарда долара проектът \"загуби напълно финансирането си, защото не успя да отговори на необходимите условия за надеждност\", заяви пред АФП бившият депутат от опозицията и университетски преподавател Елисео Нусес.\r\n\t \r\n\tПреди пет години китайският магнат Ван Цзин, собственик на компанията HK Nicaragua Development Investment (HKND), успя да издейства с много усилия концесия от правителството на президента Даниел Ортега, за да планира, построи и да управлява в продължение на век канал, свързващ два океана и дълъг 276 километра.\r\n\t \r\n\tНовината предизвика реакция на международно равнище заради заявената на висок глас амбиция за конкуренция с Панамския канал, без който е немислим морският товарен транспорт между Тихия океан и Атлантическия.\r\n\t \r\n\tПри церемонията за началото на строителните дейности в края на 2014 година Ван Цзин заяви, че иска да превърне Никарагуа в най-богатата страна в региона, след като по това време тя бе една от най-бедните. Шансът не му се усмихна: година по-късно той изгуби голяма част от състоянието си, оценявано на 10,2 милиарда долара, според агенция Блумбърг. Оттогава той просто изчезна.\r\n\t \r\n\t\"Това е призрак, повече не го видяхме\", коментира адвокатката, специализирана по въпросите за околната среда Моника Лопес, автор на книга, посветена на канала и озаглавена \"Как една страна се предаде\".\r\n\t \n\n\r\n\tПроучванията за финансовата изпълнимост на проекта, направени според HKND от компанията за пазарни изследвания McKinsey, така и не бяха публикувани. Страни като Иран, който обяви, че има интерес към проекта, вече спряха да говорят по темата.\r\n\t \r\n\tИзграждането на пътища, по които да се стига до канала, на южното тихоокеанско крайбрежие, спря, а изкопните работи, започнали през 2016 година също са парализирани.\r\n\t \r\n\tНа въпрос на АФП управлението на Никарагуанския канал отрича категорично изграждането на обекта да е спряло. \"Истина е, че имаше закъснения, но компанията (HKND) е на път да заработи, това е много голям проект. Напредва бавно, но нормално\", заяви Мануел Коронел Кауц, който е президент на управлението.\r\n\t \r\n\tПовечето наблюдатели обаче са скептични: каналът \"изгуби привлекателността си в момента, в който китайският инвеститор се оттегли, а никарагуанското правителство, само, няма средства, за да изведе до край проекта\", коментира Виктор Кампос, директор на екологичната асоциацията Centro Humboldt.Китай вече не е заинтересован?\r\n\tДруг фактор, който работи против проекта: възобновяването на дипломатическите отношения между Пекин и Панама през юни миналата година.\r\n\t \r\n\tЦентрална Америка, която има стратегическо знамение заради близостта си със САЩ, е притегателна от дипломатическа гледна точка за Китай и Тайван, като Тайпе дълго време се ползваше с предимство преди да спечели благоразположението на Панама.\r\n\t \r\n\tПекин обаче изглежда не се интересува от Манагуа: \"Китай ще инвестира 25 милиарда долара (годишно) в различни страни от Латинска Америка, но Никарагуа не е на екрана на неговия радар\", твърди бившият дипломат Маурисио Диас.\r\n\t \r\n\t\"Винаги са се правели спекулации за възможния интерес на китайската държава при даването на концесията (за канала), но 19-те търговски споразумения, които бяха подписани миналата година между Китай и Панама, сочат, че нейният интерес е насочен\" към тази страна, по-богата и с вече изграден канал, който неотдавна бе разширен, отбелязва Моника Лопес.\r\n\t \r\n\tЕлисео Нисес припомня, че става дума за частна инициатива. \"Не съм сигурен, че Китай стои зад канала, изглежда Ван е действал самостоятелно\" и \"Никарагуа е станала жертва на международна измама\", допълва той, подчертавайки законовите неясноти, свързани с концесията за канала, които изглеждат твърде облагодетелстващи за HKND.\r\n\t \r\n\tЕдин пример: Никарагуа няма никакви механизми, нито според гражданското, нито според наказателното право, които да задейства срещу инвеститора, в случай че той не изпълни договора. Необходимо е 60% от депутатите в парламента да гласуват, за да бъде анулирана концесията.\r\n\t \r\n\tА тази концесия е \"Дамоклев меч, надвиснал над главите на селяните, защото разрешава да се експроприират земите не само край канала, но и в цяла Никарагуа\", твърди опозиционната лидерка Виолета Гранера.\r\n\t \r\n\tЖителите продължават да се опасяват от този проект, който би могъл да доведе до преместването на хиляди никарагуанци и да пресече езерото Косиболка, най-голямото хранилище от прясна вода в Централна Америка.\r\n\t \r\n\tДокато този закон е в сила, \"ние няма да спрем борбата си\", обещава пред АФП Франсиска Рамирес, лидер на движението, което е срещу изграждането на канала и организира все повече протестни акции.", "date": "2018.02.22", "title": "Колосалният проект за Нигарагуански канал се изпари във въздуха"}
{"url": "http://www.mediapool.bg/spored-stanishev-poetapno-vlizane-v-shengen-bi-bilo-greshka-news275901.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Поетапно приемане на България в Шенген, първо за въздушните и морските граници и едва впоследствие за сухопътните граници, би било пореден прецедент в блокирането на страната по пътя към ядрото на ЕС\", заяви евродепутатът и президент на ПЕС Сергей Станишев на обсъждане в ЕП на тема \"Бъдещето на Шенгенското пространство\".\r\n\t \r\n\tСъбитието беше организирано от Комисията на ЕП по граждански свободи, правосъдие и вътрешни работи, а Станишев председателства заседанието, се посочва в съобщение на офиса на евродепутата и бивш лидер на БСП.\r\n\t \r\n\tСред участниците бяха комисарят по миграция, вътрешни работи и гражданство Димитрис Аврамопулос, директорът на Европейската агенцията за гранична и брегова охрана (Фронтекс) Фабрис Леджери, българският вътрешен министър Валентин Радев, евродепутати, представители на неправителствени организации, експерти.\r\n\t \r\n\tЧленството на България и Румъния в Шенген се превърна в централен въпрос дискусиите. Всички участници подчертаха подкрепата си за незабавно приемане на двете страни.\n\n\r\n\t \r\n\tКомисар Аврамопулос отново заяви, че според ЕК двете страни са изпълнили всички критерии и няма формална причина за отлагане на решението. Комисарят също открои засиления обмен на информация между държавите членки, укрепването на външните граници, както и тяхното единно управление на европейско ниво, като основни елементи за укрепването на Шенгенската зона.\r\n\t \r\n\tСтанишев засегна и практиката държави-членки да въвеждат временни гранични проверки в Шенгенското пространство: \"Не можем да позволим липсата на консенсус в Съвета по политики като миграцията и сигурността, да застрашават най-голямото постижение на Обединена Европа - свободата на движение и премахването на граничния контрол. Трябва да насочим ресурсите и усилията си в борба с общите ни предизвикателства, вместо да се пазим един от друг\", категоричен бе лидерът на европейската левица.\r\n\t \r\n\t\"Този, който жертва основни свободи, за да постигне малко временна сигурност, не заслужава нито свобода, нито сигурност, и според мен, ако продължаваме да търгуваме едното за другото, накрая ще загубим и двете\", заяви в заключение Станишев, припомняйки думите на Бенджамин Франклин.", "date": "2018.02.22", "title": "Според Станишев поетапно влизане в Шенген би било грешка"}
{"url": "http://www.mediapool.bg/koalitsiyata-garmi-volen-siderov-otkri-front-sreshtu-valeri-simeonov-i-gerb-news275902.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазнобоят в \"Обединени патриоти\", за който напоследък алармира единият му съпредседател – Валери Симеонов, очевидно превзема цялата управляваща коалиция ГЕРБ - \"Обединени патриоти\". Самият Симеонов предупреди в последните дни, че патриотичното обединение  заради стремежа на ВМРО начело с Карсимир Каракачнов да узурпира медийното пространство за собствени цели, както и заради пасивността на шефа на парламентарната група на \"Обединени патриоти\" (ОП) Волен Сидеров, който не предприема нищо за изглаждане на напрежението.\r\n\tУмълчалият се напоследък Сидеров внезапно се активизира и не само призна за конфликт в ОП, но обвини за него председателя на парламентарната група на ГЕРБ Цветан Цветанов, като едновременно с това нападна Валери Симеонов.\r\n\t, коментира преди ден Волен Сидеров пред партийната си телевизия \"Алфа\".\r\n\t\r\n\tСпоред него вицепремиерът Симеонов, който е основният двигател в правителството за разширяването на ски зоната в Банско чрез спешни промени в плана за управление на Национален парк \"Пирин\", предизвикали граждански протести, обслужва олигархични интереси.\n\n\r\n\t, призова Сидеров.\r\n\t, продължи той, визирайки министъра на отбраната Каракачанов. Към него също бе отправен конкретен съвет: Ние сме дали на САЩ военни бази, не плащат нула, айде ако обичат да подарят 20 самолета, а не да искат 2 милиарда от измъчения българин\r\n\tИма парламентарна група, тя работи много добре под мое ръководство, балансът е налице, каза в заключение Сидеров.\r\n\tОткритият от него фронт срещу зам.-председателя на ГЕРБ Цветан Цветанов визира и нещо като заговор между Валери Симеонов и Цветанов за ратифициране на Истанбулската конвенция.\r\n\t, предупреди Волен Сидеров.\r\n\tСамият Валери Симеонов никога не е подкрепял Истанбулската конвенция, но обяви за  поискания от Каракачанов референдум за гей браковете.\r\n\t\r\n\tЛидерът на \"Атака\" обаче обвини Цветанов и затова, че действал като \"координатор\" и отклонявал важни теми, като вместо това се занимавал с отстраняването на зам.-председателя на парламента от БСП Валери Жаблянов, който оправдава политическите убийства на Народния съд през 1945 г.\r\n\tТова е загуба на парламентарно време, каза Сидеров в четвъртък пред БНТ, пояснявайки защо народните представители от \"Атака\" не са участвали в обсъждането и гласуването на оставката на Жаблянов.\r\n\t\"Много обичам бивши комунисти от МВР да разсъждават за комунизъм\", заяви Сидеров по адрес на Цветан Цветанов.\r\n\tПо думите му Цветанов действа като \"координатор\", който умишлено размивал чрез незначителни теми тип \"дъвка\" важните за обществото въпроси:, коментира Сидеров.\r\n\t\r\n\tТой заяви още, че не влиза в сблъсък с Цветан Цветанов, защото не са на едно ниво – Цветанов не бил прочел толкова книги, колкото той.\r\n\tСпоред него можело да се стартират енергийни проекти, но ръководството на ГЕРБ предпочита да се занимава с философски въпроси.\r\n\tШефът на \"патриотите\" в парламента изрече всичко това два дни след съвместното заседание на групите на ГЕРБ и ОП, на което според Цветанов решили с консенсус да бъдат отговорни при изразяване на лично мнение, за  между тях. От изказването на Цветанов се разбра също, че предстои заседание на политическия съвет на управляващата коалиция, на което ще бъдат обсъдени две теми, по които не е постигнат консенсус, но отказа да каже кои са.\r\n\tЦветанов се въздържа да коментира обвиненията на Сидеров в четвъртък. \"Уважавам всяко различно мнение.  Докато не разговарям с Волен Сидеров, няма да коментирам темата. Не смятам, че трябва да бъдем генератори на изкуствени скандали в обществото и в парламентарното мнозинство\", каза пред репортери председателят на ПГ на ГЕРБ.\r\n\tНапрежението между ГЕРБ и \"Обединени патриоти\" досега не беше на дневен ред, за разлика от разправиите между ВМРО, НФСБ и \"Атака\".\r\n\tОще при преговорите за съставяне на правителство с ГЕРБ се заговори, че националистите са пред разпад, но очевидно участието във властта се оказа добра спойка и месеци наред лидерите на трите партии демонстрираха солидарност помежду си, когато някой от тях бе атакуван. Най-прилежен в тройката е бившият клиент на прокуратурата Волен Сидеров, който тотално прекрати агресията и театралните си изцепки.\r\n\tТова, което се случи зад кадър е, че \"Атака\" открито вкара в управлението кадри, свързани с ДПС и Делян Пеевски, а Каракачанов прокарва същите интереси, но по-прикрито. Валери Симеонов кара по своя волна програма и политическият му дневен ред често се разминава както с този на премиера Бойко Борисов, така и на правителството, а очевидно – и на собствената му коалиция ОП.", "date": "2018.02.22", "title": "Коалицията гърми: Волен Сидеров откри фронт срещу Валери Симеонов и ГЕРБ"}
{"url": "http://www.mediapool.bg/iran-zaplashi-che-mozhe-da-se-ottegli-ot-yadrenata-sdelka-ako-natiskat-prodalzhi-news275904.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран може да се оттегли от сделката за ядрената му програма, ако под натиск на САЩ западните страни се откажат от икономическото сътрудничество с Ислямската република.\r\n\t \r\n\tТова заяви в четвъртък в слово пред Кралския институт за международни отношения (Чатъм хаус) зам.-външният министър на Иран Абас Арагчи, цитиран от ТАСС.\r\n\t \r\n\t\"Според мен сделката няма да оцелее в подобни условия. Ако тази хаотична политика продължи, ако компаниите откажат да работят с Иран, няма да можем да спазваме тази сделка, тъй като няма да е изгодна за нас\", каза Арагчи.\r\n\t \r\n\tПрез януари президентът на САЩ Доналд Тръмп заяви, че САЩ ще прекратят участието си в Съвместния всеобхватен план за действия по иранската ядрена програма, ако той не бъде променен. Американският лидер напомни, че е удължил за пореден път вдигането на санкциите от Иран, но само за да могат европейците да помогнат за поправяне на \"ужасните дефекти\" на иранското ядрено споразумение от 2015 г.\r\n\t \n\n\r\n\t\"Тръмп създаде атмосфера на неяснота, която действа като отрова върху бизнес общността, работеща с Иран\", заяви Арагчи. \"Склонихме на 10-15 години ограничения заради мерки за изграждане на доверие и това не означава, че трябва да полагаме постоянни усилия за такова доверие\", добави той.", "date": "2018.02.22", "title": "Иран заплаши, че може да се оттегли от ядрената сделка, ако натискът продължи"}
{"url": "http://www.mediapool.bg/yunker-shte-patuva-do-sofiya-na-1-mart-za-obshta-sreshta-s-balkanskite-lideri-news275905.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер започва обиколка на страните от Западните Балкани, която ще завърши в София на 1 март, съобщи Европейската комисия в четвъртък.\r\n\t \r\n\tЮнкер ще бъде придружаван от върховния представител на ЕС по външната политика и сигурността Федерика Могерини и комисаря по въпросите на съседството Йоханес Хан.\r\n\t \r\n\tПътуването им започва в неделя, когато те ще пристигнат в Скопие, а по-късно през деня ще бъдат в Тирана. В понеделник са насрочени срещите в Белград, а във вторник - в Черна гора. Босна и Херцеговина и Косово ще бъдат посетени на 28 февруари.\r\n\t \r\n\tОбиколката ще завърши в София на 1 март, където Юнкер, Могерини и Хан ще участват във вечеря, давана от премиера Бойко Борисов. На вечерята са поканени ръководителите на шестте държави от Западните Балкани.\n\n\r\n\t \r\n\tЕК уточни, че тези инициативи се предприемат в навечерието на насрочената през май среща в София между държавните и правителствените ръководители на страните от ЕС и от Западните Балкани, както и в светлината на стратегията за ускоряване на преговорите с региона за присъединяване към Общността.", "date": "2018.02.22", "title": "Юнкер ще пътува до София на 1 март за обща среща с балканските лидери"}
{"url": "http://www.mediapool.bg/v-uchilishtata-i-gradinite-v-sofiya-shte-se-vliza-po-novi-pravila-news275906.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ почти всички училища в София ще останат свободни места след приемането на първокласниците от най-близките адреси и ще има възможност за записване и на деца от други райони. Изключение ще има само на 2-3 места, където се очаква желаещите да са повече.\r\n\tТова стана ясно от думите на зам.-кмета по образованието в столицата Тодор Чобанов след окончателното приемане на новите правила за прием в първи клас от Столичния общински съвет. Общинарите одобриха и новите условия за кандидатстване за детските градини и предучилищните групи.\r\n\tЧобанов се опита да разсее притесненията на много родители, че след въвеждането на уседналостта за прием в първи клас, няма да имат шанс да запишат децата си в желаното от тях училище.\r\n\tОсновните критерии за влизане в училище са определени на национално ниво от Министерството на образованието и науката. Според тях с предимство за дадено училище са децата, които живеят най-близо до него, т.е. имат адрес в прилежащия му район. Първо се приемат децата, които имат адрес в района на училището от над 3 години (първа група), след това тези с регистрация от 1 до 3 години (втора група), после тези с регистрация от под 1 година (трета група) и най-накрая тези от останалата част на града (четвърта група).\r\n\tРайоните на училищата са определени от районните администрации и директорите. Много родители не са доволни от училището, в което се падат децата им заради качеството на образованието, отдалечеността му или защото там преобладават деца от малцинствата.\r\n\tЧобанов посъветва родителите да поискат съвет от Регионалното управление на образованието в кои други училища има шанс да останат свободни места. Според него незаетите места ще са хиляди и всички ще могат да запишат първолаците си спокойно до началото на учебната година. Общината няма официални данни колко ще са децата, които тръгват на училище в София от есента. Очаква се обаче те да са по-малко от миналата година и със сигурност по-малко от местата.\r\n\tВ 20-ината по-желани училища, едва около половината места за първокласници ще бъдат заети от деца от прилежащия район, показват анализите на администрацията. За останалите места могат да се борят деца от цяла София. Това се отнася най-вече за училищата в центъра, където постоянно живеят малко деца.\r\n\tКритерият за уседналост ще е първият, който ще се прилага за класирането на първокласниците. Ако във всяка от групите, определени според него, има повече желаещи, отколкото места, ще се прилагат допълнителни критерии за отсяване на кандидатите.\r\n\tС най-голямо предимство в този случай ще са децата, които имат брат или сестра в същото училище. Те ще получават 22 точки. Целта е да се улеснят родителите, за да не обикалят сутрин различни образователни институции. За семействата, в които вече има един ученик, ще има и допълнително изключение от правилата за райониране. Причината е, че през тази година районите на училищата са различни от тези през миналата година. Има обаче деца, които са приети по старите правила, а при новите техните по-малки и братя и сестри трябва да отидат в друго училище заради разместването в районите. В тези ситуации ще може да се кандидатства и в училището на баткото или каката като ще се приема, че адресът е в района на училището макар формално вече да не попада в него.\r\n\tДопълнителен бонус ще има и за деца от съседни райони. Така, ако дете от кв. \"Модерно предградие\" например, иска да кандидатства в близките училища в \"Люлин\", то ще получи 5 точки допълнително, ако районът на неговото най-близко училище, граничи с района на това в \"Люлин\". Този критерий обаче ще се прилага само в последната четвърта група, където не се иска уседналост. Така тези деца ще са с предимство пред всички останали кандидати от цяла София.\r\n\tПо 6 точки ще получават деца с трайни увреждания над 50%, по 5 точки ще се дават на деца с двама починали родители или на такива от многодетни семейства. Бонус от 4 точки ще получават деца, завършили подготвителна група в същото училище, от 3 точки - деца с един починал родител или с неизвестен родител, а от 1 точка - деца от приемни семейства или с един неизвестен родител.\r\n\tКласирането ще е етапно. Първо ще се разпределят децата, които живеят в района на училището от над 3 години. Ако те са повече от местата, ще се прилагат допълнителните критерии, а при равни точки ще се тегли жребий. Ако децата от първата група - с адрес в района от над 3 години, са по-малко от местата, ще се преминава към втората група (с регистрация между 1 и 3 години), ако се наложи за тях отново ще се прилагат допълнителните критерии. Същото ще се прави и за третата и четвъртата група.\r\n\tОсновните промени в приема за детските градини са начинът на класиране на децата с хронични заболявания и специални образователни потребности и отпадането на допълнителните критерии, прилагани от някои градини като адрес на местоработата в района на забавачката.\r\n\tСпоред новите правила децата със заболявания ще кандидатстват за градина през електронната система за прием, но ще получават допълнителни точки - 7 за специални образователни изисквания и 3 за хронични заболявания. Ограничава се и броя на децата, които могат да бъдат приети по болест - 3 със специални потребности и до 5 с хронични заболявания.\r\n\tИзвън повечето точки за болести, най-голям шанс за прием общинска ясла и градина имат деца, чиито родители имат постоянен адрес на територията на Столична община и още повече, ако той е в същия район, в който се намира градината. Освен това те трябва да работят, да са в отпуск по майчинство или да са студенти. Допълнителни точки се дават за деца с двама или един починали родители, с неизвестен родител или с родител с отнети права. Бонус има за многодетни семейства, за деца, които имат родител с над 70% увреждане, деца, с брат или сестра в същата градина, близнаците, както и за деца, родени с по-малко от 2 години разлика.\r\n\tКакто досега по 1 точка допълнително получават децата, посещавали поне 6 месеца преди записването самостоятелна общинска ясла. Това предимство вече ще важи и за децата, ходили в самостоятелна частна или държавна ясла, но те трябва да са лицензирани. Не е ясно обаче колко такива заведения има в София, тъй като повечето частни ясли са част от градини.\r\n\tСвободните места за яслите и градините ще бъдат обявени на 19 март, през май ще са класирането и записването за постъпване от 15 септември.", "date": "2018.02.22", "title": "В училищата и градините в София ще се влиза по нови правила"}
{"url": "http://www.mediapool.bg/afp-horizontat-pred-benyamin-netanyahu-se-smrachava-news275907.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт ден на ден хоризонтът все повече се смрачава за израелския премиер Бенямин Нетаняху, който сега е изправен пред перспективата от потенциално унищожителни показания на негов близък сътрудник в едно от разследванията на корупция, които застрашават дългото му управление, предава агенция Франс прес.\r\n\t \r\n\tНатрупването на тежки удари започва да поражда все по-предизборна обстановка. Незаменимият премиер, който е на власт от общо почти 12 години, не е официално подследствен по никое от поне шестте дела, които го засягат пряко или косвено. Обкръжението му обаче е взето на мушка.\r\n\t \r\n\tНа 13 февруари полицията препоръча да се повдигнат обвинения на Нетаняху в две разследвания за корупция. В неделя бяха арестувани седем души, сред които двама негови близки сътрудници, по друго дело, а във вторник бе започнато разследване за опит за подкупване на съдия в замяна на прекратяване на проверки за съмнителни действия в резиденцията на премиера.\r\n\t \r\n\tСпоред медиите от вторник вечерта Нетаняху е застрашен от евентуална бомба със закъснител.\r\n\t \r\n\tЕдин от арестуваните в неделя, бившият генерален директор на министерството на комуникациите Шломо Филбер, представян като един от малкото доверени хора на Нетаняху, е сключил със следователите споразумение за сътрудничество в замяна на статут на защитен свидетел, който му гарантира, че няма да влезе в затвора, съобщи местната преса.\r\n\t \n\n\r\n\tГоворител на полицията отказа да потвърди тази информация.\r\n\t \r\n\t\"Ако Шломо Филбер наистина е сключил споразумение, това е краят на една епоха\", написа във в. \"Маарив\" Бен Каспит, автор на публикувана неотдавна книга за Нетаняху.\r\n\t \r\n\t\"Филбер е най-близкият и най-доверен агент по скрити операции, които Нетаняху е имал от поколения. Винаги в сянка, винаги лоялен, ефикасен, дискретен и мотивиран. Биби (прякорът на Нетаняху) знаеше, че може да разчита на Момо. До вчера\", добавя Бен Каспит.\r\n\t \r\n\tСпоред него Филбер е един от архитектите на победата на Нетаняху, противно на прогнозите, на парламентарните избори от 2015 г.\r\n\t \r\n\tСлед това Нетаняху го назначи за генерален директор на министерството на комуникациите, откъдето Филбер бе отстранен от длъжност.\r\n\t \r\n\tСпоред пресата полицията подозира Филбер, че на тази длъжност е бил посредник между семейство Нетаняху и Шаул Елович, шеф на най-голямата израелската телекомуникационна компания Безек и на влиятелния информационен сайт Уала.\r\n\t \r\n\tПолицията иска да знае дали семейство Нетаняху се е опитало да си осигури благоприятно отразяване в Уала в замяна на привилегии от правителството, които може да са донесли стотици милиони долари на Безек, казва пресата, редовно подхранвана от изтичания на информация с неустановен произход.\r\n\t \r\n\tОсвен Филбер, друг сътрудник на семейство Нетаняху, бившият им личен говорител Нир Хефец, както и шефът на Безек, генералната директорка на компанията и още трима души бяха арестувани в неделя.\r\n\t \r\n\tНетаняху заявява, че е невинен по всички обвинения и обяви твърдото си намерение да остане на власт.\r\n\t \r\n\tОпозицията иска оставката му. Миналата седмица всички лидери на партиите в коалицията му, на която се опира смятаното за най-дясно правителство в историята на Израел, останаха солидарни с него и казаха, че ще изчакат решението на главния прокурор за евентуално повдигане на обвинения на Нетаняху.\r\n\t \r\n\tНеговата партия Ликуд продължава да го подкрепя.\r\n\t \r\n\tКоментаторът на държавното радио Йоав Краковски, който цитира политически представители, смята, че потенциално компрометиращите показания на Шломо Филбер може да предизвикат предсрочни избори преди края на тази година. Редовните са през 2019 г.\r\n\t \r\n\tПод заглавие \"Дъх на избори\" смятаният за про-Нетаняху вестник \"Израел Хайом\" даде повод за размисъл както на опозицията, така и на коалиционните партньори с публикуването вчера на допитване, според което Ликуд би спечелила 34 от 120 места в парламента, в сравнение със сегашните 30.\r\n\t \r\n\t\"Израел Хайом\" не съобщи методиката на допитването, нито данни за анкетираните. Обаче Нетаняху, който критикува водения според него от медиите и опозицията \"лов на вещици\", го пусна във Фейсбук и се позова на евреите в Стария завет: \"Колкото повече ги потискаха, толкова повече се множаха и разпростираха.\"", "date": "2018.02.22", "title": "АФП: Хоризонтът пред Бенямин Нетаняху се смрачава"}
{"url": "http://www.mediapool.bg/patuvaniyata-po-sveta-stavat-po-kratki-no-po-chesti-news275908.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПътуванията по света стават по-кратки, но по-чести. Туристите все повече предпочитат с едно пътешествие да посетят няколко държави. Притесняват се да носят пари в брой и разчитат на технологиите. Ползват споделените пътувания в страната, в която отиват. Япония, САЩ и Австралия са най-посещаваните дестинации през последните две години. Най-много средства за пътешествия отделят обаче жителите на Саудитска Арабия, Китай и Австралия.\r\n\tТова показва проучването \"Глобални нагласи за пътувания 2018\" направено по поръчка на \"Виза\" (Visa) сред 27 страни по света.\r\n\tИзследването показва, че прогонването на стреса е основната причина за хората да пътуват. Същевременно някои дейности като получаване, носене и размяна на пари в брой могат да причинят тревожност и стрес у пътуващите.\r\n\tТенденции при ваканциите\r\n\tВсе повече туристи предпочитат по-кратки пътувания, но по-чести, показва проучването. Средният брой нощувки на глобално ниво е бил осем през 2017 г., докато през 2013 г. нощувките са били средно десет.\n\n\r\n\tВ същото време се увеличава тяхната честото от средно 2.5 пътувания за последните две години до средно 2.7 за предстоящите две.\r\n\tНай-много пътувания през последните две години са осъществени в региона на Северна и Южна Америка – средно 3.2 за миналата година.\r\n\tТехнологиите помагат на туристите да се ориентират по-лесно. 88% от пътуващите споделят, че са имали интернет връзка по време на пътешествието си. Почти половината от участниците в проучването (44%) използват приложения за споделено пътуване на територията на държавата, която посещават, показва още проучването.\r\n\tВсеки десети от пътешествениците (11%) по света включва обиколка на няколко държави в рамките на едно пътуване.\r\n\tНай-посещаваната дестинация в света през последните две години е Япония, която измества САЩ от челното място. Тук трябва да се отбележи и ролята на предпочитанията според произхода. Например, хората от региона на Тихоокеанска Азия най-често избират Япония като дестинация за пътуване. Американските граждани предпочитат континентална Европа, Мексико, Канада и Япония.\r\n\tЖителите на Саудитска Арабия се нареждат на първо място по отношение на общата изхарчена сума за резервации, билети и разходи по време на пътуване в чужбина. Следват ги китайците, австралийците, американците и кувейтците, показва още проучването.\r\n\tТехнологиите все по-предпочитани от туристите\r\n\tВсе повече хора се възползват от възможностите на технологиите при планиране на своето пътуване. През миналата година 83% от туристите са използвали технологично решение, в сравнение със 78 на сто през 2015 г.\r\n\tВ същото време по-голямата част от хората все още избират аналоговите методи за разплащане в чужбина, показва проучването.\r\n\tВъпреки че много от пътуващите използват банкови карти, повечето от тях (77%) предпочитат да платят в брой. В същото време при разплащане в чужбина безкасово потребителите могат да се възползват от изгодни обменни курсове и по този начин да спестят от такси за превалутиране. Освен това си спестяват стреса при загубата или кражбата на пари в брой, показва проучването.\r\n\tНе по-малко са обаче проблемите при кражба и на банкова карта, защото тогава пътникът отново остава възможност да се разплаща.\r\n\tСредната похарчена сума при пътуване в чужбина е 1793 долара за едно пътуване. Интервюираните са заявили, че очакват тази сума да нарасне през следващите години, като най-голям ръст се очаква сред пътуващите от региона на Близкия изток.\r\n\tЕдин турист носи средно около 778 долара в брой. Най-много – 72 на сто, предпочитат да обменят пари във валутата на държавата, която ще посетят още докато са в родината си, преди самото пътуване.\r\n\tЕдва един на всеки десет души тегли пари от банкомат в чужбина, показва проучването. Водещата причина за това е свързана със сигурността. Един от всеки петима пътуващи посочва, че това е причината да не ползва банкомат зад граница. Жителите на Европа, Близкия изток и Африка са по-склонни да теглят пари от банкомати в чужбина, в сравнение с хората от останалите региони.\r\n\tГоляма част от запитаните (87%) посочват, че разполагат със останали пари в брой в края на пътуването си. Едва 29% от туристите обменят оставащата сума обратно във валутата, в която могат да я ползват в родината си. Средният размер на останалите пари в брой на глобално ниво е 123 долара.\r\n\tПроучването \"Глобални нагласи за пътувания\" анализира потребителското поведение и моделите на разплащане по време на пътуване в чужбина. То е осъществено в сътрудничество с консултантската компания ORC International и включва 15 500 интервюта, проведени на 27 пазара. Изследването се прави от 2008 г. насам.", "date": "2018.02.22", "title": "Пътуванията по света стават по-кратки, но по-чести"}
{"url": "http://www.mediapool.bg/es-se-nuzhdae-ot-nyakolko-miliarda-evro-za-ukrepvaneto-na-granitsite-news275923.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГражданите на ЕС определят като първостепенна задача опазването на границите, а за това са необходими няколко милиарда евро в следващите години. Това съобщи председателят на Европейската комисия Жан-Клод Юнкер на среща, организирана от Центъра за европейски политически науки в Брюксел и посветена на бъдещия бюджет на ЕС.\r\n\t \r\n\tТой отчете, че ЕС е предоставил закрила на три пъти повече бежанци, отколкото САЩ, Австралия и Япония общо. До изборите за Европейски парламент догодина трябва да отбележим постижения в укрепването на границите и на системата за убежище, да възстановим Шенген, да придвижим Западните Балкани по-близо до ЕС, посочи Юнкер.\r\n\t \r\n\tПредседателят увери, че ЕК ще работи \"под пълна пара\" до края на мандата идното лято. \r\n\t \r\n\tЮнкер отбеляза, че е въпрос на избор дали европейската гранична служба да остане, каквато е сега, или да придобие 100 хиляди служители. По неговите думи досегашният мащаб на службата изисква бюджет от осем милиарда евро за следващите седем години. Въвеждането на подобрения в способностите на службата би струвало 20-25 милиарда евро, а разгръщането й до стохилядна армия от граничари би изисквало осигуряването на 150 милиарда евро до 2027 година.\r\n\t \n\n\r\n\tНеобходимо е държавите в ЕС да променят мисленето си за общностния бюджет. Логиката трябва да се обърне и да определим първо целите, а после бюджета, коментира Юнкер. Той отбеляза, че освен всичко друго, следващият бюджет на ЕС трябва да запълни недостига, разкрит с напускането на Великобритания. По неговите думи е честно да се каже, че това налага някои страни от ЕС занапред да внасят повече в бюджета.", "date": "2018.02.22", "title": "ЕС се нуждае от няколко милиарда евро за укрепването на границите"}
{"url": "http://www.mediapool.bg/podmyanata-na-kasovite-aparati-shte-se-udalzhi-news275924.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървоначалните срокове за  и софтуера, с който работят, най-вероятно ще се удължат. Това стана ясно от изказване на председателя на бюджетната комисия в парламента Менда Стоянова от ГЕРБ след приемане на промени в закона за ДДС на второ четене.\r\n\tС наредба на финансовото министерство от септември 2017 г. се въведе изискване всички фискални устройства да предават в реално време данни по дистанционната връзка с Националната агенция за приходите (НАП) за всяка касова бележка. Досега това ставаше 1-2 пъти месечно, което водеше до неотчитане на между 30% и 70% от оборотите и избягване на плащането на данъци.\r\n\tНаредбата предвижда подмяната на фискалните системи на бензиностанциите да стане до септември 2018 г., на всички регистрирани по ДДС фирми – до 31 декември 2018 г., а на нерегистрираните по ДДС дружества и големите търговски вериги, които работят с интегрирани системи (ИАСУТД) – до 30 юни 2019 г.\r\n\t\"Знаете, че българинът чака последния срок и за да не се получи струпване през декември на много фирми, които накуп решат да си сменят касовите апарати или софтуера на устройствата, ще обсъдим дали промяната да не стане поетапно за отделните браншове, като започнем с по-рисковите\", разясни Стоянова. Според нея добър вариант е последният етап да подмяната да е най-късно до края на 2019 г.\r\n\tИзпълнителният директор на НАП Галя Димитрова добави, че след срещи с бизнеса е решено срокът за бензиностанциите, които трябва да направят редица промени при отчитането на горивата и продажбите си, да се увеличи до 31 декември 2018 г. вместо до септември.\n\n\r\n\tПо данни на шефката на НАП касовите апарати у нас, които са отчели поне една продажба, са 440 000 броя, но реално работещи са около 300 000. Според Менда Стоянова те са дори по-малко – между 250 000 и 280 000. Димитрова не се ангажира да каже конкретен процент на , но по данни на финансовото министерство става въпрос за около половината апарати. Останалите могат да се пренастроят, което важи най-вече за по-модерните апарати, произведени през последните две години.\r\n\tШефката на НАП Галя Димитрова разясни още, че са водени преговори с мобилните оператори, през които минава дистанционната връзка с НАП. Те разяснили, че няма как касовите бележки да се отчитат в реално време, а това можело да става с 5 минути закъснение. ИТ специалисти твърдят, че има технологични решения, които да позволят отчитането на бележките да става гладко, така че да не блокират сървърите на данъчните след промяната.\r\n\tС измененията в закона за ДДС и в Наредба-18 се въвеждат и изисквания към търговците да ползват само определен в списък на НАП софтуер за фискалните си устройства с цел да не се работи с програми, които позволяват манипулации, така че в НАП да се отчита например само всяка втора или трета продажба. Ще има и глоби за софтуерните фирми, ако се установи, че техен софтуер се ползва за манипулации.\r\n\tЕксперти от данъчната агенция разясниха, че ще бъде затегнат и режимът за изпращане в НАП на данни от продажбите в онлайн магазините, така че да се обхванат по-пълно и тези обороти.\r\n\tДепутатите от левицата напуснаха бюджетната комисия при обсъждането и гласуването на промените с обяснението, че няма да участват в този \"цирк\", който ще ощети бизнеса със 120 млн. лв. заради закупуването на нови касови апарати.\r\n\tМенда Стоянова отговори, че поведението на БСП е \"цирк\", защото, ако е отговорна, левицата нямало как да гласува против промените, които целят да повишат събираемостта на данъците.\r\n\tСтоянова обясни, че тъпърва финансовото министерство ще има срок от шест месеца да изчисти детайлите по Наредба-18 заедно със засегнатите бизнес асоциации, така че промените да преминат гладко.", "date": "2018.02.22", "title": "Подмяната на касовите апарати ще се удължи"}
{"url": "http://www.mediapool.bg/nov-protest-pita-vlastta-dokoga-shte-dava-pari-na-yulen-news275925.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t​Докога държавата ще предоставя помощ на ски концесионера в Банско \"Юлен\" под формата на финансиране на ски състезания, което е над четири пъти по-голямо от плащаните от концесионера такси за ползването на част от националния парк \"Пирин\". Това пита поредният протест на природозащитници, който се проведе в четвъртък вечерта в София и редица други български и чужди градове.\r\n\tКоалиция \"За да остане природа в България“ припомня, че за периода 2002-2016 г. \"Юлен\" е платил концесионни такси за общо над 2.6 млн. лв, докато в същото време фирмата е получила значително повече пари през министерствата на спорта, икономиката и туризма и община Банско. Те са финансирали Българската ски федерация, ръководена от съакционера в Първа инвестиционна банка Цеко Минев, за когото премиерът Бойко Борисов каза, че е собственикът на \"Юлен\", но от банката отричат това да е вярно.\r\n\tВ крайна сметка държавната помощ отива в \"Юлен\", тъй като ски федерация плаща на концесионера за наем и подготовка на пистите за световни и европейски купи и състезания по ски, сноуборд и биатлон от 2007 година насам.\r\n\tПлатените от \"Юлен\" концесионни такси на екоминистерството през 2002-2016 г. са 2.673 млн. лв., което е по-малко от средствата, които концесионерът получава само през 2012 г. от ски федерацията за наем на пистите за Световните купи по ски алпийски дисциплини - мъже и жени в Банско. Сумата е 2.710 млн. лв. и е част от общата субсидия от 3.418 млн. лв. на спортното министерство към ски федерацията за 2012 г., посочва екоорганизацията\r\n\tЗа периода 2009-2016 година ски федерацията, ръководена от Цеко Минев, е получила от държавата 28.372 млн. лв., което е 81% от общият ѝ бюджет от 35.199 млн. лв. От тези 81%, 42 % са субсидии за провеждане на международни състезания или 15.039 млн. лв.\n\n\r\n\tЗа периода 2006-2016 г. ски федерацията е получила от държавата общо 32,723 млн. лв.\r\n\tВ същото време, според Търговския регистър, от 2012 г. насам концесионерът е на загуба, обръщат внимание от \"За да остане природа в България\". Според коалицията всичко това показва, че концесионерът плаща нереално ниско възнаграждения на държавата..\r\n\tДокога държавата ще продължава с подаръците за олигарси, отново пита коалицията, която събра граждани за  срещу правителственото решение за промяна в плана за управление на парк \"Пирин\", позволяващи ски строежи в защитената територия. Недоволните скандираха пред сградата на Народното събрание в София и затрудниха движението на автомобили.\r\n\tСъпътстващи демонстрации бяха насрочени във Варна, Русе, Велико Търново, Пазарджик,Плевен и Свищов, както и в Бристол, Виена и Лондон.\r\n\tПо обяд в четвъртък бяха проведени информационна акция в Благоевград и акция със знаме в Бургас, а привечер недоволни природозащитници се събраха в Казанлък, Сливен и Париж.", "date": "2018.02.22", "title": "Нов протест пита властта докога ще дава пари на \"Юлен\""}
{"url": "http://www.mediapool.bg/stoltenberg-ima-danni-za-opiti-za-namesa-na-rusiya-na-balkanite-news275926.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИмаме сведения за опити за намеса на Русия във вътрешните работи на държавите от Балканите. Всяка външна намеса е неприемлива, заяви на пресконференция генералният секретар на НАТО Йенс Столтенберг, цитиран от БТА.\r\n\t \r\n\tТой добави, че данните показват също разгръщане на руското присъствие в региона. Всички страни на Балканите трябва да бъдат устойчиви и в състояние да пресекат подобни опити за намеса във вътрешните работи, допълни Столтенберг.\r\n\t \r\n\tСледим обстановката на Западните Балкани много внимателно, имаме присъствие в региона, посочи генералният секретар. Той нарече Сърбия \"близък партньор\" на НАТО и добави, че алиансът работи с всички балкански държави, устремили се към присъединяване към Вашингтонския договор.", "date": "2018.02.22", "title": "Столтенберг: Има данни за опити за намеса на Русия на Балканите"}
{"url": "http://www.mediapool.bg/voinata-s-shefa-na-nzok-eskalira-do-kriza-sas-zaplaha-za-lekarski-protesti-news275928.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовият министър Владислав Горанов се намеси решително в скандала с дълговете към чуждите здравни каси като поиска спиране на преговорите и подписването на Националния рамков договор между Лекарския съюз и здравната каса за следващата година, докато не бъде изяснено актуалното състояние на задълженията. Така скандалът навлезе в нова фаза и е на път да ескалира до криза с лекарски протести.\r\n\tПоводът за писмото на Горанов, изпратено до управителя на НЗОК, Надзорния съвет и съсловните организации, е разминаването в данните за задълженията към чуждите каси за лечение на българи в ЕС, които бяха представени преди ден пред депутатите от парламентарната здравна комисия. Управителят на касата проф. Камен Плочев и шефката на надзора заместник-министър Жени Начева  за мащабите на бедствието.\r\n\tС писмото Горанов изразява недоумение от разминаването и настоява да се блокира подписването на новия рамков договор, в който е заложено увеличение на цените на , за което са предвидени 150 млн. лева. Подлагайки на риск увеличението в парите за дейностите на болниците, Горанов автоматично настрои съсловната организация на лекарите – Българския лекарски съюз - срещу управителя на НЗОК и реакцията не закъсня.\r\n\t\r\n\tМалко по-късно в четвъртък от Българския лекарски съюз поискаха от Плочев спешна информация до края на деня за общия размер на задълженията и на дела на тези от тях, чийто падеж и неотложно плащане ще настъпят в рамките на фискалната 2018 година.\n\n\r\n\t, се казва в писмото на председателя на БЛС д-р Венцислав Грозев до проф. Плочев.\r\n\t\r\n\t\r\n\tВ писмото си Горанов директно иска обяснение от Плочев защо подписани от него документи носят абсолютно различна информация за размера на дълговете.\r\n\tпише финансовият министър.\r\n\tГоранов посочва, че предвид обществената значимост на проблема, би могло да се възложи финансова проверка от Агенцията за държавна финансова инспекция, която да установи точния размер на просрочените задължения. Според него ако проверката установи просрочие, по-голямо от отчетените от НЗОК 7.6 млн. лв., това означава сериозно нарушение на финансовата дисциплина.\r\n\tГоранов посочва още, че не е ясно и какви са причините касата да плати само 470 хил. лв. от отчетените просрочия в размер на 7,6 млн. лв., като припомня, че бюджетът на касата по това перо за 2018 г. е в размер на 73 млн. лв.\r\n\t, казва финансовият министър.\r\n\t добавя министърът на финансите.", "date": "2018.02.22", "title": "Войната с шефа на НЗОК ескалира до криза със заплаха за лекарски протести"}
{"url": "http://www.mediapool.bg/premierat-fitso-obyavi-che-slovakiya-nyama-da-ratifitsira-istanbulskata-konventsiya-news275929.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСловакия няма да ратифицира Истанбулската конвенция, заяви министър-председателят Роберт Фицо, след като срещу договора се противопоставиха по-малък коалиционен партньор и религиозни групи, предаде Ройтерс.\r\n\t \r\n\tПреди две седмици България, която е ротационен председател на Европейския съюз, също отхвърли конвенцията. Това изтъкна съпротивата в по-консервативните в социално отношение страни от бившия източен блок срещу либералните ценности на по-богатата Западна Европа, отбелязва агенцията.\r\n\t \r\n\tСловашкото правителство подписа конвенцията на Съвета на Европа за борба с насилието срещу жени през 2011 г. и ратифицирането й от парламента щеше да е следващата стъпка.\r\n\tФицо обаче каза, че Словакия няма да ратифицира конвенцията, която според него е спорен документ, който може да наруши конституцията и да доведе до въвеждане на еднополови бракове. Той все пак заяви, че страната му ще включи в законодателство всички мерки, насочени към борба с насилието срещу жени.\r\n\t \r\n\tСловакия на практика забрани еднополовите бракове през 2014 г., когато прие конституционна поправка, определяща брака като съюз между мъж и жена. Тя също така не признава каквато и да е форма на гражданско партньорство между хора от един пол.\r\n\t \r\n\t\"Не можем да приемем мерки, които биха влезли в конфликт с вярванията и чувствата на хората в някои държави\", каза Фицо, който е социалдемократ.\r\n\t \n\n\r\n\tПо думите му Истанбулската конвенция \"ненужно поставя под въпрос естествените различия между мъжете и жените и ги нарича стереотипи\", като същевременно преследва добрата цел за премахване на насилието срещу жени.\r\n\t \r\n\tСловашката национална партия, която е по-малък коалиционен партньор в правителството, заяви, че ще го напусне, ако Словакия не се оттегли от конвенцията. Римокатолическата църква каза, че договорът може да доведе до дискриминация за религиозната свобода в Словакия, където 62 процента от 5,4 милионното население се определят като католици, а 6 процента - като протестанти, според преброяване от 2011 г.", "date": "2018.02.22", "title": "Премиерът Фицо обяви, че Словакия няма да ратифицира Истанбулската конвенция"}
{"url": "http://www.mediapool.bg/zaradi-lipsata-na-elektronna-identifikatsiya-tsik-iska-zabavyane-na-e-vota-s-okolo-dve-godini-news275930.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦИК настоява за ″синхронизиране на сроковете″ между въвеждането на електронната идентификация и въвеждането на електронното гласуване, защото ″не може да слагаме каруцата пред коня″. Това се разбра от думите на председателката на Централната избирателна комисия (ЦИК) Ивилина Алексиева по време на дискусия, организирана в четвъртък от обществения съвет към комисията .\r\n\t \r\n\tТова на практика означава, че ако парламентът се съгласи с искането на комисията, е-вотът ще бъде отложен поне с две години.\r\n\t \r\n\tПо сега действащия Изборен кодекс на изборите за европейски парламент през пролетта на 2019 г. трябва да се проведе електронно гласуване. През настощата година пък на частични избори трябваше да бъдат проведени тестове за еклектронен вот. От ЦИК искат това да се отложи, тъй като при спазване на законовите срокове системата на МВР трябва да е готова в началото на следващата година и няма да има време за синхронизирането й със системата за гласуване.\n\n\r\n\t \r\n\tПрез есента на 2019 г. ще има местни избори, но е по-вероятно двете системи да са готови за следващия редовен вот – парламентарен, през 2021 г. Това разбира се ще стане, ако въвеждането на електронната идентификация не бъде отложено пак. Досега то бе отлагано два пъти.\r\n\t \r\n\t″Централната избирателна комисия може да реализира дистанционно електронно гласуване, след като има електронен идентификатор по закона за електронната идентификация. Трябва да се синхронизират сроковете за въвеждане на електронна идентификация. Не можем да впрегнем каруцата пред коня. Това не е отлагане през задната врата. В момента, в който има идентификатор, тази система ще се доизгради, обаче сроковете по закон в момента не могат да се спазят. Затова говорим за синхронизиране на срокове″, коментира Алексиева.\r\n\t \r\n\tЕлектронната идентификация според нея трябва да става по два начина - или чрез електронни лични карти, или чрез електронен подпис от сертифицирани издатели.\r\n\t \r\n\tСпоред неправителствени организации електронната идентификация може да се прави и по други начини като смарт карта с електронен подпис, видеовръзка, попълване на няколко етапа на лични данни и др.\r\n\t \r\n\tОмбудсманът Мая Манолова обяви, че е възможно пробното електронно гласуване да се проведе на частични местни избори тази година. И тя, и представители на неправителствени организации не смятат, че това е повод да се иска отлагане на въвеждането на електронното гласуване.\r\n\t \r\n\t″Да, предвид становището на ЦИК, което е внесено в парламента, дали отлагането ще бъде замаскирано под формата на синхронизиране на сроковете, или ще се каже направо предлагаме – отлагаме, става дума за едно и също нещо. Според мен усилията трябва да се насочат към намиране на надеждни решения по тези три теми: електронна идентификация, противодействие на купуването на гласове и запазване тайната на вота, вместо предварително да се вее белият байрак и да се казва, че това не може да се случи сега″, каза Манолова.\r\n\t \r\n\tПреди две седмици ЦИК внесе в парламента доклад, в който твърди, че е-вотът не може да се проведе, и настоява за промяна на Изборния закон. Официално управляващите не са коментирали заключението на комисията. По неофициална информация на Mediapool те планират промяна на закона в последния момент преди изборите догодина.", "date": "2018.02.22", "title": "Заради липсата на електронна идентификация ЦИК иска забавяне на е-вота с около две години"}
{"url": "http://www.mediapool.bg/chez-obyavi-sdelkata-za-balgarskiya-si-biznes-s-pazardzhishka-firma-news275920.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНадзорният съвет на чешката енергийна група ЧЕЗ е одобрил сделката за продажбата на активите й в България с компанията \"Инерком България\", която е собственост на Гинка Върбакова от Пазарджик.\r\n\tВ  от четвъртък не се посочва цената на сделката, която ще бъде подписана до дни.\r\n\tСпоред неофициална информация тя е за 320 млн. евро или 617 млн. лв. Пакетът включва седем дружества с участието на ЧЕЗ – \"ЧЕЗ България\", \"ЧЕЗ Електро\", \"ЧЕЗ Разпределение\", търговеца на ток \"ЧЕЗ Трейд\", ИТ-фирмата \"ЧЕЗ ИКТ\", както и два ВЕИ-парка в Орешец и Бара.\r\n\tНовината доведе до поскъпването на акциите на \"ЧЕЗ Разпределение\" в борсовата търговия с 6.7 на сто до 280 лв. за дял. С акциите на \"ЧЕЗ Електро\" в четвъртък не е имало сделки на БФБ. Двете дружества са публични компании и 33 на сто от дяловете могат се търгуват на Българската фондова борса.\r\n\t\n\n\r\n\tБезспорно точно тези две дружества са перлите в пакета придобивки на създадената през септември 2017 г. фирма \"Инерком България\". През 2017 г. приходите на \"ЧЕЗ Електро\" са 1.270 млрд. лв., а нетната печалба – 36.347 млн. лв. Активите му възлизат на 327.238 млн. лв. Приходите на \"ЧЕЗ Разпределение\" за миналата година са 436.282 млн. лв., а нетната печалба – 30.582 млн. лв.\r\n\tВ съобщението на чешката група се посочва, че четиринадесетгодишните й инвестиции в България са довели до обща положителна възвращаемост.\r\n\tЧЕЗ влезе в българската енергетика, приватизирайки през лятото на 2004 г. 67 на сто от електроразпределителните дружества в София, София-област и Плевен срещу 281.5 млн. евро. През годините вложенията й надхвърлиха 500 млн. евро, а компаниите бяха преструктурирани, създаден бе и търговецът на ток за свободния пазар, както и дружеството за информационни технологии.\r\n\tОстаналият 33-процентен дял в електроразпределителното и електроснабдителното дружеството станаха собственост на инвестиционни посредници през 2012 г. По-голямата част от тях са собственост на пенсионни фондове.\r\n\tПо закон купувачът трябва да направи и търгово предложение към малките акционери в двете публични дружества. Така на \"Инерком\" ще й трябват нови средства извън осигурените вече 320 млн. лв.\r\n\t\r\n\tЧЕЗ припомня, че след като обяви продажбата на активите си в България е получила няколко индикативни оферти от потенциални купувачи, но най-високата цена била предоставена от \"Инерком\" и тя надхвърляла пазарната стойност на продаваните активи.\r\n\tВ четвъртък сделката е била одобрена от Надзора на чешката компания, но тя подлежи на разрешение и от българската Комисия за защита на конкуренцията, пише в съобщението на ЧЕЗ.\r\n\tЕнергийният министър Теменужка Петкова допълни по време на блиц контрол в парламента, че за да стане факт сделката, тя трябва да бъде одобрена също от Комисията за енергийно и водно регулиране (КЕВР) и от Комисията за финансов надзор.\r\n\tДоколкото сделката касае над 2 млн. потребители на електроенергия и засяга националната сигурност на страната, вероятно трябва да бъде проверена и от ДАНС, но за подобно намерение не се съобщава засега.\r\n\tПроверката на финансовия надзор сигурно се налага по силата на публичното търгуване на акциите на енергоразпределителното и електроснабдителното дружества, но чисто нормативно не е ясно какви са правомощията на енергийния регулатор да се произнесе по сделката. Реално при промяната на собствеността на такива две дружества в Североизточна България при продажбата им от германската Е.ОН на чешката \"Енерго-Про\" КЕВР не е разглеждала сделката. Причината е, че няма законово изискване при промяна на собствеността на лицензианти в енергетиката да се преиздава разрешителното за работа след оценка на надеждността на новия собственик.\r\n\tРеално договорът за продажбата на седемте компании на ЧЕЗ в България продажбата ще е в следващите дни.\r\n\t\r\n\tСделката обаче няма да повлияе международното арбитражно дело срещу България, заведено през юли 2016 г. за стотици милиони евро пред международния арбитражен съд на Световната банка. Тази стъпка бе предприета \"след редица интервенции на българските институции, които вредят на дейността на ЧЕЗ в България и в дългосрочен план поради критичната ситуация на местния енергиен пазар, която не се подобрява\". Сега компанията посочва, че действията й срещу държавата по това дело ще продължат.\r\n\tРешението по сделката бе очаквано, предвид това, че до 22 февруари трябваше да приключат финалните одити на предоставените банкови гаранции по сделката от \"Инерком\". Явно те са били положителни, след като надзорът е дал финалното си одобрение.\r\n\tЧешката компания не посочва дали взетият от \"ЧЕЗ Разпределение\" през ноември 2016 г. заем за 116 млн. евро от Европейската банка за възстановяване и развитие е част от сделката. Запознати твърдят, че той ще се поеме от \"Инерком\" и за него също ще се търси финансиране, за каквото вече били водени разговори с Българската банка за развитие, за която Mediapool писа, че ще подкрепи сделката, но финансовата институция отрече да е гарант по сделката.\r\n\tПопитани от Mediapool дали са водени разговори с \"Инерком\" в тази посока, от ББР заявиха, че не могат нито да потвърдят, нито да отрекат подобна информация и могат да коментират само факти.\r\n\t\r\n\t\"Инерком\" стана известна покрай процедурата за продажба на бизнеса на ЧЕЗ у нас.\r\n\tРеално дружеството \"Инерком България\" ЕАД е регистрирано през септември 2017 г. в София с капитал 50 хил. лв. Негов собственик е учреденото месеци по-рано \"Инерком Инвестмънтс\" ЕАД, притежание на Гинка Върбакова, която управлява и двете фирми, както и регистрираната в Пазарджик \"Инерком\", имаща три фотоволтаични парка - в Априлци, в панагюрското село Елшица и \"Хаджийски ливади\" около Пазарджик.\r\n\tДоколкото регистрираните наскоро фирми са нови, а последната отчетена печалба на \"Инерком\" е малко над 1000 лв., се предполага, че взетите банкови заеми за плащането по сделката с ЧЕЗ са обезпечени с придобиваните активи.\r\n\tВ енергийните среди упорито се твърди, че \"Инерком\" е подставено лице.\r\n\tПовече подробности по сделката се очаква да излязат при решението на антимонополната комисия, което прави оценка на придобиването и намеренията на новия собственик, както и при промените в Търговския регистър, където би трябвало да се публикуват и всички теглени заеми от \"Инерком България\".", "date": "2018.02.22", "title": "ЧЕЗ обяви сделката за българския си бизнес с пазарджишка фирма"}
{"url": "http://www.mediapool.bg/otlagat-se-ski-stroezhite-bez-smyana-prednaznachenieto-na-zemyata-news275932.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпряно е разглеждането в парламента на внесените от депутати на \"Обединени патриоти\" и ГЕРБ поправки в Закона за горите, позволявани нови ски строежи без да се сменя предназначението на земята под трасетата им. Това е станало по време на заседанието на правната комисия в сряда, на което на първо четене трябваше да се разгледат предложенията, афиширани от вицепремиера и съпредседател на \"Обединените патриоти\" Валери Симеонов.\r\n\tХристиян Митев от \"Обединени патриоти\" е посочил като причина за оттеглянето на законопроекта факта, че той все още не е разглеждан от водещата комисия по земеделие. Пред \"Капитал\" той допълва още, че понеже промените в Закона за горите са дискусионни, е необходимо те да минат първо през обществено обсъждане.\r\n\tНеофициално обаче от ГЕРБ посочват като причина за оттеглянето отказа на формацията на Бойко Борисов да подкрепи предложените от коалиционния им партньор промени. Това се разбрало по време на съвместното заседание между ръководствата на парламентарните групи на ГЕРБ и \"Обединени патриоти\" за обсъждане на законодателната програма на мнозинството, което се провежда всеки вторник. На него председателят на групата на ГЕРБ Цветан Цветанов уведомил партньорите си, че ГЕРБ няма да подкрепи поправките, пише изданието.\r\n\tВнесените в началото на февруари поправки предвиждат да отпадне сегашното изискване да се сменя предназначението на земята, върху която ще се реконструират, разширяват или строят нови ски лифтове, влекове и писти.\r\n\tИдеята за корекции в Закона за горите, които да улеснят изграждането на ски съоръжения, бе лансирана в края на 2017 г. от вицепремиера Валери Симеонов с мотива, че това ще позволи реконструкцията на ски съоръженията на Витоша и развитието и разширението на ски съоръженията в Пампорово, Чепеларе и Гела.\r\n\tПротив поправките са природозащитниците, които поискаха оттеглянето на поправките от парламента.", "date": "2018.02.22", "title": "Отлагат се ски строежите без смяна предназначението на земята"}
