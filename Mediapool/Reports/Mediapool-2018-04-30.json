{"url": "http://www.mediapool.bg/rast-na-pechalbata-ot-69-otchete-sirma-grup-prez-2017-g-news278556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВпечатляващ ръст на консолидираната нетна печалба с 68.71 на сто през 2017 г. в сравнение с предходната година, отчете  българската софтуерна компания \"Сирма Груп Холдинг\"\r\n\tПоложителният резултат е повишен от 3.699 млн. лв. на 6.190 млн. лв. Общата стойност на консолидираните приходи от дейността за 2017 г. е възлизала на 52.036 млн. лв., което е с 25.14% повече постъпления спрямо 2016 г.\r\n\tВъзвращаемостта върху собствения капитал също е нараснала значително – 58.61% в сравнение с миналата година, и достига 5.93% през 2017 г. Маржът на нетната печалба се е вдигнал с повече от една трета и вече е 11.90%.\r\n\tОсвен България, продуктите, услугите и решенията на \"Сирма Груп\" имат пазар и в Европа и Северна Америка. Най-голям ръст на приходите от продажби през 2017 г. от 165% компанията бележи във Великобритания.", "date": "2018.04.30", "title": "Ръст на печалбата от 69% отчете \"Сирма Груп\" през 2017 г."}
{"url": "http://www.mediapool.bg/200-strani-shte-pregovaryat-v-bon-za-prilaganeto-na-parizhkoto-sporazumenie-za-klimata-news278533.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Бон започва среща за прилагането на Парижкото споразумение за климата, в която ще участват около 200 страни, предаде Франс прес.\r\n\t \r\n\t2018 г. е ключова за постигането на напредък в борбата с климатичните промени, един от най-важните моменти от срещата в Париж през 2015 г., на която беше прието споразумението, коментира Дейвид Уоскоу, експерт в Института за световни ресурси. То цели да предотврати глобалното повишаване на температурите с повече от 2 градуса, по възможност с не повече от 1,5 градуса.\r\n\t \r\n\tНо поетите до момента от страните ангажименти за съкращаване на емисиите на парникови газове биха довели до свят, в който температурите са се повишили с 3 градуса. При сегашните условия светът ще достигне повишение на температурите с 1,5 градуса до 40-те години на века, показва проектодоклад на групата на климатичните експерти на ООН. Според него е малко вероятно границата от 1,5 градуса да не бъде надхвърлена без драстични и незабавни мерки.\r\n\t \r\n\tПоследните три години бяха най-топлите от началото на водене на статистиката, а емисиите на въглероден двуокис се повишават от миналата година, поради което призивите за по-бързи и радикални действия стават все повече.\r\n\t \n\n\r\n\tПрез декември в Полша ще се състои 24-ата конференция на ООН за климата, която ще позволи да се оцени политическата воля на страните за по-големи ангажименти.", "date": "2018.04.30", "title": "200 страни ще преговарят в Бон за прилагането на Парижкото споразумение за климата"}
{"url": "http://www.mediapool.bg/ruski-oligarsi-darzhat-34-mlrd-paunda-v-britanski-ofshorni-zoni-news278529.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщият обем средства, които руснаци държат в британските офшорни зони - Британските Виржински острови и Каймановите острови – съставляват 34 милиарда паунда (47 млрд. щатски долара), съобщи британският в. \"Сънди Таймс\", позовавайки се на данни на международната неправителствена организация Global Witness, която се бори срещу корупцията и екологичните престъпления в страни, които изнасят природни ресурси.\r\n\tЦитираната сума е пет пъти по-голяма от обема на средствата, които руски граждани държат в самата Великобритания, отбелязва \"Таймс\" по повод обещанието на британския премиер Тереза Мей да а замрази активи и пари на руснаци, в отговор на опита за покушение срещу бившия руски двоен агент Сергей Скрипал и дъщеря му. Ето защо депутати от британския парламент, включително от Консервативната партия на Мей, внасят законопроект, който  фактическите собственици на активи, пазени под тяхна юрисдикция.\r\n\tВ момента Британските Виржински острови и Каймановите острови са освободени от това изискване, което важи за самата Великобритания.\r\n\t\"Таймс\" отбелязва, че 30 млрд. паунда от общо 34-те млрд., съхранявани от руснаци в британските отвъдморски територии, са на Британските Виржински острови.\r\n\tКато цяло през последното десетилетие през тези територии са минали 110 млрд. паунда, по данни на Global Witness. Това означава, че Великобритания е станала второ по важност направление за руските офшорни инвестиции след Кипър.", "date": "2018.04.30", "title": "Руски олигарси държат 34 млрд. паунда в британски офшорни зони"}
{"url": "http://www.mediapool.bg/polsha-zahvarlya-na-bunishteto-na-istoriyata-komunisticheskite-si-pametnitsi-news278531.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ продължение на близо 70 години паметникът, прославящ войниците от Червената армия, изпъкваше на големия площад в югозападния полски град Легница, докато накрая беше премахнат в ранна сутрин през един от последните дни и се оказа, както десетки други, в общински склад.\r\n\t \r\n\t\"По силата на закона за декомунизацията, населените места имаха срок до края на март да премахнат тези паметници на държавни разноски. След този срок премахването им щеше да бъде платено от нашия джоб\", обяснява пред АФП говорителят на градските власти Аркадиуш Родек.\r\n\t \r\n\tСпоред консервативната националистическа партия Право и Справедливост (ПиС), написала закона, приет на 1 април 2016 г., Червената армия наистина е прогонила нацистите, но най-вече е наложила друг тоталитарен режим, чиито останки трябва бъдат премахнати безкомпромисно.\n\n\r\n\t \r\n\tГрад Легница, наречен \"Малката Москва\", защото там се помещаваше най-голямата съветска военна база в Полша, се принуди да използва кран, за да премахне бронзовия паметник с тегло 2,5 тона.\r\n\tСтатуята на \"благодарността\" е класическа за сталинистката пропаганда: с бащински, но показващ превъзходство жест, съветски войник дава на полски войник извоюваната свобода, в присъствието на малко момиченце, облечено като пионерче - символ на светлото бъдеще.\r\n\t \r\n\tНякои саркастични жители смятаха това дуо за \"първата хомосексуална двойка на съветския блок\".\r\n\t \r\n\tПрез 2016 г. правителството на ПиС натовари Института за национална памет със задачата да следи операцията по декомунизация.\r\n\t \r\n\t\"Докато комунистическите паметници остават в общественото пространство, те възхваляват комунистическия режим. Трябва да бъдат демонтирани и преместени в музеите на комунистическата пропаганда\", като този в Подборско, в северозападната част на страната, обяснява пред АФП историкът Мачей Коркуч, директор на Института за национална памет, който е съставил списък с около 300 паметници от този тип.\r\n\t \r\n\t\r\n\t \r\n\tНо много селища са против. В северния град Елблонг, за да се избегне преместването на съветски танк Т-34, властите прехвърлиха собствеността върху него на археологическия музей. След като стана негова собственост, той не попада под обхвата на закона.\r\n\t \r\n\tСъседният град Малборк опита да продаде своя танк, но още не е намерен купувач. \"Винаги е бил тук. Като бяхме малки, играехме около него на котка и мишка или на криеница. Никога не е пречил никому\", учудва се млад местен жител, Матеуш Яблонски.\r\n\t \r\n\tВ малкото южно селище Лапанув кметът преработи стария монумент, издигнат в памет на комунистическите милиционери, убити от антикомунистическата съпротива през 1946 г., превръщайки го в паметник в чест на участниците в същата тази съпротива, наричани \"прокълнатите войници\". В наши дни Института за националната памет им придава по-голямо значение.\r\n\t \r\n\tПри първоначалното въодушевление след 1989 г. множество комунистически паметници, статуи на Ленин или на Дзержински бяха премахнати. След това процесът спря, поради липса на пари или просто бездействие, или пък след връщането на посткомунистически лидери на власт. \"Най-накрая дойде време да сложим ред\", казва Коркуч.\r\n\t \r\n\t\r\n\t \r\n\tТози път ПиС иска да направи основно почистване. Института за националната памет е съставил списък с около 1500 имена на места и организации, които подлежат на промяна. Без да получат широка обществена подкрепа. \r\n\t \r\n\tВ Сосновец, воеводство Шльонск (Силезия), жителите са привързани към паметник на Едвард Герек, издигнат на кръгово кръстовище. Мнозина поляци пазят добри спомени за този комунистически лидер.\r\n\t \r\n\tУлиците в памет на поляците от Интернационалните бригади, участвали в Испанската гражданска война бяха прекръстени, което предизвика протести в Полша и в чужбина. Освен това Москва смята разрушаването на паметниците за обида към паметта на съветските войници, загинали, за да прогонят германските нацисти от Полша.\r\n\t \r\n\tОттук нататък решенията ще вземат воеводите (областните управители), които преименуват улиците, без да се допитват до жителите - както се случи във Варшава, където булевард \"Народна армия\" получи името на покойния президент Лех Качински.\r\n\t \r\n\tВ очите на опозицията ПиС провежда собствена историческа политика, издига свои паметници и прославя собствените си герои.\r\n\t \r\n\tОпозицията се пита докъде може да стигне тази политика, чувайки как най-радикалните членове на ПиС, сред които е и премиерът Матеуш Моравецки, да казват, че мечтаят да разрушат Двореца на културата и науките - гигантската кула, построена във Варшава от Йосиф Сталин. За тях това е символ на господството на Москва. За туристите тя е неизменна част от картата за обиколка на полската столица, с която жителите й в крайна сметка са свикнали.", "date": "2018.04.30", "title": "Полша захвърля на бунището на историята комунистическите си паметници"}
{"url": "http://www.mediapool.bg/razkrita-e-parvata-krazhba-na-ferma-za-kriptovaluta-news278532.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицията разкри първата регистрирана у нас кражба на ферма за криптовалута, обявиха от МВР-Ловеч. \r\n\t \r\n\tФермата представлява 23 сървъра, които са били инсталирани в къща в троянското село Бели Осъм. Те са собственост на българин, живеещ във Великобритания, който управлявал стопанството си дистанционно. \r\n\t \r\n\tЕдин ден обаче онлайн връзката прекъснала. \n\n\r\n\t \r\n\tКражбата е била извършена на 23 февруари тази година. Полицията работила по случая повече от два месеца и е открила техниката в Русенска област.\r\n\t \r\n\tКомпютърните конфигурации били инсталирани отново и пуснати да заработват. \r\n\t \r\n\tВсяка една от 23-те машини струва между 2000 и 3500 щатски долара.\r\n\t \r\n\tЗа кражбата са обвинени 51-годишен мъж от град Мартен, който е под домашен арест, и 35-годишен от Русе, който е задържан.", "date": "2018.04.30", "title": "Разкрита е първата кражба на ферма за криптовалута"}
{"url": "http://www.mediapool.bg/biznesat-e-netarpeliv-za-energiynite-reformi-news278535.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботодателските организации демонстрираха нетърпеливост да започне прилагането на реформите в енергетиката, заложени в приетите миналата седмица от парламента окончателно поправки в Закона за енергетиката, променящи и освобождаващи пазара. Те изпратиха в понеделник декларация до президента Румен Радев да придвижи възможно най-бързо обнародването на промените. Публикуваха и писмо до българските евродепутати с призив да притиснат Европейската комисия да се произнесе по заведената през януари 2017 г. от тях жалба срещу т.нар. американски централи \"Ей И Ес Гълъбово\" и \"КонтурГлобал Марица Изток 3\", че ползват неправомерно държавна помощ в цените, на които се купува тока им.\r\n\tОт Асоциацията на организациите на българските работодатели (АОРБ) за пореден път приветстваха приетите законови поправки, които реално се случиха под техен натиск, след като заплашиха с национални протести заради поскъпналите цени на електроенергията на свободния енергиен пазар през декември 2017 г.   \r\n\tБизнесът очаква корекциите, които влизат в сила от 1 юли 2018 г. и предвиждат на борсата да продават тока си всички възобновяеми енергийни източници, когенерации и топлофикации с инсталирана мощност над 4 МВ, да решат проблема с досегашната асиметрична либерализация на пазара по отношение потребители – производители.\r\n\tРаботодателите посочват, че досегашното несъвършенство на пазара, по чиято либерализация се работи от 2004 г., се е дължало на това, че на свободния пазар енергия продаваха само  държавните АЕЦ \"Козлодуй\" и ТЕЦ \"Марица Изток 2\", и рядко \"Националната електрическа компания\", докато потребителите на пазара са над 50 хиляди фирми. Отделно останалите производители на ток получават различни видове субсидии, събирани чрез фиксирана компонента в крайната цена на електроенергията, наречена \"задължения към обществото“.\r\n\tРазходите по тези субсидии, изчислени от АОРБ на 1.5 млрд. лв. са определени от асоциацията като \"ангария“. Те обаче няма да намалеят, тъй като възобновяемите енергийни източници ще продължават да получават по-високи цени, но вече чрез договор за премия, която ще се изчислява от НЕК като разлика между досегашните преференциални цени на редица производители и прогнозната пазара за съответната година..\r\n\tСпоред организацията, приетите законови поправки, \"са решителна крачка напред в посока повишаване на конкуренцията между производителите, оптимизация на технологичните разходи, повече предлагане на продукти и количества, и пазарна интеграция на производителите с преференциални цени\".\r\n\tАОРБ припомня, че България изнася стоки за над 52.2 млрд. лева при 98.6 млрд. лева БВП в условията на жестока конкуренция и точно затова българската енергетика трябва да върви към пазарни отношения.\r\n\tБизнесът иска от държавния глава да одобри възможно най-бързо законовите поправки, за да  енергийното министерство и ресорният регулатор време да подготвят нормативната база с новите правила за търговия с ток, за определяне на размера на договорите за премия и на прогнозната пазарна цена. Всичко това е необходимо, за да може реформата да се напасне добре с влизащите в села от 1 юли нови цени на тока за регулирания пазар.\r\n\tОтделно Асоциацията на индустриалния капитал в България, Българската стопанска камара, Българската търговско-промишлена палата и Конфедерацията на работодателите и индустриалците в България, членуващи в АОРБ, искат от българските представители в Европейския парламент да съдействат за произнасяне от страна на Европейската комисия по внесената преди повече от година жалба от четирите организации срещу 15-годишните договори за изкупуването на тока от двете американски въглищни централи в \"Марица Изток\" от страна на държавната НЕК.\r\n\tСпоред организациите това е неправомерна държавна помощ за двете компании, които ежегодно получават 486 млн. лева от домакинствата и бизнеса в България чрез високите си преференциални цени за произвежданата от тях ел. енергия.\r\n\tТе искат евродепутатите ни да пришпорят Брюксел да каже има ли незаконна държавна помощ. Досега Еврокомисията избягва да излезе с конкретно становище. Преди месец стана ясно, че все пак е дала картбланш на правителството на ГЕРБ да започне преговори с двете американски компании за промяна на дългогодишните им договори. Все още обаче \"Ей И Ес\" и \"КонтурГлобал\" проучват отправената им оферта и да я представят на своите банки-кредиторки.", "date": "2018.04.30", "title": "Бизнесът е нетърпелив за енергийните реформи"}
{"url": "http://www.mediapool.bg/mz-se-zapasyava-s-vaksini-za-2-godini-za-nad-66-mln-leva-news278526.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед печалния опит с недостига на ваксини от задължителния имунизационен календар преди три години, сега Министерството на здравеопазването обявява обществена поръчка, с която да набави нужните количества за две години напред. Прогнозната й стойност е 66.4 млн. лева без ДДС.\r\n\tТъргът трябва да осигури 410 000 дози от шествалентната ваксина срещу дифтерия, тетанус, коклюш, хепатит Б, полиомиелит, хемофилус инфлуенце тип Б за 24.6 млн. лева и 140 000 дози петвалентна ваксина срещу дифтерия, тетанус, коклюш, полиомиелит, хемофилус инфлуенце тип Б за 5.6 млн. лева\r\n\tВаксината срещу дифтерия, тетанус, коклюш, полиомелит и хемофилус инфлуенце е една от най-масово прилаганите, тъй като се поставя три пъти през първата година на детето и именно с нейните доставки имаше проблем преди няколко години.\r\n\tОсвен това министерството планира да купи и 145 000 дози от четиривалентната ваксина срещу дифтерия, тетанус, коклюш, полиомиелит, която се ползва за реимунизации, на стойност 4.2 млн. лева.\r\n\tПоръчката включва още доставката на 850 000 дози ваксина срещу тетанус на стойност 990 958 лева; ваксина срешу пневмококи - до 370 000 дози за 23.7 млн. лева, 125 000 дози педиатрична ваксина срещу хепатит Б за 1.5 млн. лева, 270 000 дози ваксина срещу морбили, паротит, рубеола за 4.2 млн. лева, 600 000 дози ваксина срещу туберкулоза за 82 675 лева.\n\n\r\n\tМинистерството планира да купи и по-малки количества от някои по-рядко ползвани ваксини срещу коремен тиф, бяс, Кримска хеморагична треска, както и някои серуми.\r\n\tДефицитът на ваксини в глобален мащаб в последните години се дължи на невъзможността на производителите да отговорят на нарастващото търсене, породено от увеличаващото се население и увеличения достъп на все по-голям брой хора до здравните системи.\r\n\tСнабдяването е допълнително затруднено и от възникването на непредвидени епидемии.\r\n\tСъщевременно ваксините са продукт с дълъг производствен процес и ограничен срок на годност, който започва да тече от момента на производството и допълнително се скъсява от тестовете за качество и безопасност, през които преминават.\r\n\tЗатова е необходимо ранно планиране и дългосрочни договори за набавянето на нужните количества, за да не възникват кризисни ситуации като тази, при която заради недостиг беше направен бартер на ваксини с Турция, заради който сега бившият здравен министър Петър Москов е подсъдим.\r\n\tПрез миналата година здравното министерство е успяло да договори всички видове ваксини от задължителния имунизационен календар, количествата са доставени и няма информация за липси или недостиг, като е осигурен и национален резерв от 30% за задължителните имунизации на децата до 6 г. съгласно препоръките на Световната здравна организация.", "date": "2018.04.30", "title": "МЗ се запасява с ваксини за 2 години за над 66 млн. лева"}
{"url": "http://www.mediapool.bg/hamas-vazpriema-taktika-na-nenasilie---za-oportyunizam-li-stava-duma-ili-za-promyana-news278530.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ протестен палатков лагер близо до границата на Газа с Израел лектор отговаряше на въпроси на активисти относно идеята за ненасилствени протести.\r\n\t \r\n\tТе питаха какво е позволено и изброяваха различни действия. Да се хвърлят камъни и да се организират митинги е разрешено, каза той. Да се хвърлят коктейли \"Молотов\" - \"може би\", а да се използват ножове - категорично \"не\".\r\n\t \r\n\tПодобни семинари - провеждани посред ежеседмичните масови протестни шествия на границата през последния месец - са поредният признак, че радикалната групировка Хамас търси нова тактика за прекъсване на омаломощаващата блокада на Газа. След като през 2007 г. Хамас превзе ивицата, Израел и Египет затвориха границите си с нея. Израел блокира морското и въздушното пространство, поради което за групировката става все по-трудно да управлява.\r\n\t \r\n\tИдеята за протестите по границата беше дадена преди няколко месеца от местни палестински активисти и след това замисълът за ненасилствените акции бързо беше прегърнат и от Хамас. Ислямистката групировка ръководеше организирането им и гледаше да ограничава протестите така, че нейните въоръжени бойци да бъдат държани далеч и да остават извън полезрението.\r\n\t \r\n\tХамас изрази подкрепа, каза лекторът на семинара Исам Хамад, който представя себе си като независим и ръководител на фирма за медицински доставки. \"Те (Хамас) насърчават младите хора да участват.\"\r\n\t \n\n\r\n\tВсякакво ненасилие ще се възприеме като силно изненадващ завой на движението Хамас, което през годините нападаше израелците със самоубийствени атентати, огнестрелни оръжия и ракети. От повече от десетилетие групировката упражнява плътен контрол над Газа, потъпквайки инакомислието.\r\n\t \r\n\tМасовите протести са единственият коз, с който групировката е останала, казаха трима висши представители на Хамас, пожелали анонимност.\r\n\t \r\n\tТе заявиха, че движението изключва останалите варианти - които са или да се разоръжи, или да влезе в поредната погранична война с Израел. При последната през 2014 г. Газа (крайбрежна ивица с 2-милионно население и площ от 365 кв. км) беше съсипана.\r\n\t \r\n\tБасем Наим, друг висш представител на Хамас, смята, че новата тактика е привлякла световното внимание към злочестините на Газа. Ивицата страда от мъчителен недостиг на електроенергия и безработица от две трети сред младите мъже.\r\n\t \r\n\t\"Инерцията от шествията се засилва и ще се запази\", каза той. \"Хората повече не могат да понасят обсадата и няма да спрат, докато не бъде прекратена.\"\r\n\t \r\n\tВсеки петък хиляди хора се събират в пет палаткови лагера край границата. По-малки групи хвърлят камъни и горят гуми близо до граничната ограда.\r\n\t \r\n\tОткакто протестите започнаха в края на март, 35 палестинци бяха убити, а над 1500 бяха ранени при стрелба на израелски войници на границата. Правозащитни организации заявиха, че заповедите да се стреля са незаконни, защото позволяват на военните да използват потенциално смъртоносни оръжия срещу невъоръжени протестиращи.\r\n\t \r\n\tИзраел отстоява позицията, че брани суверенната си граница, в това число и околните селища, както и че войниците вземат под прицел единствено провокатори. Израел обвинява Хамас, че използва протестите като прикритие за повреждане на граничната ограда и подготовка за проникване на израелска територия и извършване на нападения там. Сред израелците има сериозни опасения от възможен масов пробив на оградата, при който жители на Газа, сред тях и екстремисти, да се стекат масово през границата и да се стигне до хаос.\r\n\t \r\n\tВъпреки всичко ЕС призова Израел да спре използването на смъртоносна сила срещу невъоръжени протестиращи. Високопоставен пратеник на ООН за региона определи застрелването от израелска страна на 14-годишно момче от Газа миналата седмица като \"възмутително\".\r\n\t \r\n\tХамас поддържаше напрежението върху Израел, най-малкото чрез отправяните послания за ненасилие. Например, лидерът на групировката Исмаил Хания наскоро произнесе реч на фона на плакати с ликовете на икони като Нелсън Мандела и Мартин Лутър Кинг.\r\n\t \r\n\tВисшето ръководство на Хамас заяви, че движението се е поучило от грешките си, като например тази да противодейства на могъщата израелска армия със самоделни ракети. Представителите му обявиха, че Хамас предлага на Израел безсрочно примирие в замяна на това блокадата да бъде вдигната.\r\n\t \r\n\tХамас казва, че иска да запази оръжията си за отбранителни цели - твърдение, посрещано с недоверие поради програмата на групировката за изграждане на тунели. През последните години движението строеше тунели от Газа към израелската територия за извършване на нападения, преди Израел да започне да ги разрушава.\r\n\t \r\n\tКакто еврейската държава, така и главният противник на Хамас във вътрешнопалестински план, управляващият на Западния бряг палестински президент Махмуд Абас, гледат скептично на новата тактика на групировката поради отказа й да се разоръжи.\r\n\t \r\n\t\"Хамас сменя тактиката, но не и природата и стратегията си\", каза палестинският анализатор Абдел Маджед Суейлем.\r\n\t \r\n\tПред египетски посредници Абас беше заявил, че ще отиде отново в Газа единствено ако Хамас предаде всичките си властови правомощия, включително контрола над оръжието си.\r\n\t \r\n\tДвижението изтласка силите на Абас от ивицата само година след като спечели палестинските парламентарни избори през 2006 година.\r\n\t \r\n\tОрганизаторите на протестите казват, че освен да бъде постигнат край на блокадата, шествията имат за цел и да окажат натиск за \"право на завръщане\" в Израел на бежанците и техните потомци.\r\n\t \r\n\tПо време на войната около създаването на Израел през 1948 г. стотици хиляди палестинци бягат или са прогонени от домовете си. Организаторите на шествията виждат в датата 15 май (годишнината от създаването на Израел) изключително важен ден за прояви.\r\n\t \r\n\tЧаст от ръководството на Хамас призова за масово проникване през границата на този ден, докато други са по-сдържани. \"Ще се завърнем в Палестина\", каза пред репортери Исмаил Хания, без обаче да навлиза в конкретика.\r\n\t \r\n\tПри всички случаи Хамас се изправя пред трудно решение преди 15 май.\r\n\t \r\n\tАко не се стигне до варианта с масов пробив на границата, набраната инерция може да се загуби.\r\n\t \r\n\tИзраел предупреди, че при такъв развой може да се стигне до много жертви. Ако оградата бъде преодоляна от огромни тълпи хора, израелските власти може да се окажат с по-силни доводи за използването на смъртоносна сила.\r\n\t \r\n\tОт друга страна ръководството на Хамас отново ще бъде обвинено, че цинично използва цивилното население на Газа - особено ако висшето ръководство не е на предната линия, а там се окажат отчаяни млади мъже, втурващи се към опасността. При висок брой на жертвите има и риск да бъде предизвикана нова война.\r\n\t \r\n\tХамад, който започнал да провежда семинарите по ненасилие преди седмица, предложи определение за това какво означава \"ненасилие\", което обаче се оспорва от израелските власти. Техните военни разглеждат хвърлянето на камъни и горенето на гуми като \"терористични актове\".\r\n\t \r\n\tНо то е нещо ново за Газа, където младите хора са отраснали с войнствената риторика на Хамас и са преживели три войни, включително масирани израелски въздушни удари.\r\n\t \r\n\tУчастникът в шествията Юсеф Кишауи, 27-годишен, каза, че е израснал с мисълта, че силата е единственият език, от който Израел разбира, но сега осъзнавал, че това само вреди на палестинците.\r\n\t \r\n\t\"Сега научаваме за нови начини и мирни средства, които са по-ефективни\", заяви той.", "date": "2018.04.30", "title": "Хамас възприема тактика на \"ненасилие\" - за опортюнизъм ли става дума или за промяна"}
{"url": "http://www.mediapool.bg/trima-s-maski-i-orazhie-obraha-kazino-v-kv-lyulin-news278536.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима маскирани и въоръжени са ограбили казино в столичния квартал \"Люлин 4“, съобщава МВР. Сигналът за инцидента е подаден в полицията в 2:20 ч. тази нощ.\r\n\t \r\n\tПрестъпниците са пребили охранителя, заплашили са с оръжие двете служителки на касите на казиното и са отмъкнали парите. Полицията не съобщава открадната сумата.\r\n\t \r\n\tНа местопроизшествието е извършен оглед. По случая е образувано разследване.", "date": "2018.04.30", "title": "Трима с маски и оръжие обраха казино в кв. \"Люлин\""}
{"url": "http://www.mediapool.bg/broyat-na-bednite-balgari-raste-peta-poredna-godina-news278528.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроят на българите с приходи под линията на бедността се увеличава за пета поредна година, показват  на Националния статистически институт (НСИ) от годишното изследване за бедността в страната. Друго проучване, този път на КНСБ, отчита, че разликата между най-добре и най-зле платените сектори в икономиката е 5.5 пъти.\r\n\tНа този фон \"Галъп интернешънъл\" излиза със социологическо изследване, което показва, че в голямата си част българите са доволни от работата, заплатата и началника си.\r\n\t\r\n\tПрез 2017 г. бедните хора са 23.4 процента от населението или почти всеки четвърти българин, съобщава НСИ. Увеличението за година е с близо 26 хиляди души. Общият брой на бедните е 1.665 млн. души през 2017 г., което със 137 000 души повече в сравнение с 2013 г.\r\n\tБеден през 2017 г. е бил онзи, който е разполагал с под 351.08 лв. на месец. Стандартът на живот се увеличава с близо 14%, защото линията на бедност през 2016 г. е била 308.17 лв.\r\n\tБез социалните трансфери бедните биха били 44.8%, което е леко намаление в сравнение с предходната година (45.5%).\r\n\tВсеки десети работещ българин е беден, показва още изследването. Най-висок е делът на работещите бедни без образование или с начално образование – 65.6%. Образованието е най-сериозният фактор на пазара на труда. Хората без образование са два пъти по-заплашени от бедност от тези с начално и седем пъти по-заплашени от тези със средно. Бедните работещи висшисти са едва 1.8%.\r\n\tНСИ отчита, че 77.2% от хората, самоопределили се като роми, се считат за бедни. При българите този процент е 15.7%. Процентът на бедните сред ромите висшисти е нула. Най-висок е при турския етнос – 7.1, а при българите е около средното – 1.7%.\r\n\tБедността е най-разпространена сред възрастните хора над 65 г., които живеят сами. Ако в домакинството живее един човек на възраст над 65 години, рискът от бедност е с 29.3% по-висок от домакинство, в което живее един човек под 65 години. За безработните мъже рискът от бедност е по-висок с 8.2%, отколкото за безработните жени.\r\n\tНа този фон излезе и проучване на \"Галъп интернешънъл\", което показва, че личната оценка на българите за работата им е по-скоро добра, добра е и оценката им за началниците, а доволните от заплатите са малко повече от недоволните. Изследването е проведено между 13 и 22 април сред 817 души по метода \"лице в лице\". То е посветено на празника на труда 1 май.\r\n\t\"Данните няма как да показват обективната картина на пазара на труда – те разкриват субективните усещания в обществото, отразени в декларациите на респондентите\", уточнява агенцията.\n\n\r\n\t\r\n\tОбщо 43% от участниците казва, че работят и са доволни от работата си. Недоволните са едва 18%. Най-доволни са хората, които имат и най-високо образование, което е очаквано, сочат изводите на \"Галъп\".\r\n\tОбщо 53% от работещите пълнолетни българи декларират, че са доволни от заплатите си. Недоволните са 44%. При отчитането на този показател хората си дават сметка не само за размера на заплащането, но и за възможността или невъзможността да си намерят друга по-добра работа, както и за съотношението на полагания труд и заплатата.\r\n\t\r\n\tОбщо 58% от работещите казват, че са доволни от шефовете си, 24% не са, а 13% казват, че нямат шефове.\r\n\tУчастниците в изследването очакват безработицата да се задържи на ниски нива в сравнение с предходните години. Едва 20% очакват повишаване на безработицата в сравнение с 40% през миналата година и 70% в разгара на икономическата криза.\r\n\t\r\n\t \r\n\tВ понеделник и КНСБ излезе с изследване, което установява, че разликата в заплатите между най-добре и най-зле платените сектори е 5.5 пъти. Средната месечна заплата за 2017 г. в ресторантьорството е 580 лв., а в информационните технологии - 3150 лв.\r\n\t \r\n\tКНСБ отчита, че през последните пет години общо 6.1 милиарда лева са получили повече работещите в страната заради постоянния ръст на възнагражденията. Синдикатът смята, че процесът е движен от недостига на работници и синдикалните преговори с работодателите.\r\n\t \r\n\tПрез 2017 г. средната работна заплата се увеличи с 11.8% и е достигнала 1060 лв., което спрямо 2016 г. е ръст със 115 лв. КНСБ отчита обаче и увеличаването на работещи бедни, което \"означава, че парите не се разпределят правилно\".\r\n\t \r\n\tВ сектора \"Производството на метални изделия, без машини и оборудване\" - ръстът на производителността е 31.5%, а заплатите се повишават с 9.2%. При производство на компютърна техника, електронни и оптични продукти – ръстът на производителността е с 19.8%, а заплатата се увеличава с 3.4%. КНСБ напомня, че средната заплата в България изостава номинално между 5 и 10 пъти спрямо старите държави членки и около два пъти спрямо новите държави в ЕС.", "date": "2018.04.30", "title": "Броят на бедните българи расте пета поредна година"}
{"url": "http://www.mediapool.bg/mvr-ne-registrira-signalite-za-domashno-nasilie-news278537.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ МВР няма изградена информационна система, в която да се регистрират сигналите за домашно насилие, тъй като този вид деяние не е престъпление по смисъла на Наказателния кодекс. Това заявява вътрешният министър Валентин Радев в отговор на депутатки въпрос за приложението на Закона за защита от домашното насилие, цитиран от БГНЕС.\r\n\t \r\n\tВ сега действащия Наказателен кодекс домашното насилие е престъпление, но от частен характер. Процедурата изисква от пострадалите да подадат тъжба до съда, а не до полицията или прокуратурата. Частният тъжител има право по всяко време да оттегли тъжбата си.\r\n\tБългария не ратифицира Истанбулската конвенция, която щеше да задължи държавата да предприеме всеобхватни мерки за превенция и борба с домашното насилие, включително още в образователната система.\r\n\tВ началото на април парламентът прие на първо четене частични мерки в тази област - промени в НК, които превръщат проявите на домашно насилие от престъпление с частен характер в престъпление от общ характер. Това означава, че сигналите ще се подават до прокуратурата, която ще разследва инцидентите, а сигналът пострадалият няма да може да оттегля сигнала си.\r\n\tВътрешният министър Валентин Радев обяснява, че в момента МВР изпълнява проект за 620 000 евро, който трябва да подобри работата на полицията по случаите на домашно насилие. Проектът е финансиран от Норвежкия финансов механизъм.\n\n\r\n\tЗасега министерството регистрира единствено заповедите на съдилищата за защита на пострадали лица от домашно насилие. За 2017 г. най-много заповеди има издадени в София – 351, следват Пловдив (205), Варна (185), Бургас (163) и Стара Загора (97). Общо през миналата година са издадени около 2500 съдебни разпореждания за защита на пострадали.\r\n\tВътрешният министър изброява и няколко основни проблема при борбата с домашното насилие.\r\n\tНяма Национален съвет, който да координира работата по този проблем. Няма финансиране на превенцията на домашното насилие и работещи неправителствени организации в малките градове. Там липсват и кризисни центрове за настаняване на жени и деца, станали жертви на домашно насилие.\r\n\tБългария няма програми за работа с насилниците, както и достатъчно обучени полицейски служители.", "date": "2018.04.30", "title": "МВР не регистрира сигналите за домашно насилие"}
{"url": "http://www.mediapool.bg/darzhavata-schete-za-normalna-agresivnata-tv-reklama-na-hazart-news278534.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма нищо нередно в излъчените през 2017 г. огромно количество реклами на лото и лотарийни игри по бТВ и Нова телевизия, които продължават да заливат аудиторията с \"игри на щастието\" в часови пояси, гледаеми и от деца. Това става ясно от отговор на Държавната комисия за хазарта (ДКХ) до медиите.\r\n\tПоводът са резултатите от обявената през март  на трите национални ефирни телевизии – БНТ, бТВ и Нова телевизия, за спазването на чл. 10 от Закона за хазарта в периода 1 януари 2017 г. - 31 декември 2017 г. Установено е едно единствено нарушение – на видеоклипа \"Шоколад\", в който взе участие Националният отбор по художествена гимнастика, но предизвика \r\n\tПроверката, която е първа по рода си, бе назначена от новата шефка на комисията по хазарта Мария Филипова около месец, след като зае поста. Предишният председател на ведомството \r\n\tот финансовия министър Владислав Горанов в началото на февруари без обяснение.\r\n\t\r\n\tВ хода на инспекцията са изискани копия от всички договори, анекси и споразумения за излъчване на всички видове реклами, касаещи хазартни игри и печеливши участници, сключени между мрежата от канали на бТВ, Нова телевизия и БНТ, рекламни агенции и други юридически лица/физически лица. Поискани са още списъци на предавания/реклами с дата и час на излъчване, а също и списъци на участниците и спечелените от тях суми.\r\n\tСлед проверката на практика се оказва, че в държава, в която пряката реклама на хазарт е забранена, всъщност няма законова пречка телевизионната аудитория да се облъчва масирано и агресивно с реклами на \"игри на щастието\", а хазартен оператор да е рекламодател №1 за 2017 г.\r\n\tСпоред данни на специализираната агенция \"Медия клуб\" на база на проучване на \"Нилсен\" се оказа, че \"Националната лотария\", която се държи от две компании на бизнесмена Васил Божков, е  по обем на направените разходи за реклама на пазара на телевизионни и печатни медийни услуги в България през 2017 г. Проучването сочи, че компанията е вложила към 23 млн. евро в телевизионна и печатна реклама през миналата година.\r\n\tСлед подобна масирана промоция на хазарта не е случайно, че 57% от българите, тоест над 3 милиона души, играят лотария, тото или друга форма на хазарт според . Те харчат средно по 15 лв. на месец или около 5% от дневния си бюджет, което прави по около половин милиард лева на година, става ясно от анкетата.\r\n\t\"Към настоящия момент са приключили проверките на трима организатори на моментни и числови лотарийни игри – \"Ню геймс\" АД, \"Национална лотария\" АД, \"Евробет\" ООД, в резултат на които е установено реалното изплащане на спечелените парични суми и предметни награди на всички лица, участвали в телевизионните търговски съобщения, излъчени в мрежата от канали на \"Нова Броудкастинг груп\" АД и \"БТВ Медиа груп\" ЕАД съгласно правила, утвърдени с решения на комисията\", съобщават от ДКХ.\r\n\tОттам допълват, че предстои приключване на проверките на \"Българския спортен тотализатор\" и Българската национална телевизия.\r\n\tОт отговора на комисията по хазарта може да се съди, че всички показани печеливши участници, за които се твърди, че са спечелили различни суми пари, действително са получили средствата, тоест показаното в рекламите отговаря на истината.\n\n\r\n\tС едно изключение – видеоклипа \"Шоколад\", в съобщението на ДКХ не се посочва да са засечени нарушения в самата реклама на хазарт, което значи, че няма проблем зрителите да продължават масирано да бъдат облъчвани как да спечелят \"лесни пари\".\r\n\tЗаради \"засиления обществен интерес\" и \"получените множество сигнали\" във връзка с рекламния клип \"Шоколад\" на „Националната лотария\" ДКХ е глобила бТВ и Нова телевизия със санкции в максимален размер, който според проверка на Mediapool в закона е 30 000 лв. Хазартният оператор \"Ню геймс\" също ще бъде глобен.\r\n\t агресивната реклама на хазарт в ефира на националните телевизии се оказва напълно законна. От една страна, Законът за хазарта в чл. 10 забранява пряката реклама на хазартни игри, каквито са придобилите популярност през последните години лото и лотарийни игри на бизнесмена Васил Божков \"Националната лотария\" и \"Лотария България\", а също и тези на държавния \"Български спортен тотализатор\" (БСТ). Нормативният акт обаче допуска четири изключения, благодарение на които могат да се обявяват наименованията на игрите, търговската марка на хазартния оператор, резултатите от игрите и спечелените печалби и тегленията на тиражите. Именно под тези определения най-вероятно попадат рекламите на хазарт по телевизиите. \r\n\tДве политически сили в последно време заявиха необходимостта от законови промени, насочени към ограничаване на рекламата на хазарт – парламентарно представената група \"Обединени патриоти\"  а също и новата дясна формация \"Демократична България\". И двете политически обединения обаче не предлагат пълна забрана за рекламата на хазарт по подобие на ситуацията с цигарите, защото тя би обхванала и тегленето на тиражите на държавния спортен тотализатор. И в проекта на \"Демократична България\", и в този на патриотите отново ще има изключения.\r\n\t\"Миналия вторник представих предложенията за законови промени на заседание на групата, но още не са внесени в парламента. Надявам се до края на седмицата да ги внесем\", коментира Валери Симеонов пред Mediapool. Той обясни, че текстовете са направени така, че да не се обявяват наградите и печелившите. \"Целта е да се спре това, което ни залива от сутрин до вечер – внушението, че можеш да успееш в живота, като търкаш талончета\", каза Симеонов.\r\n\tВ  който е разпратен до всички парламентарно представени партии, освен ограничаване на рекламата се предвижда и строга регламентация на местата за продажба на лотарийните талони. Идеята е хазартните билети и фишове да се продават само в игрални зали или пунктове за приемане на залози, които трябва да се занимават само с хазартна дейност и в които да е забранена друга стопанска дейност. Това сериозно би ограничило сегашното масово разпространение на талоните на Божков, които се продават в хранителни магазини, бензиностанции и др.", "date": "2018.04.30", "title": "Държавата счете за нормална агресивната тв реклама на хазарт"}
{"url": "http://www.mediapool.bg/protsedura-po-obzhalvane-v-kzk-mozhe-da-ostavi-700-patsienti-s-hiv-bez-lekarstva-news278538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 700 пациенти с ХИВ могат да останат без животоспасяващи лекарства, ако се забави обжалване в Комисията за защита на конкуренцията (КЗК) сигнализираха в понеделник пациентски организации.\r\n\tНационалната пациентска организация, в качеството си на национално представителна организация на пациентите в България, фондация “И“ и сдружение „Здраве без граници“ – в качеството им на организации, предоставящи пряка подкрепа на хора, живеещи с ХИВ, се обърнаха с писмо към председателя на Комисията за защита на конкуренцията с молба за спешно разглеждане на жалби, депозирани в комисията относно търг за лекарства за хора, живеещи с ХИВ.\r\n\tКЗК е образувала две производства срещу решение на Министерството на здравеопазването за доставка на лекарствени продукти за 2018 г. Две фармацевтични компании обжалват решението на здравното министерство.\r\n\tОбжалваните позиции са свързани с доставката на медикаменти, които са изключително важни и необходими за пациентите – носители на ХИВ. \r\n\t“Хората, живеещи с ХИВ приемат медикаментите си всекидневно, като пропускането на прием създава реалната опасност за резистентност към терапията, както и може да доведе до развиването на вируса и достигането до СПИН.“, посочват в писмото трите организации.\r\n\tДоказано е, че хората, живеещи с ХИВ, приемащи редовно, всекидневно, своята терапия, не развиват СПИН, както и не могат да предадат вируса на друг, дори в случаи на риск, допълват експертите.\n\n\r\n\tПовече от 700 души, живеещи с ХИВ, са застрашени от това да развият усложения, ако спрат лечението си, предупреждават пациентските организации.\r\n\t“За нас е изключително притеснителен фактът, че към момента на обжалването е налице опасност лекарствените форми, за които е налице обжалване, да бъдат изчерпани от аптеките в инфекциозните отделения“, пишат в писмото трите организации.\r\n\tТе настояват Комисията за защита на конкуренцията да проведе спешно заседание, на което да обсъди казуса и да вземе решение, като така да се съкрати процедурата и да се намали опасността пациенти да останат без антиретровирусна терапия.\r\n\tВ писмото си трите организации посочват, че не заемат страна в търговския спор, но настояват за бърза реакция в интерес на пациентите.\r\n\tПисмото е изпратено и до здравния министър Кирил Ананиев, председателя на здравната комисия в Народното събрание Даниела Дариткова и омбудсмана Мая Манолова.", "date": "2018.04.30", "title": "Процедура по обжалване в КЗК може да остави 700 пациенти с ХИВ без лекарства"}
{"url": "http://www.mediapool.bg/bulgaria-predlozhi-olaf-za-hranite-s-tsentrala-v-sofiya-news278516.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария иска единен европейски орган, който да се бори с т.нар. двоен стандарт при храните. \"ОЛАФ за измамите при храните със седалище в София\", описа го образно омбудсманът Мая Манолова по време на форум в София по проблема, чието разрешаване влезе сред приоритетите на българското европредседателство.\r\n\tБългарската позиция обаче не се споделя от западните страни и засега всяка една държава ще разчита на свой контролен орган. Дори има страни, които имат възражения по \"семплата декларация\", с която се поставя проблемът на масата. В крайна сметка заключителният документ, в който се посочва, че двойният стандарт при храните трябва да бъде премахнат на територията на ЕС, беше подписан от всички държави членки.\r\n\tТози акт обаче бе предшестван от прилив на възмущение от страна на премиера Бойко Борисов, който заплаши, че ако проблемът не се реши до срещата на върха на 16 и 17 май в София, ще почерпи гостите си с храни, продавани у нас, за да види как техните служби ще ги оценят и дали ще допуснат консумацията им.\r\n\t\"Направихме компромис за \"Южен поток\", но за храните няма да направим, заяви Борисов, визирайки западните вериги, които продават храни у нас, чието поведение той окачестви като \"безобразно\". Цялата му реторика обаче трудно може да се мери с тази на омбудсмана Мая Манолова, която по-рано обвини в \"апартейд\" западноевропейските компании, продаващи различни по състав храни от еднакви марки в Източна и Западна Европа.\r\n\tПремиерът толкова се вживя в ролята на поборник за правата на източноевропейците, че лидерът на БСП Корнелия Нинова не издържа и обяви в съобщение, че сега цяла Европа прегърнала идеите на партията й срещу различното качество на храните.\r\n\tЕвропейската комисия подготвя промени в законодателство за решаването на проблема с двойния стандарт при храните. Очакванията са споразумението на политическо ниво по текстовете да бъде постигнато до пролетта на 2019 г. В момента ЕК е готова с обща методология, по която да се правят \"сравними\" проверки на храните в различни държави членки, а до края на годината се очаква и да бъдат публикувани първите обобщени резултати от тях, съобщи еврокомисарят по правосъдието и защитата на потребителите Вера Юрова.Борисов: Кой умник реши, че българското бебе обича палмово масло вместо мляко, ядоса се Борисов., каза още Борисов.\r\n\tБорисов заяви, че България е направила компромис да се откаже от газовия проект \"Южен Поток\" за сметка на \"Северен Поток ІІ\", но по отношение на храните няма да прави никакъв компромис. каза Борисов.\r\n\tТой се зарече още днес да говори с Доналд (най-вероятно председателя на Съвета на ЕС, Доналд Туск) за решаването на проблема. Закани се, че ако до срещата на върха в София не бъде задвижена процедурата, ще нагости европейските гости с храните на мултинационалните компании, които българите ядат.  каза многозначително Борисов. попита Борисов.\r\n\tЗатова според него подписването на днешната декларация е най-малкото, което могат да направят страните-членки.  каза Борисов и след това покани гостите на кафе-пауза, като ги успокои, че кафето е качествено и при него няма разминаване в стандарта.Двойният стандарт може да бъде премахнат от 1 януари 2020 г.\r\n\tВ крайна сметка заключителният документ, в който се посочва, че двойният стандарт при храните трябва да бъде премахнат на територията на ЕС, беше подписан от всички страни членки. \"Семплата\"  декларация бе наречена от еврокомисаря Вера Юрова \"силна\", а министърът на земеделието Румен Порожанов обобщи, че \"декларацията е силна, защото е семпла\".\r\n\t\"Това е първият документ, около който се обедняват държавите в ЕС\", отбеляза Манолова. Българският еврокомисар Мария Габриел определи подкрепата на ЕК за решаването на проблема като \"безапелационна\", защото не само го отчитала, но и набелязала конкретните следващи стъпки.\r\n\tАмбициозната задача, която си е поставила България, е до края на годината да бъдат направени промени в европейското законодателство, с които проблемът с двойния стандарт при храните и други нелоялни търговски практики да бъде изчистен, каза министърът по европредседателството Лиляна Павлова.\r\n\tПравното становище на ЕК за двойните стандарти е, че това е несправедлива практика, каза еврокомисарят Вера Юрова. Планът е да бъдат направени промени в три евродирективи по отношение на състава на храните, методологията за определяне на качеството им и нелоялните търговски практики до края на мандата на този европарламент и те да влязат в сила от 1 януари 2020 г., посочи тя.Проблемът според българските власти\r\n\tПроучвания в страни от Източна Европа откриват разлики по отношение на състава, вкусовите качества и цените на храните спрямо същите продукти (една и съща търговска марка), продавани в Западна Европа.\r\n\tВ България са правени три такива проучвания. Изследвани са общо 114 хранителни продукта от най-масовите, на които са направени 228 проби от Българската агенция по безопасност на храните.\r\n\tПроучванията показват, че при 82% (94 продукта) няма разлики, за останалите са открити разлики в състава и хранителната им стойност, каза министърът на земеделието Румен Порожанов. Той посочи, че при осем от 58 продукта е установена разлика по отношение на вкусовите им качества. Само при един продукт има съществена разлика по отношение на състава му.\r\n\tНай-съществените разлики в състава на продуктите са установени при млякото за малки деца. Българското е с повече палмово масло и растителни мазнини спрямо тези, продавани в западни страни, каза Порожанов. Другите са при сиренето моцарела – повече саламура и по-малко сирене, както и при детски шоколадов десерт, който се е оказал с по-малко мляко и шоколад у нас спрямо западни страни.\r\n\tСъществени разлики са установени и по отношение на цените. Над една трета от изследваните храни (43 продукта) у нас са по-скъпи спрямо тези в Западна Европа с между 5 и 116%, каза Порожанов. Най-съществената разлика е по отношение на детските пюрета и макаронени изделия – близо два пъти по-скъпи у нас спрямо други страни в съюза.\r\n\tПорожанов уточни, че в проучването са използвани нетните цени на стоките, изчистени от ДДС ставката, която е различна в различни страни. Дори да се сложат разходите по дистрибуция, логистика и оборотите от потреблението, не смятаме, че това е достатъчно основание за такава голяма разлика в цените, каза Порожанов. Той уточни, че в последното изследване е направено сравнение между едни и същи храни, продавани в България и Чехия, и е открита разлика при някои от тях, която не е в полза на българските потребители.\r\n\tТова е \"тревожно, обидно, неприемливо\", каза зам.-омбудсманът Дияна Ковачева, която беше модератор на дискусията. \"Безобразно\" – възмути се премиерът Бойко Борисов. \r\n\tХранителната индустрия в Европа е най-големият производствен сектор по отношение на оборота, добавената стойност и заетостта според данните на Евростат. Приносът му в европейската икономика е над 1 трилион евро оборот годишно и положително търговско салдо от над 25 млр. евро. Заетите в бранша са над 4.25 милиона. В България годишният оборот възлиза на около 5 млрд. евро, сочат данните на НСИ.\r\n\tВ Западна Европа потребителите са около 400 млн. души, а в Източна Европа – около 100 млн. Ако сложим и Западните Балкани, стават 130 млн. души, каза Борисов.\r\n\tЗаради големият икономически интерес битката с двойния стандарт при храните е трудна, а съпротивата - огромна, констатира Мая Манолова. По думите й разделението не е между гражданите на Западна и Източна Европа, а между големите корпоративни интереси и правата на гражданите.\r\n\tСпоред нея е \"абсурдно\" Клаус и Иван да купуват един и същи продукт в България и в Германия с различни съставки и на различна цена.\r\n\tБългария е и категорично против понятието \"национален вкус\" - агрументът, който най-често се изтъква от хранителната промишленост като оправдание за двойния стандарт, посочи Манолова.Еврокомисията с план за решаването на проблема\r\n\tБългарското европредседателство поставя началото на преговорите за изравняването на стандартите при хранителните стоки, каза еврокомисарят по правосъдието, потребителите и равнопоставеността Вера Юрова. \"Искаме потребителите да усетят справедливия ЕС в своята потребителска кошница до края на мандата на този европарламент\", допълни тя.\r\n\tЕвропейският изследователски център изработва протокол за хармонизиране на мерките за борба с двойния стандарт при храните. Методиката за тестване на качеството и състава им е готова. До края на годината центърът ще публикува първите резултати от проучването, направено по единната европейска методика, съобщи още Вера Юрова.\r\n\tПо думите й страните сами трябва да определят ресорните органи, които ще правят проверките. Така на практика се отхвърля българското предложение за единен европейски орган, който да следи за измами с качеството на храните.\r\n\tПредстои да се уеднаквят санкциите при установяване на нарушения относно храните, каза още Юрова.\r\n\tТя посочи, че целта е всяка страна от ЕС да прилага еднакви мерки за взимане на проби и тестване на храните, така че производители и търговци да са наясно с тях и да не могат да ги оспорват, а доказателствата за двоен стандарт при храните да са категорични и съпоставими.\r\n\tСлед публикуването на резултатите от общоевропейския тест при храните общата методика за борбата ще се насочи и към други продукти, каза Юрова. За пример бяха дадени перилните препарати, при които също има разлика в качеството на различните пазари.\r\n\tПо отношение разликата в цените на един и същ продукт в различните държави Юрова каза, че Европейската комисия не регулира цени, защото те се определят от пазара.\r\n\tЦифровите технологии имат потенциал да допринесат за по-добро проследяване на качеството на храните – от фермата до трапезата, каза българският еврокомисар Мария Габриел.\r\n\tТя съобщи, че ЕК финансира с 30 милиона евро проект, който ще позволи по-добра проследяемост на храните, което ще доведе до тяхната по-голяма безопасност, по-лесно и по-бързо определяне на продуктите, които не съответстват на стандартите или имат различни, по-ниски стандарти.\r\n\tМария Габриел отбеляза още, че по новата работна програма по механизма \"Хоризонт 2020\" ЕК ще инвестира над 160 милиона евро в цифровата трансформация на земеделието до края на 2020 г. Тя изрази надежда, че ще има проекти от България и други държави от Югоизточна Европа, включително за борба с двойните стандарти.\r\n\t \r\n\tевропейският опит на други страни членки.\r\n\tПри млечните продукти се предвижда забрана за използването на палмово масло от млекопреработвателно предприятие, каза Порожанов. Това е залегнало с промени в наредба, която е качена за обществено обсъждане, допълни той. Идеята е производителите да изберат дали ще произвеждат млечни продукти или имитиращи продукти. Ако изберат, че ще произвеждат имитиращи продукти, тогава излизат от групата на млекопреработвателните предприятия, разясниха от земеделското министерство.\r\n\tЗа кренвиршите може да се въведе изискване да са с 80% месо, както е в Германия, а за соковете – 12% плод, както е в Италия, даде примери Порожанов.БСП внася отново закона за търговските веригиПо-рано през деня лидерът на социалистите Корнелия Нинова обяви, че новите правила трябва да обхващат не само качеството на храните, но и всички стоки. , смята Нинова.\r\n\t \r\n\tПо-късно във  тя обяви, че БСП отново ще внесе законопроекта за по-голям контрол върху търговските вериги, който се опитва да прокара от 2012 г. досега.\r\n\tПоправките в Закона за защита на конкуренцията дори бяха приети по време на управлението на кабинета на Пламен Орешарски, но президентът Росен Плевнелиев наложи вето върху законопроекта, а след това парламентът беше разпуснат и до приемането му не се стигна.", "date": "2018.04.30", "title": "България предложи \"ОЛАФ за храните\" с централа в София"}
{"url": "http://www.mediapool.bg/kade-e-darvoto-zasadeno-ot-makron-i-tramp-v-beliya-dom-news278527.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДъбовото дръвче, подарено на американския президент Доналд Тръмп от френския му колега Еманюел Макрон миналата седмица и засадено от двамата на южната морава на Белия дом, изчезна от там.\r\n\tФренският президент подари дръвчето на Тръмп като \"символ на дълготрайните отношения\" между двете страни. Дъбчето е от гората Бело в Северна Франция, където през юни 1918 г. се води историческа битка. В сраженията срещу германската армия тогава участвали французи, американци и британци. В продължилите 25 дни боеве загинали над 2000 морски пехотинци от американския експедиционен корпус, а около 8000 били ранени.\r\n\t \r\n\tВ събота обаче фотограф на Ройтрес засне моравата, на която не се вижда дръвче, а само жълтеникава трева, където то е било засадено. По-късно френският посланик в САЩ обясни в Туитър, че дръвчето е било взето за фитосанитарен контрол, предаде Би Би Си.\n\n\r\n\t\r\n\t\"Преди сто години американските войници се сражаваха във Франция, в Бело, защитавайки нашата свобода. Този дъб (моят подарък на Доналд Тръмп) ще напомня за тези връзки между нашите страни, написа Макрон в Туитър.\r\n\tПодаръкът на Макрон стана необичайно популярна тема в интернет.\r\n\tСлед като Ройтерс установи в събота липсата на дръвчето и обяснения за това нямаше, в социалните мрежи плъзнаха различни спекулации.\r\n\t\r\n\tФренското радио Франсинфо цитира специализирания сайт за градинарство , който твърди, че този вид дъб е по-добре да се засажда през есента, за да има време да пусне корени и да се подготви за лятното засушаване.\r\n\t\"Дървото може да се върне през октомври\", предположи Франсинфо.\r\n\tПо-късно посланикът на Франция във Вашингтон Жерар Аро съобщи, че дървото е взето за фитосанитарен контрол\r\n\t\"То е под карантина, която е задължителна за всеки жив организъм, внесен в САЩ. След това ще бъде отново засадено\",  в Туитър.\r\n\tВ САЩ има строги карантинни норми за внесени в страната фиданки, семена, разсад и дори пръст. Дъбчето, донесено от Макрон при държавното му посещение, не прави изключение. Според източника от Елисейския дворец карантинният период скоро ще приключи. Американската санитарна служба се е съгласила да направи изключение от правилата и е допуснала временното засаждане на дръвчето по лично настояване на президента Тръмп.\r\n\tФренският посланик допълни, че дръвчето не е било истински засадено в земята, а корените му били опаковани в защитна обвивка.\r\n\tСайтът на американската служа за митнически и граничен контрол обясни, че дърветата, внесени в САЩ с цел засаждане, трябва преди това да са получили фитосанитарен сертификат.", "date": "2018.04.30", "title": "Къде е дървото, засадено от Макрон и Тръмп в Белия дом"}
{"url": "http://www.mediapool.bg/sezonat-na-golemite-remonti-v-sofiya-zapochva-prez-mai-news278469.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМащабни ремонти на ключови места в центъра на София и довършване на започнати през миналата година обекти. Това са основните акценти в строителната програма на Столичната община за тази година.\r\n\tРаботата по най-големия проект - ремонтът на ул. \"Граф Игнатиев\" и прилежащите ѝ \"Шишман\", \"Солунска\" и \"Шести септември\", започва през май. Подготовката за него вече тече. Разкопаването на тази централна улица ще затрудни пешеходци, търговци и пътуващи с градския транспорт. Трамваите в района ще бъдат спрени или ще се движат по нов маршрут.\r\n\tВъзможно е през тази година да започне и работата по другия мащабен проект за преобразяване на центъра на града - ремонта на зоните около Народното събрание и храма \"Александър Невски\". Там обаче същинската дейност се очаква през 2019 г.\r\n\tОт общината изчисляват, че в инфраструктурните проекти ще бъдат вложени над 160 млн. лева. Голяма част от тях са осигурени от европрограмата \"Региони в растеж\".\r\n\tРаботата по преобразяването на ул. \"Граф Игнатиев\" от ул. \"Алабин\" до бул. \"Христо и Евлоги Георгиеви\" започва на 8 май. Проектът предвижда подмяна на канализацията, настилките и трамвайните релси по улицата, ремонт на площадите \"Славейков\", \"Гарибалди\" и на градината пред църквата \"Св. Седмочисленици\".\r\n\t\r\n\tОт десетина дни част от сергиите за книги на \"Славейков\" са затворени и съоръженията се демонтират. Договорите на търговците са до края на април. Планът за ремонта предвижда първо да се работи по участъка от \"Алабин\" до площад \"Гарибалди\". Вторият етап ще е от там до бул. \"Васил Левски\", а третият от бул. \"Васил Левски\" до бул. \"Христо и Евлоги Георгиеви\".\n\n\r\n\tПри започването на всеки от тях първо ще се изчистват всички реклами, кошчета и други елементи на градската среда. След това \"Софийска вода\" ще подменя ВиК тръбите, които са слагани преди десетилетия. После ще започва и работата на избраната за изпълнител фирма \"Джи Пи Груп\". Тя предложи цена от 24.14 млн. лева за проекта.\r\n\tРаботата по \"Граф Игнатиев\" и прилежащите улици и площади ще продължи 300 календарни дни. Проектът предвижда нивата на тротоарите и на уличното платно да бъдат изравнени, за да се получи т. нар. споделено пространство. Трамвайните релси трябва да станат по-безшумни. По ул. \"Солунска\" се предвижда освен коли и пешеходци да има и място за велосипедисти, но без да се отделя специална алея за тях. Местата за паркиране там ще бъдат намалени след ремонта.\r\n\t\r\n\tПазарът за книги на пл. \"Славейков\" ще се завърне след реконструкцията. Павилионите обаче ще са по-модерни и добре изглеждащи, обещават от общината. Сергиите при църквата \"Св. Седмочисленици\" ще бъдат махнати за времето на ремонта. След приключването му трябва да има пазар, но от страната на сградите, а не на градината. Възможно е той да е само в определени дни, а не всекидневен.\r\n\t\r\n\tЗаради ремонта на ул. \"Граф. Игнатиев\" ще бъде спрян трамвай 18.\r\n\t\r\n\tТрамваите 10 и 12 се обединяват в една линия под номер 10. Тя ще се движи от жк. \"Западен парк\" по маршрута на трамвай 10 до бул. \"Витоша\". От там вместо да продължава по \"Граф. Игнатиев\" към кв. \"Лозенец\" ще завива към Централни хали и ще продължава по маршрута на трамвай 12 към кв. \"Илиянци\".\r\n\tЗаради спирането на трамваите по \"Граф. Игнатиев\", ще се пускат повече коли по линията на трамвай 4.\r\n\tЩе бъде пуснат и временен автобус ТМ10. Той ще се движи от Зоопарка в кв. \"Хладилника\", ще минава покрай мол \"Парадайз\", по маршрута на трамвай 10 по бул. \"Черни връх\", бул. \"Джеймс Баучер\", от там по ул. \"Св. Наум\" до хотел \"Хемус\", от там отново по \"Черни връх\", след това по бул. \"Евлоги и Христо Георгиеви\". При Националния стадион ще завива по ул. \"Гурко\", ще я преминава цялата и после по \"Алабин\" ще стига до бул. \"Христо Ботев\".\r\n\tСлед това ще завива по бул. \"Ал. Стамболийски\", ще минава покрай пл. \"Св. Неделя\" и от там по бул. \"Цар Освободител\" ще стига до Орлов мост, където ще завива надясно по бул. \"Евлоги и Христо Георгиеви\", за да тръгне отново към \"Лозенец\" и \"Хладилника\".\r\n\t\r\n\tВъзможно е тази година да започне и работата по ремонта на пространството около храм \"Александър Невски\", Народното събрание, Паметника на Васил Левски, градинката Кристал, пространството зад Националната художествена галерия.\r\n\tРемонтът там също се прави с европари. Изпълнител вероятно ще е фирмата \"ПСТ Груп\" с цена 21.47 млн. лева с ДДС.\r\n\tВ бюджета на общината за годината обаче са заложени сравнително малко средства за този проект, тъй като беше ясно, че той няма как да започне преди края на европредседателството, което е до края на юни. Така основната работа там вероятно ще е през 2019 г.\r\n\t\r\n\tКметът Йорданка Фандъкова обяви, че тази година може да започне и друг мащабен проект, за който се говори от години - подмяната на трамвайните релси по бул. \"Цар Борис ІІІ\" от кв. \"Княжево\" до Съдебната палата в центъра.\r\n\t\r\n\tПрогнозната стойност е 40.44 млн. лева без ДДС, а максималният срок за въвеждане в експлоатация - 24 месеца. Той може да бъде съкратен, ако избраният за изпълнител предложи по-кратко време за ремонта. Поръчката за този обект обаче все още тече.\r\n\tКандидатите са 8. Оферти са подадени от \"Трейс Груп Холд\", консорциум между \"РВП Илиенци\" и \"Джи Пи Груп\", обединение между \"Марко Обра Публика\" и \"Интегрирани строителни системи\", \"Щрабаг\", консорциум между \"Хидрострой\" и \"Водстрой 98\", обединение \"Колас Рай - ИСАФ\", както и между \"Геострой\", \"Трансремонтстрой\", \"Пътстрой - 92\" и между Х.С.С. и \"Монолит София\".\r\n\tОткрити са пропуски в документацията на пет от участниците и са поискани допълнителни документи. Предстои оценка на техническите предложения и отваряне на ценовите оферти.\r\n\tВсе още няма избран изпълнител и за реконструкцията на трамвайното трасе по ул. \"Каменоделска\", въпреки че и този обект беше обявен за планиран през тази година. Прогнозна стойност на поръчката за него е 6.87 млн. лева без ДДС. Оферти се приемат до края на май, а изпълнителят ще бъде избран вероятно в края на лятото. И този проект, и подмяната на релсите по бул. \"Цар Борис\" трябва да се финансират с европари.\r\n\tДруг по-малък трамваен ремонт със сигурност ще започне и завърши това лято. Плановете на общината са на 1 юли да започне работата по релсовия път при кръстовището на булевардите \"България\" и \"Гешов\". Още в края на май там ще стартира обновяването на подлеза.\r\n\tТрамвайните релси ще се ремонтират от компаниите \"РВП Илиенци\" и \"Джи Пи Груп\" срещу 1.85 млн. лева без ДДС. Срокът за изпълнение е 36 календарни дни.\r\n\t\r\n\tТази година трябва да приключат и два проекта, останали от 2017 г. Става въпрос за разширяването на бул. \"Тодор Каблешков\" и на бул. \"Монтевидео\".\r\n\tПърво започва работата по \"Каблешков\". Ремонтът там продължава от 1 юни при кръстовището с бул. \"Цар Борис III\".\r\n\t\r\n\tПоръчката за изграждане на още едно платно по тази пътна артерия беше спечелена от \"Трейс Груп Холд\", а цената е общо 8.48 млн. лева. Срокът на договора е до март 2019 г. За следващата година ще остане участъкът при изграждащата се метростанция от трети лъч.\r\n\tОт 1 юли се възобновява и работата по бул. \"Монтевидео\". Той ще се разширява в участъка от ул. \"Боряна\" до бул. \"Н. Петков\".\r\n\tВ края на юли ще се преасфалтира част от бул. \"В. Левски\" - от Ректората до бул. \"П. Евтимий\".\r\n\t\r\n\tДо месец трябва да започне ремонт и на бул. \"Арсеналски\".\r\n\t\r\n\tОт общината искат да ремонтират и тунела при НДК, както и този в \"Люлин\". Поръчката за първия обаче беше прекратена заради липса на кандидати. За тунела на \"Люлин\" има 3 подадени оферти - на \"ГБС-Инфрастурктурно строителство\", на \"Станилов\" и на консорциум, в който влизат \"Геострой\" и \"Пътстрой - 92\".", "date": "2018.04.30", "title": "Сезонът на големите ремонти в София започва през май"}
{"url": "http://www.mediapool.bg/velokontsesiyata-v-stolitsata-e-varnata-na-popravitelen-news278510.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният административен съд отмени решението на Столичния общински съвет за определяне на концесионер, който да изгради и експлоатира системата за отдаване под наем на обществени велосипеди и рекламни елементи. Според решението от 24 април документите на участниците в търга трябва да бъдат разгледани и оценени наново, тъй като един от тях е отстранен неправомерно.\r\n\tРешението може да се обжалва в 14-дневен срок.\r\n\tЗа победител в процедурата беше определено обединението \"София байкс\", в което влизат печатницата \"Билборд\" АД, фирмата за реклама в метрото \"Моушънс артс\" и компанията \"Делта карт\", която притежава картинг пистата \"Лаута\" в Пловдив. Срещу концесионна такса от 1.8 млн. евро на година те трябваше да получат правото да изградят 33 стоянки, да осигурят 400 велосипеда и да ползват 150 рекламни съоръжения. Според предложението им те ще управляват системата 8 години и ще инвестират в изграждането ѝ 2.2 млн. евро.\r\n\tРешението за определянето на \"София байкс\" за победител беше обжалвано от обединението \"Вело Арчър София\", свързано с рекламния бос Красимир Гергов. Според документите то е отстранено от участие, тъй като не се съобразило с площта, която трябва да заемат стоянките за велосипеди, както и със схемата за поставянето им. За това и офертата му не е оценена.\r\n\tСпоред съда обаче отстраненият участник е изпратил множество запитвания, свързани с площта на стоянките и схемата за поставяне, на които не е получил адекватни отговори от комисията по процедурата. Основният мотив на дружеството да предложи различни параметри на велопаркингите е бил, че така те отговарят на изискванията за безопасност. \"Вело Арчър София\" обаче декларира, че ще се съобрази със схемата и параметрите, заложени от общината. Въпреки това дружеството не е получило правото да даде допълнителни документи към офертата си, каквито са предоставили други участници в процедурата, става ясно от съдебното решение. Магистратите смятат, че документите на участниците в търга трябва да бъдат разгледани отново.\r\n\tРешението може да се обжалва, но това със сигурност ще забави още доста сключването на договор за концесията. Ако петчленен състав на Върховния административен съд потвърди решението на тричленния, това означава още по-голямо забавяне, тъй като оценката на офертите трябва да се прави наново, а е възможно и следващото решение да се обжалва.\r\n\tКонцесията за системата от обществени велосипеди беше открита през януари 2016 г. Повече от година мина, докато се стигне до избор на изпълнител през февруари миналата година.", "date": "2018.04.30", "title": "Велоконцесията в столицата е върната на поправителен"}
{"url": "http://www.mediapool.bg/shofyor-kamikadze-prebi-britanets-napravil-mu-zabelezhka-za-nepravilno-shofirane-news278539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВидеоклип, запечатал поредната проява на агресия на пътя на светофар във Велико Търново, обиколи социалните мрежи в неделя.\r\n\t \r\n\tНагъл шофьор налетя на бой на британец с мотор, осмелил се да му направи забележка за неправилно изпреварване и шофиране с превишена скорост.\r\n\t \r\n\t\"Не успях да снимам целия бой, защото бях сама и ме беше страх... Но въпросният човек изложи всички движещи се по ул. \"Магистрална\" на опасност, движейки се с превишена скорост... Накрая човекът, който се осмели да му направи забележка, беше пребит от него\", пише авторката на видеото Мария Йотова.\n\n\r\n\t \r\n\tТя е студентка, живееща от 5 г. в Италия. По думите й, докато минавала през старата столица, джип правел тройни изпреварвания, засичал другите коли и се носел с много по-висока от допустимата скорост(главният път София-Варна все още минава през град Велико Търново, б.р.).Черният джип Инфинити FX 50 е с регистрация от София област - СО 8947 ВР.\r\n\t\"Този с джипа караше ужасно по \"Магистрална\", засече мен, една учебна кола и още много. Изпреварваше даже от вътрешната страна на платното и направи същото и с този човек с мотора (той се оказа англичанин). На светофара човекът от мотора слезе възмутен и започна да му вика... и тогава вече другият слезе от джипа и започна да го удря\", разказа младата жена пред Нова телевизия в понеделник.\r\n\t \r\n\tТя сподели, че всички мъже от колите и служителите от близката бензиностанция са останали безучастни. Оказва се, че няма нито един подаден сигнал до 112 или по друг начин до органите на реда.\r\n\t \r\n\tМария Йотова твърди, че възрастният човек е съборен на земята и ритан от шофьора.\r\n\t \r\n\tПолицията във Велико Търново се самосезира и установи самоличността на агресивния шофьор от видеото. Показания ще даде и Мария Йотова. В полицията обаче не е постъпила жалба от нападнатия мъж.\r\n\t \r\n\tСпоред информация на ″Велико Търново утре″ 61-годишният британски гражданин, постоянно пребиваващ в България, с адрес в община Севлиево, и 33- годишният водач на лекия автомобил от гр. Правец нямат претенции един към друг. На двамата са съставени предупредителни протоколи. На водача на автомобила е съставен акт по Указа за борба с дребното хулиганство, който ще бъде внесен в съда за разглеждане.", "date": "2018.04.30", "title": "Шофьор \"камикадзе\" преби британец, направил му забележка за неправилно шофиране"}
{"url": "http://www.mediapool.bg/britanskiyat-vatreshen-ministar-podade-ostavka-zaradi-skandal-s-migranti-news278509.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският министър на вътрешните работи Амбър Ръд подаде оставка, след като правителството се опита да отговори на общественото възмущение от отношението на ведомството й към живеещи от години във Великобритания карибски имигранти, определени погрешка като незаконно пребиваващи, предаде Ройтерс.\r\n\t \r\n\tОвакантеният пост се заема от привърженик на оставането на страната в ЕС. Самият нов вътрешен министър е потомък на имигранти и първият представител на малцинство, който се издига на толкова висока позиция.\r\n\t \r\n\tКанцеларията на министър-председателката Тереза Мей съобщи, че Ръд е подала оставка, след като изглежда е подвела парламента за съществуването на набелязан брой незаконни мигранти, подлежащи на депортиране годишно.\r\n\t \r\n\tГоворител на \"Даунинг стрийт\" съобщи, че снощи министър-председателката е приела оставката на Ръд.\r\n\t \n\n\r\n\tОт около две седмици 54-годишната Амбър Ръд е подложена на критики след разкритието, че нейните служби са имали набелязан брой нелегални мигранти, които трябва да експулсират годишно. Пред парламентарна комисия министърката отрече да е знаела за съществуването на такива целеви депортации и беше обвинена, че е заблудила депутатите.\r\n\t \r\n\tОставката беше огласена само часове след като министърката каза, че ще остане на поста си, за да гарантира, че британската имиграционна политика е \"хуманна\". Политици от опозицията обаче я призоваха да се оттегли.\r\n\t \r\n\tОттеглянето на Ръд, вътрешен министър от 2016 г. и един от най-преданите хора на Тереза Мей, е тежък удар за министър-председателката, на която на 3 май предстоят местни избори, смятани за тест за нейното консервативно правителство.\r\n\t \r\n\tРъд плаща за т.нар. скандал \"Уиндръш\". В страната се надигна възмущение, след като в. \"Гардиън\" съобщи, че на хора, дошли от Карибите в десетилетията след Втората световна война, наскоро са били отказани медицински грижи и че те са били заплашени с депортирани, тъй като не могли да представят документи, доказващи правото им да живеят в страната.\r\n\t \r\n\tХиляди имигранти, пристигнали от страни от Общността на нациите между 1948 г. и началото на 70-те години, за да участват във възстановяването на страната след втората войната, получили правото да останат завинаги.\r\n\t \r\n\t\"Уиндръш\" е името на първия кораб, с който имигрантите от Карибите пристигнали близо до Лондон. Много от тях всъщност имали британско поданство, тъй като били родени в колониалната епоха.\r\n\t \r\n\tОнези, които така и не се опитали да получат лични документи по надлежния ред, се оказаха третирани като незаконни имигранти и са застрашени от експулсиране, ако не докажат правото си на пребиваване за всяка година, прекарана във Великобритания.\r\n\t \r\n\tСлед избухналото възмущение, Тереза Мей беше принудена да се извини на ръководителите на тези страни на среща на върха на Общността на нациите, състояла се преди две седмици в Лондон.\r\n\t \r\n\tВ понеделник Амбър Ръд каза, че дълбоко съжалява за създалата се ситуация, изтъкна значителния принос на поколението \"Уиндръш\" за Великобритания и заяви, че тези хора могат да получат националност, без да доказват правото си.\r\n\t \r\n\tСаджид Джавид е първият политик от малцинство заемащ такъв висок пост\r\n\tБританският министър-председател Тереза Мей назначи в понеделник Саджид Джавид на овакантения пост, предаде Ройтерс.\r\n\t \r\n\tДжавид е бивш управляващ директор на \"Дойче банк\" и досега беше министър по въпросите на жилищното строителство, регионите и местното самоуправление.\r\n\t \r\n\t\"Кралицата с удоволствие одобрява назначението на многоуважавания член на парламента Саджид Джавид за министър на вътрешните работи\", заяви канцеларията на Мей.\r\n\t \r\n\tДжавид, който подкрепяше оставането на Великобритания в Европейския съюз, може да промени баланса, възприет от екипа на Мей в преговорите за Брекзит. Той каза, че резултатът от референдума за членството на Великобритания в общността през 2016 г. означава, че \"в някои отношения сега всички сме привърженици на Брекзита\".\r\n\t \r\n\tДжавид, чиито родители са дошли от Пакистан, е първият политик от малцинство, заемащ един от четирите водещи поста в британското правителство.\r\n\t \r\n\tРъд подаде оставка заради отношението към някои хора, дошли във Великобритания от Карибите преди много време и.\r\n\t \r\n\tДжавид изрази гнева си от отношението към неправилно окачествените като незаконни имигранти британски граждани, като каза пред в. \"Сънди телеграф\": \"Това би могло да съм аз.\"", "date": "2018.04.30", "title": "Британският вътрешен министър подаде оставка заради скандал с мигранти"}
{"url": "http://www.mediapool.bg/danni-na-patsienti-mozhe-da-sa-otkradnati-ot-germanski-bolnitsi-news278512.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛични и вероятно деликатни данни на пациенти може да са били откраднати от стотици германски болници, съобщи ДПА, като се позова на медицински доклад във в. \"Билд\".\r\n\t \r\n\tАсоциация, отговаряща за болници главно в района Рейнланд, е уведомила членовете в писмо в средата на април за евентуалната кражба. Тя е била информирана анонимно на 11 април, че интернет платформата medialeaks.cc разполага с деликатни данни от над 300 болници в Германия от последните 10 години.\r\n\t \r\n\tВ писмото се казва, че според информация от оператора, \"който не е разкрил своята самоличност и е регистрирал интернет домейна на Кокосовите острови\", тя разполага с над една трета от деликатните данни, които болниците са длъжни да събират от последните 10 години.\n\n\r\n\t \r\n\tОсвен финансови и лични данни може да е засегната и друга деликатна информация като възраст, пол и пощенски код.\r\n\t \r\n\tГоворител на прокуратурата в Кьолн каза, че е получено уведомление за липсващи данни и се разследва каква информация е открадната.\r\n\t \r\n\tБолничната асоциация на Рейнланд потвърди автентичността на писмото, цитирано от \"Билд\".", "date": "2018.04.30", "title": "Данни на пациенти  може да са откраднати  от германски болници"}
{"url": "http://www.mediapool.bg/desi-banova-chaka-dete-ot-prezidenta-rosen-plevneliev-news278513.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодещата на прогнозата за времето на Нова телевизия Десислава Банова и президентът Росен Плевнелиев (2012 - 2017) очакват дете, съобщи предаването \"На кафе\" по Нова телевизия. Банова лично е потвърдила новината\r\n\t \r\n\tПреди месец Банова обяви, че тя и Плевнелиев са се сгодили. По думите й предложението е било много романтично и е дошло няколко месеца по-рано, по време на пътуване до Виена.\r\n\t \r\n\tЛюбовната връзка между президента Плевнелиев и Банова се следи активно в ефира на Нова телевизия. Сега водещата казва, че сватбата им ще се състои далеч от светлините на прожекторите, в тесен семеен и приятелски кръг.", "date": "2018.04.30", "title": "Деси Банова чака дете от президента Росен Плевнелиев"}
{"url": "http://www.mediapool.bg/iran-e-za-zapazvane-na-yadrenoto-sporazumenie-no-e-gotov-za-dialog-po-drugite-vaprosi-news278514.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентите на Франция Еманюел Макрон и на Иран Хасан Рохани са се уговорили в телефонен разговор в неделя вечер да работят заедно в следващите седмици за запазване на споразумението от 2015 г. за иранската ядрена програма, съобщи Елисейският дворец.\r\n\t \r\n\tВ разговора, продължил повече от час, Макрон предложил на Рохани допълнителни разговори да обхванат \"три допълнителни и наложителни теми\" - програмите на Иран за балистични ракети, ядрените му дейности след 2025 г. и основните регионални кризи в Близкия изток, се казва в съобщението на Елисейския дворец, цитирано от Ройтерс.\r\n\t \r\n\tЯдреното споразумение между Иран и страните от групата 5+1 - САЩ, Русия, Франция, Великобритания, Китай и Германия, сключено през 2015 г., по никакъв начин не подлежи на преговори. Това заявил Рохани на Макрон според съобщение на иранското президентство, цитирано от АФП.\r\n\t \r\n\tИран няма да приеме никакви ограничения отвъд ангажиментите си по силата на международните норми след 2025 г., добавил иранският президент. Той казал, че ядреното споразумение е не само конструктивно за мира в района, но е и основа за доверие между Запада и Иран, посочва ДПА.\r\n\t \n\n\r\n\tРохани обаче изразил готовност за диалог по другите въпроси, за да се гарантира регионална стабилност и сигурност и да се води борба с тероризма, отбелязва ДПА.\r\n\t \r\n\tПрезидентът на САЩ Доналд Тръмп, който е яростен противник на ядреното споразумение с Иран, трябва да обяви на 12 май дали ще оттегли САЩ от него и дали след това ще наложи отново едностранните американски санкции срещу Иран, вдигнати след влизането в сила на споразумението.\r\n\t \r\n\tСега президентът на САЩ обмисля предложението на Макрон за запазване на действащото споразумение, едновременно с провеждането на преговори за допълнително споразумение по други въпроси.", "date": "2018.04.30", "title": "Иран е за запазване на ядреното споразумение, но е готов за диалог по другите въпроси"}
{"url": "http://www.mediapool.bg/na-5-mai-severna-koreya-shte-se-varne-v-chasovata-zona-na-yuzhna-koreya-news278517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в Северна Корея решиха на 5 май да преместят стрелките на часовници с 30 минути напред, за да бъде страната в един часови пояс с Южна Корея, съобщи севернокорейската осведомителна агенция КЦТА, цитирана от ТАСС.\r\n\t \r\n\tКЦТА се позова на указ на Президиума на Върховното народно събрание (парламента) \"За промяна на пхенянското време\".\r\n\t \r\n\tУстановяването на единен часови пояс на Корейския полуостров беше договорено на историческата среща между южнокорейския президент Мун Дже-ин и севернокорейския ръководител Ким Чен-ун на 27 април в пограничното селище Панминчжон.\r\n\t \r\n\tСеверна и Южна Корея бяха в една и съща часова зона в течение на десетилетия до 2015 г., когато Пхенян въведе собствена, като върна стрелките с 30 минути назад спрямо Сеул.", "date": "2018.04.30", "title": "На 5 май Северна Корея ще се върне в часовата зона на Южна Корея"}
{"url": "http://www.mediapool.bg/liderat-na-protestite-v-armeniya-e-ofitsialen-kandidat-za-premier-news278518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на арменската опозиция и депутат Никол Пашинян беше официално издигнат от парламентарната коалиция \"Елк\" за кандидат за поста министър-председател, в навечерието на решаващо гласуване за бъдещето на бившата кавказка съветска република, предаде Франс прес.\r\n\t \r\n\tПашинян обяви пред депутатите, че ако бъде одобрен, първата му политическа крачка ще е провеждането на прозрачни и честни парламентарни избори в най-кратки срокове.\r\n\t \r\n\tОпозиционният лидер каза още, че ако бъде избран, ще бъде \"изкоренена корупцията и ще има върховенство на закона\".\r\n\t \r\n\tПред журналисти Пашинян обеща, че ще се опита да върне Азербайджан към конструктивен диалог по въпроса за Нагорни Карабах. Той добави, че, ако стане премиер, ще повиши отбранителната способност на Армения и ще направи всичко за засилване на армията.\r\n\t \r\n\tПо-рано водачът на вълната от протести, предизвикали изненадващ вакуум във властта в Армения, съобщи, че се е срещнал с новия президент на страната Армен Саркисян и се надява да получи подкрепата му да стана премиер, предаде Асошиейтед прес.\n\n\r\n\t \r\n\tАрменският парламент планира във вторник да избере заместник на Серж Саркисян, който подаде оставка миналата седмица след бурни протести срещу избирането му за министър-председател.\r\n\t \r\n\tПред десетки хиляди привърженици, събрали се в отговор на призива му на площада на Републиката в центъра на столицата Ереван, снощи Пашинян обеща \"победа на Кадифената революция\" и заяви, че е готов да стане премиер.\r\n\t \r\n\t\"На 1 май нашата победа ще бъде официално утвърдена\", обеща Пашинян, цитиран от Франс прес.\r\n\t \r\n\tБившият премиер Карен Карапетян, който беше назначен за изпълняващ длъжността до избирането на нов министър-председател, е от Републиканската партия на Серж Саркисян. Партията разполага с мнозинство в парламента. Неин говорител каза в събота, че тя няма да издига свой кандидат за премиер, но депутатите й ще гласуват анблок.\r\n\t \r\n\tПред поддръжниците си снощи Пашинян каза, че има подкрепата на три други парламентарно представени партии.\r\n\t \r\n\tРусия следи внимателно кризата в Армения, където има голяма военна база. Пашинян заяви, че Москва няма от какво да се страхува, ако той ще стане премиер.\r\n\t \r\n\t\"В близко бъдеще отношенията ни ще се развият и задълбочат, което ще е в национален и правителствен интерес на Армения\", добави опозиционният лидер.\r\n\t \r\n\tМеждувременно, след медийни публикации, ръководството на ереванския държавен университет съобщи, че е готово да възстанови студентските права на лидера на протестното движение и е съгласно да му бъде издаден диплом за завършено висше образование.\r\n\t \r\n\tПрез 1995 г., въпреки отличния си успех, Пашинян е изключен от факултета по журналистика заради отсъствия от лекции без уважителни причини.\r\n\t \r\n\tСтуденти са събрали подписи с искане да бъдат възстановени правата на Пашинян.", "date": "2018.04.30", "title": "Лидерът на протестите в Армения е официален кандидат за премиер"}
{"url": "http://www.mediapool.bg/irak-osadi-na-dozhivoten-zatvor-19-ruskini-prisaedinili-se-kam-islyamska-darzhava-news278519.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентралният наказателен съд в Багдад, който се занимава с дела за тероризъм, осъди вчера на доживотен затвор 19 рускини, присъединили се към джихадистката групировка \"Ислямска държава\" в Ирак, предаде Франс прес, като се позова на съдебен източник.\r\n\t \r\n\tВсички тези жени бяха признати на първа инстанция за виновни по обвинения, че са се присъединили и са подкрепяли ИД, каза председателят на съда при обявяване на присъдата.\r\n\t \r\n\tОсвен 19-те рускини, същата присъда за същите деяния получиха шест азербайджанки и четири гражданки на Таджикистан.\r\n\t \r\n\tОбвиняемите присъстваха на съдебното заседание заедно с децата си.\r\n\t \r\n\t\"Не знаех, че сме в Ирак. Заминах със съпруга и децата си да живеем в Турция, а после изведнъж установих, че всъщност съм в Ирак\", каза една от подсъдимите. Този аргумент повториха и останалите жени.\r\n\t \n\n\r\n\tПрисъдите им подлежат на обжалване.", "date": "2018.04.30", "title": "Ирак осъди на доживотен затвор 19 рускини, присъединили се към \"Ислямска държава\""}
{"url": "http://www.mediapool.bg/nad-polovin-milion-leva-shte-izleze-voenniyat-parad-za-gergyovden-news278520.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад половин милион лева ще струва организацията и провеждането на традиционния военен парад в столицата по повод 6 май – Деня на Храбростта и празник на Българската армия. По времето на предишните кабинети на ГЕРБ парадите бяха по-скромни по финансови причини, но сега се очаква мащабно събитие с представянето на много техника.\r\n\t \r\n\tТочната цена ще стане ясна след провеждането на парада, но от МО съобщиха пред Меdiapool, че се очаква тя да надмине 500 хиляди лева. Средствата основно ще отидат за гориво и транспорт на техниката.\r\n\t \r\n\tСъбитието ще е по-мащабно заради отбелязването на кръглата 140-годишнина от създаването на Българската армия.\n\n\r\n\t \r\n\tТази година се очаква по жълтите павета да дефилират танк Т-72, бронирани машини БМП-1 и БМП-23 и друга сухопътна техника, а в небето над София да прелетят изтребител МиГ 29, транспортен самолет \"Спартан\", вертолети Ми 17, Ми 24 и \"Кугър\" и други. \r\n\t \r\n\tГвоздеят в парада обаче ще бъдe представянето на бъдат пусковите установки от зенитно-ракетни комплекси С-300, С-125 и С-200.\r\n\tТанк Т-72, самоходна гаубица \"2С-1”; бойна машина на пехотата (БМП-1 и БМП-23), многоцелеви транспортьор лек брониран (МТЛБ) \"Тунджа”, бронетранспортьор (БТР) 60ПБ МД1, зенитно-ракетен комплекс \"ОСА”-AK, 152-мм оръдие гаубица Д-20, реактивна система за залпов огън (РСЗО) БМ-21 \"Град”, тактически ракетен комплекс  (ТРК) „Точка”, бронирани леки автомобили с повишена проходимост „Мерцедес” G 270, брониран \"Хамър”, бойни бронирани колесни машини \"Commando seleсt” и \"Guardian”, брониран автомобил „SAND CAT”, пускови установки от зенитно-ракетни комплекси С-300, транспортно-зареждащи машини за зенитно-ракетен комплекс С-125 и С-200 .\r\n\tВоенновъздушните сили ще представят типове летателна техника, която е на въоръжение в момента. Над площада, в различни формации ще преминат: вертолет Ми 17  - носещ националния флаг; вертолети Ми-24 и АS-532 AL \"Cougar”, военно-транспортен самолет C-27J \"Spartan”, учебните самолети      L-39ZA и \"Пилатус“  РС9М и бойните самолети Су-25 и МиГ-29. Така на практика армията ще покаже най-доброто въоръжение, с което разполага. \r\n\t \r\n\tТрадиционно по площад \"Княз Александър I” в София ще минат и представителни блокове на гвардейците, видовете въоръжени сили, специалните сили от 68-ма бригада, военни полицаи и други.\r\n\t \r\n\tПарадът ще се води от командира на Сухопътните войски генерал-майор Михаил Попов.\r\n\t \r\n\tТази година той ще се проведе на фона на хроничните проблеми на българската армия. Над 5500 места за военни остават незаети, а основната техника и въоръжение в армията все още е съветска.\r\n\t \r\n\tМодернизацията все още е в бъдеще време, като напоследък става все по-съмнително дали правителството има политическа воля да се захване сериозно с нея. \r\n\t \r\n\tВъпреки критиките към провеждането на скъпи паради, те са една от малкото възможности данъкоплатците да се запознаят с възможностите на армията и събират значителен зрителски интерес. \r\n\t \r\n\tСъбитията ще започнат още на трети май, когато в НДК ще се проведе концерт на Гвардейския представителен духов оркестър и Представителния ансамбъл на въоръжените сили. На пети май на площад \"Княз Александър I” ще има \"музикален парад” с участието на военните оркестри.\r\n\t \r\n\tВоенният парад на шести май започва в 9.30 часа. \r\n\t \r\n\tГергьовден започва да се чества още със създаването на Българската армия. С указ от 9 януари 1880 г. княз Александър Батенберг постановява честването на празника. В началото празникът се отбелязва скромно с панихиди в гарнизоните. От 1931 до 1933 година празникът е честван в София на така наречения \"Площад на победите\" в днешния квартал \"Лагера\". След това церемонията се провежда на площада пред храм-паметник \"Св. Александър Невски\".\r\n\t \r\n\tКато празник на Българската армия Гергьовден е честван до 1953 г. Оттогава до 1991 г. празник на армията е 23 септември - датата, на която се отбелязва началото на Септемврийското въстание от 1923 г.\r\n\t \r\n\tСлед промените от 1989 година за Ден на Българската армията е обявен 23 август - началото на Шипченската епопея. Като воински празник обаче 23 август е честван само през 1991 г. и 1992 г. От януари 1993 г. с правителствен указ 6 май отново е възстановен като Ден на храбростта и празник на Българската армия.", "date": "2018.04.30", "title": "Над половин милион лева ще излезе военният парад за Гергьовден"}
{"url": "http://www.mediapool.bg/dvaiset-i-shest-dushi-povecheto-irantsi-zaginali-pri-raketna-ataka-v-siriya-news278521.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри ракетен удар в Северна Сирия в неделя вечер са загинали 26 проправителствени бойци, предимно иранци, предаде Асошиейтед прес, като се позовава на базираната във Великобритания неправителствена организация Сирийски център за наблюдение на човешките права.\r\n\t \r\n\tСпоред организацията нападението изглежда е било извършено от Израел.\r\n\t \r\n\tУдарът бил насочен срещу оръжеен склад за ракети земя-земя в база в Северна Сирия, носеща името \"Бригада 47\". Сред жертвите има и четирима сирийци.\r\n\t \n\n\r\n\tВ хода на продължаващата вече седем години сирийска гражданска война Техеран изпрати хиляди бойци в подкрепа на силите на президента Башар Асад.\r\n\t \r\n\tПо-рано сирийската телевизия съобщи за \"нова агресия\", при която с ракети са били ударени военни предни постове в Хама и околностите на Алепо в Северна Сирия.\r\n\t \r\n\tСпоред СЦНЧП броят на загиналите може да нарасне, тъй като при атаката са били ранени и 60 души, също бойци, а няколко са в неизвестност.\r\n\t \r\n\tНападението беше извършено на фона на растящо напрежение между Иран и Израел след въздушния удар по-рано този месец по сирийската авиобаза Т-4 в провинция Хомс,\r\n\tЦентрална Сирия, при която загинаха седем ирански военни. Сирия, Иран и Русия обвиниха Израел за атаката. Израел тогава нито потвърди, нито отрече, отбелязва Асошиейтед прес.\r\n\t \r\n\tВ публикувано в четвъртък интервю израелският министър на отбраната Авигдор Либерман заяви, че страната му ще удари Техеран, ако бъде нападната от своя най-голям враг Иран. С това изострената още отпреди словесна война между двата противника ескалира още повече.\r\n\t \r\n\tИранската телевизия също съобщи за атаката, като се позова на сирийските медии.\r\n\t \r\n\tПолуофициалната иранска осведомителна агенция ИСНА предаде, че при удара са загинали 18 иранци, включително командир. По нейни данни той е нанесен в предградие на град Хама, Централна Сирия. В съобщението си ИСНА се позовава на \"местни източници и активисти\". Според иранската агенция с ракетите са били атакувани сгради и центрове, сред които с голяма доза вероятност е и оръжеен склад.", "date": "2018.04.30", "title": "Двайсет и шест души, повечето иранци, загинали при ракетна атака в Сирия"}
{"url": "http://www.mediapool.bg/kak-da-razberesh-kim-news278522.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмерикански разузнавателни експерти се опитват да съставят профил на Ким Чен-ун, за да дадат на президента Доналд Тръмп конкурентно предимство в една от най-значимите срещи след края на Студената война, но са изправени пред голямо предизвикателство - да разберат потайния севернокорейски ръководител, за когото малцина знаят нещо.\r\n\t \r\n\tСледвайки дългата традиция на въоръжаване на американските президенти с политически и психологически досиета на чужди лидери преди решаващи преговори, правителствените аналитици събират всяко парче информация за Ким, до което могат да се докопат, и коригират по-ранни оценки за силните и слабите му страни, казват американски представители пред Ройтерс.\r\n\t \r\n\tТе донякъде ще разчитат на впечатленията, получени от директора на ЦРУ Майк Помпейо, който само преди седмици стана първият високопоставен служител от администрацията на Тръмп, който се срещна с Ким. Помпейо, който беше номиниран от Тръмп за държавен секретар, се върна от Пхенян, описвайки младия севернокорейски лидер в частен разговор като \"умно момче, което си пише домашното\" за срещите, по думите на американски служител, който за първи път описва личните впечатления на Помпейо от Ким.\n\n\r\n\t \r\n\tПрофилът ще включва също разузнавателни данни, събрани от предишни сведения, взети от други лица, които са се срещали с Ким, включително бившата звезда от НБА, Денис Родман, бивши съученици на Ким от пансионата в Швейцария и южнокорейски пратеници, казва друг американски представител, пожелал да остане анонимен.\r\n\t \r\n\tВсичко това се използва, за да се актуализира секретното досие на американското правителство за поведението, мотивите, личността и управленския стил на Ким, което да помогне на Тръмп и неговите сътрудници да разработят стратегия за преговори с Ким на очакваната първа по рода си среща между американски и севернокорейски лидери.\r\n\t \r\n\tСлужител на Белия дом отказа да разкрие подробности за усилията за по-добро разбиране на Ким, но посочи: \"Продължават активните усилия на правителството за подготовка на срещата между президентите\", която се планира за края на май или началото на юни.\r\n\t \r\n\tВъпреки това, преките сведения за Ким остават ограничени - \"черна кутия\", според един американски служител, запознат с усилията за профилирането му, най-вече предвид недостига на шпиони и информатори на терен, и трудностите пред киберразузнаването в страна, където използването на интернет е минимално.\r\n\t \r\n\tКогато Ким за първи път дойде на власт, ЦРУ му предричаше кратък политически живот. Седем години по-късно тази прогноза е изоставена и той е възприеман като хитър и безжалостен лидер.\r\n\tВ последно време, мнозина американски експерти бяха сварени неподготвени от това, колко ловко Ким премина от своя войнствен порив да изгради арсенал от ядрени ракети към дипломатическа офанзива.\r\n\t \r\n\tОформящият се в САЩ консенсус за Ким е идентичен на това, което мнозина външни експерти публично изказваха. Той е възприеман като \"рационален играч\", казват американски представители, а не като \"напълно луд\", както веднъж го нарече Тръмп. Той жадува да изпъкне в международен план, но основният му стремеж е \"оцеляването на режима\" и запазването на семейната династия, което предполага, че ще му е трудно да се съгласи на пълно ядрено разоръжаване, казват американски служители.\r\n\t \r\n\tТой е достатъчно безжалостен да екзекутира свои роднини, но сега се чувства достатъчно сигурен във властта, за да преговаря с Тръмп, допълват те. В личен аспект той е възприеман по-близо до харизматичния си дядо, Ким Ир-сен, отколкото до по-срамежливия пред камерите баща. Изпращането на сестра му на зимната олимпиада в Южна Корея през февруари и появата на съпругата му при посещението на южнокорейска делегация през март, показва опит да смекчи образа си навън, добавят американските служители.\r\n\t \r\n\tЗащитен от изключителната затвореност на Северна корея, Ким създаде много проблеми за профилиращите го американски разузнавателни агенции. Директорът на националното разузнаване на САЩ Дан Коутс каза в своя реч по-рано този месец, че ръководството на Северна Корея е \"един от най-трудните възможни обекти\" за събиране на разузнавателна информация.\r\n\t \r\n\tАмериканските експерти ще изучават внимателно едновременно думите и езика на тялото на Ким на историческата му среща с южнокорейския президент Мун Дже-ин в петък, казват американски служители.\r\n\t \r\n\tАналитици от американското разузнаване с години са изучавали семейната история, речите, снимките и видеозаписите на Ким, и сега внимателно анализират записи и коментари на неговите последни публични срещи с южнокорейски и китайски представители.\r\n\t \r\n\tАмериканските власти са разговаряли също със севернокорейски бегълци и дори са прибягвали до източници \"от втора ръка\" като спомените на японски готвач на суши, работил някога за семейството на Ким, разказват няколко служители и експерти.\r\n\t \r\n\tОсвен усилията за сглобяване на профила на Ким, другото предизвикателство е какъв обем информация да се подаде на Тръмп, известен с малкото си търпение за детайлни брифинги и дълги документи, и след това да го убедят да не действа инстинктивно, както често постъпва с чужди лидери, казват американски представители.\r\n\t \r\n\tДокладчиците се очаква да ограничат своите презентации до съкратена версия, придружена от снимки, карти, рисунки и видеозаписи, допълват те.\r\n\t \r\n\tНе за първи път служителите от разузнаването прибягват до помощта на снимков материал, за да може президентът бързо да схване въпрос за Северна Корея.\r\n\t \r\n\tВ началото на мандата му, на Тръмп беше показан умален макет на разрастващ се севернокорейски ядрен полигон с отварящ се планински връх и миниатюрна Статуя на свободата вътре в него, за да може да получи представа за мащабите на обекта, казват двама американски служители.\r\n\t \r\n\tПредставител на Белия дом отказа да коментира този епизод. Поддръжниците на Тръмп казват, че той е вещ във визуалното възприемане на информация. \"Успешната му кариера в строителния бизнес означава, че той е много добър в архитектурните проекти и строителните планове. Така че той се учи визуално и това му служи много добре\", допълва един служител на Белия дом.\r\n\t \r\n\tВ продължение на десетилетия американското правителство е поръчвало профили на чужди лидери, особено на свои противници като Саддам Хюсейн в Ирак, Муамар Кадафи в Либия и Фидел Кастро в Куба. Много други правителства правят същите проучвания. Подобни анализи, които датират от усилията на американското правителство по-добре да разбере Адолф Хитлер в Германия, понякога се считат за полезни за американските управници. Бившият президент Джими Картър пише в мемоарите си, озаглавени \"Да съхраним вярата\", че подробните профили на израелския премиер Менахем Бегин и на египетския президент Ануар Садат са донесли \"големи дивиденти\", помагайки му в сключването на мирното споразумение от 1978 г.\r\n\t \r\n\tНо практиката \"опознай врага\" не винаги се оказва ефективна.\r\n\t \r\n\tНапример, в първоначалния базов анализ на Ким, сглобен след идването му на власт през 2011 г., се предполагаше, че той е вероятно твърде неопитен, за да оцелее във вътрешните борби, но дори да успее, вероятно би бил по-заинтересован да реформира отслабената икономика на Северна Корея, отколкото да продължава ядрената програма.\r\n\t \r\n\t\"Няма идеални неща\", коментира Джералд Пост, психиатър, който основава центъра на ЦРУ за изследване на политическата личност и е съставял профили на Ким и баща му, като добавя:\"Но трябва да положим максимални усилия, за да разберем как Ким вижда света\".\r\n\t \r\n\tПост, който сега има частна психиатрична практика в Мериленд, казва, че неотдавна е бил консултиран от сътрудник на Тръмп, който трябвало да информира президента. Той отказа да даде подробности за съветите, които е дал.\r\n\t \r\n\t\"Всички слушаме криминалните психиатри в разузнавателната общност\", казва Уенди Шърман, бивш американски преговарящ със Северна Корея, която е пътувала до Пхенян с тогавашния държавен секретар Мадлин Олбрайт през 2000 г., за да се срещне с бащата на Ким, Ким Чен-ир.\r\n\t \r\n\tНо тя отбеляза, че личния контакт е най-добрия начин да се оцени севернокорейският лидер. \"Уверена съм, че отивайки с екип от разузнавачи, Майк Помпейо се е върнал с голямо количество полезна информация\", допълни тя пред Ройтерс.", "date": "2018.04.30", "title": "Как да  разбереш  Ким"}
{"url": "http://www.mediapool.bg/reitingat-na-prezidenta-na-yuzhna-koreya-nadhvarli-70-sled-sreshtata-mu-s-kim-news278523.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРейтингът на южнокорейския президент Мун Дже-ин за първи път от последните четири месеца надхвърли 70 процента, след историческата му среща със севернокорейския лидер Ким Чен-ун, съобщи агенция Йонхап, като се позовава на социологическо проучване.\r\n\t \r\n\tАнкетата, направена от института Риалмитър показва, че 70 процента от запитаните одобряват начина, по който Мун Дже-ин ръководи държавата, което е нарастване с 2.2 процентни пункта в сравнение с предишната седмица. Този рейтинг е най-високият от януари насам, когато одобрението към президента е достигало 70.6 процента.\r\n\t \r\n\tСред участвалите в анкетата 2502 души 24.4 процента не одобряват работата на президента, което е спад с 3 процента в сравнение с данните от преди седмица.\r\n\t \r\n\tНа 27 април в граничното село Панминчжон се състоя историческа среща между лидерите на двете Кореи - първата от десет години насам. Преговорите завършиха с подписването на Декларацията от Панминчжон, в която се подчертава, че общата цел на двете държави е денуклеаризация на Корейския полуостров.", "date": "2018.04.30", "title": "Рейтингът на президента на Южна Корея надхвърли 70% след срещата му с Ким"}
{"url": "http://www.mediapool.bg/pompeio-mirat-mezhdu-izraeltsi-i-palestintsi-vse-oshte-e-prioritet-za-sasht-news278524.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният секретар на САЩ Майк Помпейо заяви, че уреждането на палестинско-израелския конфликт остава приоритет за правителството на президента Тръмп, макар и то да не е съгласно с оценката, че този конфликт е главната причина за нестабилността в Близкия изток, предаде Асошиейтед прес.\r\n\t \r\n\tПомпейо направи изявлението си в понеделник в йорданската столица Аман. Той призова палестинците да се върнат към преговорите с израелците с думите, че САЩ са отворени за уреждане на конфликта чрез т. нар. двудържавно решение, тоест чрез съществуването на две държави. Помпейо нарече този вариант за решение \"вероятна развръзка\".\r\n\t \r\n\tДържавният секретар не отправи критики към израелските власти за действията им при справянето с масовите палестински протести по границата между Израел и Газа през последния месец. Той заяви, че САЩ напълно подкрепят правото на Израел да се защитава.\r\n\t \r\n\tВ хода на двудневната си визита в Израел и Йордания държавният секретар не се срещна с нито един палестински представител, отбелязва Асошиейтед прес.", "date": "2018.04.30", "title": "Помпейо: Мирът между израелци и палестинци все още е приоритет за САЩ"}
{"url": "http://www.mediapool.bg/obyaven-e-dvustepenen-konkurs-za-stroitelya-na-gazovata-vrazka-s-gartsiya-news278525.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектната компания за строежа на газовата връзка между България и Гърция \"Ай Си Джи Би\" обяви обществената поръчка за най-важния етап от реализацията на интерконеткора – избор на изпълнител.\r\n\tПоръчката е на стойност 145 млн. евро без ДДС и предпочетеният кандидат ще има 18 месеца за проектирането, доставката на допълнителни материали и изграждането на газопровода от Стара Загора пезе Хасково до Комотини с капацитет от 3 млрд. куб. м. годишно.\r\n\tСъщо като при поръчката за тръби, обявена от \"Ай Си Джи Би\", и при тази кандидатите трябва да отговарят на предварително поставени условия и в първия етап от конкурса ще се преценява именно дали покриват зададените технически и финансови критерии. Допуснатите кандидати ще получат правото да внесат своите оферти. Във втората фаза те ще бъдат разглеждани, оценени и класирани.\r\n\tПоръчката е от този вид, тъй като включва проектирането и изграждането на голямо техническо съоръжение за пренос на газ в двете посоки на територията на България и Гърция, обясниха от проектната компания, в която с равни дялове участват \"българският енергиен холдинг\" и италиано-гръцката \"Посейдон\".\r\n\tЗаради международния характер на проекта, \"Ай Си Джи Би\" ще ползва стандартните условията на ФИДИК, Сребърна книга, адаптирани за конкретния случай, за изграждане на обекта  в трансграничен контекст. \"Стандартните договорни условия на ФИДИК са избрани и поради естеството им на международен, разпознаваем стандарт и най-добра практика за възлагане на строителство от такъв мащаб\", посочват от компанията.\r\n\tРешението и обявлението за обществената поръчка са изпратени за публикуване в Регистъра на обществените поръчки към Агенцията по обществени поръчки (АОП), както и в Официален вестник на ЕС на 30 април 2018 г.\r\n\t\"Газовата връзка е ключов и приоритетен инфраструктурен проект за България и Гърция, както и основен елемент в политиката на двете правителства за диверсификация на източници и маршрути на природен газ в региона. Обявяването на тази процедура демонстрира по недвусмислен и еднозначен начин ангажираността ни за реализацията на този проект и е знак, че той действително се намира в изключително напреднал етап, който създава условия строителството на газопровода да започне през последното тримесечие на 2018 г.“ коментира Теодора Георгиева, изпълнителен директор от българска страна на проектната компания ICGB.\r\n\t\"Със стартирането на тази обществена поръчка се обезпечава фактическото започване на строителството на газопровода и очакваме въвеждането в търговска експлоатация да бъде реализирано през 2020 г.“, допълва изпълнителният директор от гръцка страна Константинос Караянакос.\r\n\t\"Ай Си Джи Би\" ще предостави неограничен, пълен, безплатен и пряк достъп по електронен път до документацията за обществената поръчка от датата на публикуването й. Достъпът до нея ще е възможен в секцията  на компанията.\r\n\tОт смесеното дружество приветстват всички потенциални кандидати в процедурата и декларират, че приоритет на компанията е създаването на условия за обективен, прозрачен и конкурентен избор.\r\n\tТова е третата поръчка за реализацията на проекта, обявена от \"Ай Си Джи Би\".\r\n\tТъргът за избор на инженер-консултант на строежа срещу 8.4 млн. евро. предстои да бъде възобновен, след месеци блокада заради обжалване пред антимонополния орган и Върховния административен съд от винарна и фирма за имоти. Съдът обаче вече се е произнесъл срещу двете жалби.\r\n\tПри поръчката за доставчик на тръбите срещу 60 млн. евро, в която играят десетима кандидати предстои да се реши кои от тях ще бъдат поканени да внесат оферти. Очаква се това да стане ясно до 11 май, коментира преди дни пред Mediapool  Георгиева. Менилят петък изтече срокът, в който участниците могат да внесат допълнителни документи и да отстранят констатирани от комисията по обществената пръчка нередности и несъответствия.\r\n\tЗаявления за участие подадоха турските \"Ноксел Челик Бору Санайи А.Ш\", \"Умран Челик Бору Санайи А.Ш\" и \"Ерсиваш Челик Бору Санайи А.Ш\", които очевидно са свързани; индийските \"Джиндау САУ Лтд\" и \"Велспун Корп Лимитед\", руските тръбни заводи в Загорск и Челябинск,.българската \"Топливо-2\", германската \"Залцгитер Манесман Интернешънъл\" и гръцката \"Коринт Пайпуъркс С.А.\".\r\n\tИндийската \"Джиндау\" обаче вече е отстранена, защото е включила в заявлението си и ценово предложението, което е нарушение на процедурата и няма да бъде поканена да продължи в надпреварата.", "date": "2018.04.30", "title": "Обявен е двустепенен конкурс за строителя на газовата връзка с Гърция"}
{"url": "http://www.mediapool.bg/kam-iztochna-evropa-es-ne-e-bankomat-news278540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ сряда Еврокомисията ще представи бюджетната рамка за периода 2021-2027 година. Дали този бюджет ще „накаже\" със съкращаване на помощите онези държави, които занемаряват върховенството на закона и не проявяват солидарност по въпроса за бежанците и мигрантите?\r\n\tСпоред германския вестник „Билд\", новият бюджет на ЕС ще хвърли ръкавица към някои своенравни държави-членки. „Ако има сериозни спънки по отношение на принципите на правовата държава, разделението на властите и солидарността, занапред Брюксел ще плаща по-малко пари - такива са плановете на Еврокомисията, които ще бъдат представени в сряда\", пише изданието и цитира еврокомисарката по правосъдието Вера Юрова, според която изплащането на европейски помощи ще бъде обвързано с функционирането на правовата държава. Според Юрова, комисарите били единодушни, че трябва да се въведе такова условие.\r\n\t\r\n\t„Билд\" уточнява, че на мушка са държави като Полша, Унгария, Словакия и Чехия. Според други източници обаче, европейските фондове могат да бъдат съкратени и за България и Румъния, където все още има сериозни проблеми в съдебната система и в борбата срещу корупцията. Страните от така наречената „Вишеградска група\" трайно са на нож с Брюксел, например по въпроса за разпределянето на бежанците, пише вестникът и продължава: „Това е лоша новина най-вече за Варшава, където управляващата партия „Право и справедливост\" непрекъснато са разправя с Брюксел по въпроса за независимостта на съдилищата. Нашата източна съседка получава най-високите европейски помощи\", посочва изданието и цитира полския вестник „Жечпосполита\", според който Полша е „като наркозависима\" от европейските финанси и гледа на ЕС като на \"банкомат, за който не ти трябва нито банкова карта, нито ПИН\".\r\n\tПо-нататък „Билд\" цитира полски медии, според които парите за Полша може да бъдат съкратени с 8%. А това се равнява на около 1 милиард евро годишно. Според вестника, по този начин Еврокомисията цели не само да се покрие част от финансовия недостиг, предизвикан от Брекзита, но и да се пренасочат пари към някои южноевропейски държави като Гърция и Испания, както и към страни и региони, които приемат бежанци. Авторът на статията припомня, че такава е нагласата както на германската канцлерка Ангела Меркел, така и на френския президент Еманюел Макрон: „Скоро няма да ги има онези 13 милиарда от британската вноска. Същевременно обаче ще се харчат повече пари за защита на общите граници, за интеграция на мигрантите и за борба срещу младежката безработица в южната част на ЕС. А това означава, че в момента ЕС се намира във финансов цугцванг\", коментира \"Билд\".\n\n\r\n\tВ Унгария, където партията на премиера Виктор Орбан отново спечели изборите, при това с лозунга „Да спрем Брюксел!\", положението прилича на това в Полша. Страната получава солидна европейска подкрепа - въпреки посегателствата срещу правовата държава и въпреки антиевропейската реторика на управляващите. Премиерът Орбан гръмко обяви, че иска да изгради една \"нелиберална държава\" и да забрани дейността на онези НПО, които се намесват в политиката, припомня изданието и цитира политолога Торстен Бенер, според когото е крайно време Меркел и нейните сподвижници да се намесят в защита на правовата държава. „Напълно неприемлив е пакетът от закони „Спрете Сорос\", с чиято помощ Орбан се опитва да ограничи помощта, която американският милиардер оказва на унгарското гражданско общество и на организациите, подпомагащи бежанците\", казва в тази връзка пред „Тагесшпигел\" германският зам.-министър на външните работи Михаел Рот.\r\n\t\r\n\tНо плановете да се съкратят европейските пари за онези държави, които нарушават правилата, не стъпват върху достатъчно стабилна правна основа. Навярно поради това еврокомисарката Вера Юрова се подсигурява с уточнението, че те „не са насочени конкретно срещу една или друга държава\". А в документ като бюджетната рамка това не и възможно, защото бюджетът се разпределя преди всичко по пера, уточняват източници от Еврокомисията. Въпреки това държавите, които внасят повече пари в общата хазна, искат да обвържат изплащането на субсидии с независимостта на съдилищата. Тук аргументът им е убедителен: единствено независимите съдилища могат да гарантират, че европейските пари ще се използват по предназначение. Насрещният аргумент обаче също има своята тежест: европейските помощи не са инструмент за дисциплиниране на непослушни държави-членки. Тяхната цел е преди всичко да изравнят стандарта на живот вътре в ЕС.", "date": "2018.04.30", "title": "Към Източна Европа: ЕС не е банкомат"}
{"url": "http://www.mediapool.bg/zhurnalisti-ot-bbs-i-frans-pres-sa-sred-zhertvite-na-poredna-karvava-ataka-v-kabul-news278511.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДевет журналисти са сред близо 40-те жертви на серия атентати и нападения в Афганистан в понеделник, съобщи СиЕнЕн.\r\n\t \r\n\tСред тях са световноизвестният местен фотограф Шах Марай, който от години отразява най-горещите точки от конфликта в страната за Франс прес, и репортерът на ББС Ахмад Шах.\r\n\t \r\n\tКървавата серия започна сутринта с взрив в района на американското посолство и правителствените сгради в Кабул, в близост до централата на афганистанското разузнаване.\n\n\r\n\t \r\n\tЗа да отразят атаката на място пристигнали десетки журналисти. Тогава последвала втора атака на атентатор самоубиец, преоблечен като телевизионен оператор.\r\n\t \r\n\tПри двете атаки загинаха най-малко 25 души, сред които осем журналисти, повечето от които местни.\r\n\t \r\n\tОтговорността нападенията пое \"Ислямска държава\".\r\n\t \r\n\tСлед първата атака, извършена от самоубиец, \"вероотстъпниците от силите за сигурност, медиите и други хора се стекоха към мястото на операцията, където един брат камикадзе ги изненада с жилетката си с експлозиви\", се казва в комюнике на афганистанския клон на ИД, публикувано в Телеграм.\r\n\t \r\n\tВ отделен инцидент бе убит и репортерът от секцията на ББС в Афганистан Шах Марай. Той е бил застрелян от неизвестен нападател, прибирайки се в дома си в провинция Хост.\r\n\t \r\n\tАфганистанският президент Ашраф Гани осъди категорично нападението в Кабул и го нарече военно престъпление.\r\n\t \r\n\tПо същото време атентатор самоубиец, вероятно талибан, чиято мишена беше конвой на НАТО от румънски военни в южната афганистанска провинция Кандахар, уби 11 деца от мюсюлманско религиозно училище.\r\n\t \r\n\tМедресето в района Даман на Кандахар било точно до пътя, по който минавали военните, а децата се били скупчили край шосето.\r\n\t \r\n\tПри нападението са ранени 16 души, между които петима войници на алианса, девет цивилни и двама полицаи, съобщи говорител на началника на полицията в провинцията.\r\n\t \r\n\tТелевизия Толо нюз предаде, че атентаторът се е взривил около 11 ч. в натъпкан с експлозиви автомобил.\r\n\t \r\n\tЗасега талибаните не са поели отговорност за нападението.\r\n\t \r\n\tРумънският контингент от операция \"Решителна подкрепа\" отговаря за сигурността на летището в Кандахар.\r\n\t \r\n\tТова е поредната черна серия от Афганистан. Преди седмица с взривни устройства бяха убити 60 души пред център за регистрация на избиратели в западната част на града.", "date": "2018.04.30", "title": "Журналисти от ББС и Франс прес са сред жертвите на поредна кървава атака в Кабул"}
{"url": "http://www.mediapool.bg/ekspertna-grupa-shte-reshava-sadbata-na-drevnoto-selishte-pod-struma-news278541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството ще се съобрази с мнението на експертите за бъдещето на древното селище, открито по трасето на магистрала \"Струма”, заяви вицепремиерът по икономическите в ъпроси Томислав Дончев пред бТВ в понеделник.\r\n\tКоментарът му е по повод откритите край благоевградските села Зелен Дол и Покровник много добре запазени останки от предполагаемото древно селище Скаптопара. Разкритите 12 сгради, след които гробница и раннохристиянска църква, са датирани в периода ІІІ – VІ век. Местните излязоха с искане за преместване на трасето на магистралата и експонирането на древното селище за привличане на туристи.\r\n\tОт археологическия музей, който прави разкопките, обаче обявиха, че откритите на терена сгради са предимно в основи и  от камък на глинена спойка или на суха фуга. Поради тази причина тяхната консервация, реставрация и експониране ще струват скъпо. Те предложиха преместване на гробницата пред музея в Благоевград или в село Покровник.\r\n\tСпоред жителите в региона обаче останките трябва да останат на място и готвят референдум за това. Те смятат, че преместването на откритите църква, баня и гробница няма да има същото въздействие, както реставрирането на място. Вече има петиция, която ще бъде изпратена до всички възможни институции. В групата във Фейсбук в подкрепа на Скаптопара вече има над 8000 души.\r\n\t\"Знаем какъв е потокът за Гърция, Банско, Огняново и така нататък. Една част от тези хора да минат оттук, това ще даде тласък на самия град”, коментира Сашо Милчев, общински съветник, пред телевизията.\r\n\tОще преди ден обаче регионалният министър Николай Нанков обясни, че евентуалното преместване на трасето на автомагистралата ще отложи строежа й с две години. Той допълни, че по казуса е сформирана експертна група, която да вземе предстои да вземе решение, което да не сблъсква двата интереса - скоростното строителство на \"Струма\" с консервирането, експонирането и социализирането на ценните находки от античния римски град. Затова сме осигурили финансов ресурс в размер над осем милиона лева за разкопките по цялото протежение на АМ \"Струма\", добави той.\r\n\t\"От около седмица сме в постоянен контакт с министъра на културата Боил Банов, тъй като аз, като обикновен човек, трябва да се вслушвам в гласа на експертите. Те ще преценят какво следва от тук нататък\", заяви Нанков в неделя..\r\n\t\"Трябва да минаваме през нови имоти, които нямат парцеларен план, няма процедури по отчуждаване. Ще трябва да стартираме нови процедури, това ще отнеме голям финансов ресурс. Но не може да измерваме историята на базата на няколко милиона лева, ако се наложи изместване на трасето\", посочи Нанков. Според него няма гаранция, че при изместването на трасето няма отново да се попадне на археология.\r\n\tСъщата теза изрази в понеделник и Томислав Дончев.\r\n\t \"Трудно ще бъде изместването наляво или надясно, защото вероятността при изместването да бъдат намерени нови археологически забележителности е голяма. Дали е възможен вариантът естакада – да, той е възможен”, каза вицепремиерът..\r\n\tТова заяви още, че правителството на ГЕРБ компромиси с историята, с археологическите забележителности не е правило, \"ече обаче сме свидетели на нереализирани идеи за музеи на открито\".\r\n\tТой припомни,че кабинетът е отпуснал хиляди левове за подпорна стена на магистралата при Мурсалево, където да бъдат изложени открити ценности. \"Мястото пустее. А останки от римската вила, открита на съседен обект, стоят в склад в Кочериново. Самите камъни, изграждали вилата, са струпани и обрасли с бурени в стопанския двор”, посочи Дончев.", "date": "2018.04.30", "title": "Експертна група ще решава съдбата на древното селище под \"Струма\""}
{"url": "http://www.mediapool.bg/grazhdanite-na-es-poluchavat-razshiren-dostap-do-konsulska-zashtita-news278542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт утре влизат в сила правила, според които граждани на ЕС, които пътуват или работят в държава извън Общността, подлежат на допълнителна консулска закрила, съобщи Европейската комисия.\r\n\t \r\n\tПравилата засягат случаите, когато гражданин на ЕС пребивава в чужда страна, където няма дипломатическо или консулско представителство на неговата държава. В такива случаи от утре европейците ще могат да се обръщат към консулствата на други страни от ЕС.\r\n\t \r\n\tРазширената консулска защита се предвижда в случаи на тежко заболяване, задържане, загуба на паспорт, евакуация, или когато граждани на ЕС станат жертва на престъпление. ЕК отбелязва, че в 60 на сто от случаите подобна консулска защита се търси за изгубени лични документи.\r\n\t \r\n\tПо данни на ЕК седем милиона граждани на ЕС се намират в чужда държава, където няма дипломатическо или консулско представителство на тяхната страна и се очаква след две години този брой да се е удвоил. Единствените четири държави на света, в които всички страни от ЕС имат такива представителства, са САЩ, Китай, Индия и Русия.\r\n\t \n\n\r\n\tЗа 2015 г. всеки шести гражданин на ЕС е пътувал на почивка до държава извън Общността, а общо 30 милиона са трайно заселилите се в чужбина европейци. Всяка година европейците предприемат 90 милиона пътувания в чужбина по работа или за отдих.", "date": "2018.04.30", "title": "Гражданите на ЕС получават разширен достъп до консулска защита"}
{"url": "http://www.mediapool.bg/barnie-e-uveren-che-za-granitsata-mezhdu-irlandiya-i-severna-irlandiya-e-vazmozhna-news278543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният преговарящ на Европейския съюз за Брекзит Мишел Барние изрази днес увереност, че Брюксел и Лондон могат да се споразумеят за правилното решение, за да се избегне връщането на твърда граница между Ирландия и Северна Ирландия, предаде Ройтерс.\r\n\t \r\n\tБарние каза, че постигането на споразумение за Брекзит, включително за ирландската граница, \"ще подготви почвата за конструктивни преговори за по-широко партньорство в бъдеще\".\r\n\t \r\n\tПо думите му преговарящите от Великобритания и Европейския съюз трябва да постигнат бърз напредък по въпроса за ирландската граница до срещата на лидерите от ЕС през юни, която според него ще бъде \"трамплин\" за сключване на окончателна сделка през октомври.\r\n\t \r\n\t\"Що се отнася до напредъка и юни, мисля, че юни е трамплин за Европейския съвет през октомври, който ще бъде последният съвет за постигане на споразумение за напускане\", каза той на пресконференция в граничния ирландски град Дъндолк.\r\n\t \r\n\tЕС предлага, ако всички други опити за избягване на твърда граница се провалят, Северна Ирландия да създаде \"обща регулаторна зона\" с Ирландия и останалите 26 държави от ЕС (след излизането на Великобритания), което на практика да остави британският район в митнически съюз с общността.\r\n\t \n\n\r\n\tВеликобритания, която все още обсъжда своята стратегия за Брекзит, казва, че евентуално споразумение между нея и ЕС за свободна търговия, което да бъде сключено до 2021 г., може да реши въпроса за границата. Британският министър-председател Тереза Мей отхвърля предложението на ЕС като заплаха за конституционната цялост на Великобритания.", "date": "2018.04.30", "title": "Барние е уверен, че за границата между Ирландия и Северна Ирландия е възможна"}
{"url": "http://www.mediapool.bg/pregovorite-za-pravitelstvo-v-italiya-se-provaliha-pet-zvezdi-iska-novi-izbori-news278544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на италианското Движение \"Пет звезди\" Луиджи ди Майо призова в понеделник за предсрочни избори през юни и каза, че усилията за съставяне на коалиция не са довели до успех, предаде Ройтерс.\r\n\t\r\n\t\"На този етап според мен няма друго решение, трябва да отидем отново да гласуваме колкото се може по-скоро\", заяви Ди Майо във Фейсбук и обвини други партии за това, че са отказали да преговарят с насоченото против върхушката движение.\r\n\t \r\n\tТой прикани лидера на крайнодясната партия \"Лига\" Матео Салвини да се присъедини към призива му за свикване на предсрочни избори през юни.\r\n\t \r\n\tГласуването на 4 март доведе до парламент, в който никоя политическа сила няма достатъчно мнозинство за съставяне на правителство.\r\n\t \n\n\r\n\tПовечето депутатски места бяха спечелени от десноцентристка коалиция, оглавявана от Лигата, но Движението \"Пет звезди\" получи най-голямо парламентарно представителство като отделна партия.", "date": "2018.04.30", "title": "Преговорите за правителство в Италия се провалиха, \"Пет звезди\" иска нови избори"}
{"url": "http://www.mediapool.bg/kmetat-na-selo-tazha-arestuvan-za-svodnichestvo-news278545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на село Тъжа Цвятко Балабуров и още осем души са арестувани по обвинение, че са предлагали момичета за сексуални услуги. Разследващите разполагат с информация, че групата е работила близо година на територията на София.\r\n\tГоляма част от срещите са ставали в софийския бар \"Десет\", където част от работещите момичета били принуждавани да проституират. Село Тъжа се намира в община Павел баня между Казанлък и Калофер.\r\n\t\"Близо до бара е имало и къща, където именно са се изпълнявали тези сексуални услуги. Обяви са се подавали във вестник \"Позвънете\". Оттам всеки желаещ е можел да се свърже на определен предоставен от групата телефон или телефони за връзка, където вече се е обаждал и е получавал съответната услуга. На адресите са намерени суми пари, като на ръководителя тя е около 15 000 лева, а на лицето, което е било най-приближено до ръководителя, сумата е около 4500 лева\", съобщава заместник-ръководителят на Специализираната прокуратура Детелина Йотова, цитирана от БНР.\r\n\tЗа седмина от задържаните ще бъде поискан постоянен арест. Останалите двама излизат на свобода срещу парични гаранции.", "date": "2018.04.30", "title": "Кметът на село Тъжа арестуван за сводничество"}
{"url": "http://www.mediapool.bg/tramp-iska-sreshtata-s-kim-chen-un-da-e-na-granitsata-mezhdu-dvete-korei-news278547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМун Дже-ин смята, че американският президент трябва да получи Нобелова награда за мир\r\n\tАмериканският президент Доналд Тръмп спомена селището Панминчжон на границата между двете Кореи като възможно място за историческата среща на върха със севернокорейския лидер Ким Чен-ун, предаде Ройтерс.\r\n\t \r\n\t\"Обмислят се много страни за срещата, но няма ли Домът на мира, на границата между Северна Корея и Южна Корея, да бъде по-представително, по-важно и по-трайно място, отколкото трета страна? Просто питам!\", написа Тръмп в \"Туитър\".\r\n\t \r\n\tНа същото място миналата седмица се срещнаха Ким и южнокорейския президент Мун Дже-ин. Те обещаха да работят за сключването на мирен договор между двете държави и да положат усилия за премахването на ядрените оръжия от Корейския полуостров.\r\n\t \r\n\tСъщевременно станя известно, че според южнокорейския президент Мун Дже-ин американският му колега Доналд Тръмп заслужава Нобеловата награда за мир заради усилията му да реши проблема със севернокорейската ядрена програма.\r\n\t \n\n\r\n\t\"Президентът Тръмп заслужава да спечели Нобеловата награда за мир. Това, от което се нуждаем, е само мир\", е заявил Мун на среща с висши държавни служители, предава Ройтерс.", "date": "2018.04.30", "title": "Тръмп иска срещата с Ким Чен-ун да е на границата между двете Кореи"}
{"url": "http://www.mediapool.bg/rakovoditelyat-na-yuzhnokoreiskoto-razuznavane-izigra-klyuchova-rolya-za-sreshtata-sas-severa-news278548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБършейки сълзите си зад южнокорейския президент Мун Дже-ин и севернокорейският лидер Ким Чен-ун, след като двамата обявиха историческото си споразумение в петък, стоеше мъж, работил две десетилетия, за да подготви малко вероятния диалог между старите врагове.\r\n\t \r\n\tПочти 18 години след като Со Хун, южнокорейски служител от разузнаването, пътувал до Пхенян, за да убеди откъснатия от света севернокорейски лидер Ким Чен-ир да проведе безпрецедентната първа среща на върха в столицата на Северна Корея през 2000 г., в петък той гледаше как синът на Ким обещава мир на Корейския полуостров - този път малко по-на юг от силно милитаризираната граница.\r\n\t \r\n\tВ петък севернокорейски лидер за пръв път стъпи на южнокорейска земя след Корейската война от 1950-53 г., оставила страната разделена, а двамата съседи в техническо състояние на конфликт.\r\n\t \r\n\tЗнаковата среща стана по-малко от година след като либералният южнокорейски президент Мун встъпи в длъжност и бързо постави Со начело на Националната разузнавателна служба, като каза, че той е \"точният човек\", който да съживи междукорейските връзки, обтегнати заради разработваните от Северна Корея ракети с ядрен заряд.\r\n\t \r\n\t\"Прекалено прибързано е да говорим за следваща междукорейска среща на върха\" каза миналата година Со пред репортери, след като назначението му беше оповестено и го върна в агенцията, която беше напуснал през 2008 г., когато беше избрано консервативно правителство. \"Но имаме нужда от нея\".\r\n\t \n\n\r\n\tСо, който лично помогна за организиране на двете предходни междукорейски срещи на върха през 2000 г. и 2007 г., е смятан за най-добрия експерт по Северна Корея в страната. Известен е като южнокорееца, срещал се най-много с покойния севернокорейски лидер Ким Чен-ир.\r\n\t \r\n\tИ Джон-сок, бивш министър по въпросите на обединението, посетил Пхенян заедно със Со през 2003 г., като специални пратеници на тогавашния президент Но Му-хен, в спомени през 2014 г. нарече Со \"преговарящ номер 1 със Северна Корея\".\r\n\t \r\n\t64-годишният Со, който в края на 90-те години е живял две години в Северна Корея, участва в план за строителство на ядрен реактор като част от международно споразумение от 1994 г. за замразяване на ядрените програми на Пхенян. Впоследствие тази сделка се проваля.\r\n\t \r\n\t\"Той вече знае как се случват нещата и какво трябва да се направи, а Мун му даде ясни политически напътствия\", каза Джон Дилъри - експерт по Северна Корея от университета Йонсоб в Сеул.\r\n\t \r\n\tПрезидентската Синя къща отказа коментар за ролята на Со, а с разузнавателната служба така и не беше установен контакт по въпроса.Мрежа от познанства\r\n\tПрез март той беше част от 10-членна делегация, посетила Ким Чен-ун, който е трето поколение лидер, в Пхенян и стана един от първите южноокорейски служители, срещнал се с Ким, след като той пое властта в края на 2011 г. след смъртта на баща си.\r\n\t \r\n\tНа срещата Ким не само се съгласил да се срещне с Мун, но също така слисал Со и останалите пратеници като казал, че би желал да обсъди денуклеаризацията с президента на САЩ Доналд Тръмп - подготвяйки терена за безпрецедентната първа среща между настоящите лидери на двете държави, вероятно в края на май или началото на юни.\r\n\t \r\n\tПо-късно Со организира и пътуване до Пхенян на американския си колега Майк Помпейо, за среща с Ким Чен-ун от 31 март до 2 април, и положи основите за планираната среща, казаха американски представители.\r\n\t \r\n\tПомпейо, по това време директор на ЦРУ, а сега нов американски държавен секретар, установил \"добра връзка\" с Ким и срещата им преминала \"много гладко\", каза Тръмп.\r\n\t \r\n\t\"Мисля, че мрежата от познанства беше от голямо значение за домакинството на тези две събития\", каза Мун Хон-сик, изследовател в Института за статегии по националната сигурност в Сеул. Мун посочи, че Со и създал контакт не само с Помпейо, а също и с Ким Йон-чхол - бивш началник на севернокорейското разузнаване, а сега отговарящ за междукорейските отношения.\r\n\t \r\n\tСо беше един от двамата служители, избрани от Мун да участват в първия му официален диалог с Ким Чен-ун, към когото се присъедини по-малката му сестра Ким Йо-чен, другият избран от Мун беше Ким Йон-чхол.\r\n\t \r\n\t\"Само присъствието там на Со говореше красноречиво за ролята, която е изиграл в подготовката на срещата на върха\", каза Соб Ю-сук, ръководител на научни изследвания в Института за изучаване на Северна Корея в Сеул.", "date": "2018.04.30", "title": "Ръководителят на южнокорейското разузнаване изигра ключова роля за срещата със Севера"}
{"url": "http://www.mediapool.bg/spasi-sofiya-sashto-razkritikuva-poslednite-zakonovi-predlozheniya-za-bezopasnost-po-patishtata-news278549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Спаси София\" се присъединява към , и други неправителствени и браншови организации, настояващи работата по представените наскоро от МВР нови проектозакони за движение по пътищата, за пътните превозни средства и за водачи на моторни превозни средства, да продължи.\r\n\t\"Според нас новите текстове създават множество отворени за интерпретация правила, които ще позволят своеволията на шофьорите и на контролните органи да продължат, както и са допуснали механичното преписване на морално остарели изисквания, които ограничават способността на общините да решават транспортните си проблеми адекватно\", се казва в съобщение на организацията, разпространено на 30 април.\r\n\tПо-нататък \"Спаси София\" :\r\n\tЗа добро или лошо, София е и занапред ще остане модел за подражание на големите общини в страната, и предвид катастрофалният ѝ провал да защити обществения си транспорт от увеличаващата се моторизация, считаме, че основна цел на трите нови закона трябва е да гарантират, че общините ще получат всички нужни им инструменти да изграждат устойчива, безопасна и конкурентноспособна транспортна система. Това може да се постигне само с правила за движение и регистриране на превозните средства на база устойчив модел на мобилност и с правилен приоритет за всички групи, участващи в движението.\r\n\tНамираме за незадоволително отсъствието на специфични правила и изисквания за превозните средства на градския транспорт. Законът трябва да наложи на общините минимални изисквания за достъпност на превозните им средства – да налага и изисква задължително преориентиране към нископодови автобуси, трамваи и тролейбуси, гарантиращи, че уязвимите групи пътници ще могат да се възползват от градския транспорт в града си свободно и самостоятелно. Макар София да е \"отличник\" в тази сфера, много други населени места в страната все още не намират за нужно преминаване към нископодови автобуси и/или тролейбуси или не намират нужната подкрепа от държавата за такава промяна.\n\n\r\n\t\"Спаси София\" изразява своята готовност да се включи в бъдещи работни групи, ако Министерствата на вътрешните работи и транспорта са готови да продължат работата по законите. Това разделение е добра инициатива, но крайният резултат трябва да е приемлив и да не нанася вреди на бизнеса и общините. Ако тези проектозакони се одържавят в този си вид, доволни няма да има.\r\n\tПисмото е изпратено до премиера и министрите на транспорта и вътрешните работи.\r\n\tТака \"Спаси София\" стана част от инициативата на сдружението Институт за пътна безопасност, който разкритикува предложението наскоро поредни законодателни промени и настоя за цялостна промяна на модела за безопасност по пътищата.", "date": "2018.04.30", "title": "\"Спаси София\" също разкритикува последните законови предложения за безопасност по пътищата"}
{"url": "http://www.mediapool.bg/vsyaka-vtora-danachna-deklaratsiya-za-2017-g-e-podadena-onlain-news278508.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОфисите на данъчната агенция приключиха приема на декларации за доходите на физическите лица през 2017 г., но по интернет документът може да се подава до полунощ на 30 април, съобщиха от Националната агенция по приходите в последния ден за обявяване на приходите на гражданите от граждански договори, хонорари, наеми, продажба на произведена от тях селскостопанска продукция или собствени художествени произведения .\r\n\tПодадени са над 500 000 декларации, почти половината от които онлайн, подписани с електронен подпис или с безплатния персонален идентификационен код - ПИК. Данъчните отчитат сериозно повишаване на интереса към е-подаването на декларации от физическите лица.\r\n\t\"Всяка втора декларация за доходите е получена онлайн тази година. Интересът към е-услугите на НАП е разбираем, тъй като те спестяват разходи и време както на гражданите, така и на администрацията“, коментира по повод края на кампанията Боряна Георгиева, директор \"Обслужване“ в НАП\r\n\tВ края на март Комисията за защита от дискриминация определи като “дискриминационна“ отстъпката от 5% от данъците при подаване на декларацията по електронен път до края на януари.\r\n\tНАП има право да наложи глоба до 500 лева за неподадена декларация и до 1000 за декларирани неверни данни.", "date": "2018.04.30", "title": "Всяка втора данъчна декларация за 2017 г. е подадена онлайн"}
{"url": "http://www.mediapool.bg/bnb-e-nalozhila-nadzorni-merki-na-5-banki-za-godina-news278550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБНБ е наложила надзорни мерки на 5 банки през 2017 г., а на други 2 са дадени надзорни предписания за отстраняване на слабости.\r\n\tТова става ясно от , който по традиция се публикува в последния ден на месец април и се внася за разглеждане в Народното събрание. Също по традиция въпросният отчет не съдържа нито имена на банки, нито каквито и да било подробности по отношение на работата на \"Банков надзор\".\r\n\tНадзорните мерки са едно от  за влияние върху банковия сектор. Те се простират от отправяне на писмени предупреждения, през забрана за определени сделки и операции, отстраняване на акционери, уволняване на управители на кредитните институции и др. Най-тежката надзорна мярка е отнемане на лиценза за банкова дейност. В отчета за 2017 г. няма информация какви са взетите надзорни мерки към споменатите пет финансови институции. в банки през 2017 г., пише още в документа, подписан от управителя Димитър Радев. Общо кредитните институции у нас към края на миналата година бяха 22, а клоновете на чуждестранни банки – 5.\r\n\tБНБ е проверявала дали трезорите са изпълнили препоръките й от предходни проверки, а също и мерките от проведения през 2016 г. мащабен преглед на активите на банковата система.\r\n\tВ резултат от изпълнените мерки част от банките са подобрили управлението на риска си. Частично са изпълнени препоръки, свързани с повишаване на ИТ сигурността, изграждане на резервен информационен център, преодоляване на повтарящи се слабости в бюджетния процес и др. Остават проблемите с вътрешния анализ на рисковете и на адекватността на капитала в някои от проверените банки.\r\n\t\"Неизпълнени в достатъчна степен остават надзорни предписания за необходимост от приемане на разписана методология за изготвяне на документацията за вътрешния анализ на адекватността на капитала и на подходите за вътрешна оценка за устойчивостта на институцията в условията на стрес, включване на всички значими рискове в системите им за управление и оценка на вътрешно присъщите рискове с оглед адекватното им отражение в капиталовата адекватност и капиталовото планиране\", посочват от БНБ.\r\n\tЦентралната банка е издала нови препоръки, като основната част от тях са за  и на оценката на обезпеченията по кредитите. Друга част от препоръките изискват  за да се осигури покритието с адекватен финансов ресурс на поетите рискове. На някои банки е предписана и актуализация на системите за ранно предупреждение.\r\n\tПрез 2017 г. банковата система отчете  което е добро ниво на възвращаемост на активите според централната банка. През миналата година се отчита  което е добър резултат на фона на нулевите ръстове от предходните години. Депозитите на бизнеса и домакинствата надхвърлиха 72 млрд., което е 6.1% ръст на годишна база. на страната през 2017 г., става ясно още от отчета на централната банка. Причината за минусовия резултат са отрицателните лихви. Доходността от управлението е минус 0.33%.\r\n\tВ предходните години, когато лихвите на международните пазари бяха високи заради кризата, БНБ внасяше в бюджета стотици милиони левове от управлението на резервите.\n\n\r\n\tСамата БНБ е получила 18 млн. евро доход от държаните при нея парични средства на търговските банки и на правителството заради въведените през миналата година отрицателни лихви.\r\n\tПрез 2017 г. БНБ е изразходвала  от които близо 37 млн. лв. са разходите за персонал. Работещите в централната банка и дъщерните й предприятия към края на миналата година са 1148 души, а само \r\n\tЗа заплати и бонуси на управителния съвет на БНБ, в който влизат 7 души, са платени 1.2 млн. лв., като от тях 0.35 млн. лв. са бонусите.\r\n\t подуправителите Калин Христов, Димитър Костов и Нина Стоянова – по 13 173 лв., а другите членове на управата – по 4391 лв., пише още в отчета на централната банка.", "date": "2018.04.30", "title": "БНБ е наложила надзорни мерки на 5 банки за година"}
{"url": "http://www.mediapool.bg/postroena-e-parvata-traba-na-turski-potok-news278551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолагането на дълбоководния участък на първата тръба на газопровода \"Турски поток\" от руското крайбрежие на Черно море до турското приключи в понеделник,  от руската компания \"Газпром\".\r\n\tПолагането на тръбите по дъното на Черно море бе извършено от кораба Pioneering Spirit. Неговата дневна производителност е била заваряването на 4.3 км на ден от морското трасе на газопровода. Максималната производителност на плавателния съд от 5.6 км на ден е била постигната два пъти през февруари.\r\n\tПроектът \"Турски поток\" се реализира според графика едновременно на крайбрежията на Русия и Турция. В момента в турския регион Къйъкьой се работи по оборудването на приемен терминал за газовите доставки. След приключването и на този строеж ще завърши приемателната работа по първата тръба на съоръжението. \r\n\tПрез третото тримесечие на 2018 г. корабът Pioneering Spirit ще продължи работа по полагането и на втората тръба по дъното на Черно море, съобщава газовият концерн.\r\n\t\"Реализацията на проекта \"Турски поток\" продължава успешно. Приключен е важен етап -  построена е първата тръба. Темпът на строителство е висок\", заяви президентът на \"Газпром\" Алексей Милер. По неговите думи от началото на строежа на тръбата на 7 май 2017 г. общо по двете тръби са построени 1161 км от морското трасе. Това е 62% от неговата обща дължина.\r\n\t\r\n\tМорският участък на газопровода е 930 км от руското до турското крайбрежие. Едната тръба ще осигурява доставките за турския пазар. Втората се планира да е транзитна и да захранва Западна Европа като за целта се предвижда да се построят още около 180 км сухопътен участък, но все още няма конкретно решение дали ще стига до границата с Гърция или с България. Правителството на ГЕРБ се надява да привлече втората тръба за захранването и реализацията на планирания газов хъб край Варна. \r\n\tВсяка от тръбите на \"Турски поток\" се предвижда да транспортира годишно 15.75 млрд. куб. м газа. Първите доставки се очакват да тръгнат в края на 2019 г. \r\n\tОбщата стойност на газопровода се оценява на 7 млрд. евро.\r\n\t\r\n\tТурция е вторият по големина експортен пазар за руския концерн. В момента доставките на \"Газпром\" в гази държава се осъществяват по Трансбалканския газопровод, преминаващ през Украйна, Румъния и България и по газопровода \"Син поток\". През 2017 г. \"Газпром\" е изнесъл за турския пазар рекордни количества синьо гориво - 29 млрд куб. м, което е със 17.3% повече спрямо предходната година.", "date": "2018.04.30", "title": "Построена е първата тръба на \"Турски поток\""}
{"url": "http://www.mediapool.bg/13-mlrd-lv-e-izlishakat-v-byudzheta-kam-kraya-na-april-news278552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзлишъкът в бюджета към края на април достига 1.3 млрд. лв., което е 1.3% от прогнозирания БВП, сочат предварителните данни на финансовото министерство.\r\n\tЗа сравнение, към април 2017 г. излишъкът бе в размер на 1.59 млрд. лв.\r\n\t\"Месец април традиционно се характеризира с превишение на приходите над разходите по КФП поради спецификата на данъчния календар. За подобрението на бюджетното салдо през месеца допринасят и възстановените суми от ЕК в частта на помощите\", коментираха от Министерството на финансите.\r\n\tОбщите приходи към април 2018 г. се очаква да бъдат в размер на 12.9 млрд. лв., което е ръст от 925 млн. лв. спрямо април 2017 г. Данъчните и неданъчните приходи нарастват с 997 млн. лв. (8.6 %), докато постъпленията от помощи остават по-ниски от отчетените за същия период на 2017 г.\r\n\tРазходите към април 2018 г. са в размер на 11.6 млрд. лв., което е 29.5% от годишния разчет. За сравнение, към същия период на миналата година те са били 10.4 млрд. лв. Увеличението се дължи не само на национални разходи, но и на разплащания по европроектите.\r\n\t\"Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал (основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи\", посочват още от финансовото министерство.", "date": "2018.04.30", "title": "1.3 млрд. лв. е излишъкът в бюджета към края на април"}
{"url": "http://www.mediapool.bg/bozhidar-dimitrov-se-oplaka-che-agentsiyata-po-vpisvaniyata-ne-registrira-organizatsiyata-mu-news278553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенцията по вписванията е отказала да регистрира движението на Божидар Димитров \"Български надпартиен съюз Кан Кубрат\", съобщи в понеделник той, цитиран от агенция ″Фокус″.\r\n\tДимитров бе избран за председател на движението в началото на март, като даде заявка, че ще се бори за президентска република.\r\n\tПо думите му искането за регистрация не е било за партия, а за \"най-обикновена неправителствена организация, независимо от това, че тя ще се занимава с решаване и на политически проблеми\". Той посочи и какви са мотивите на Агенцията по вписванията, за да постанови отказа.\r\n\t\"Основната ни цел беше да сменим формата на управление на България от парламентарна на президентска република, смятайки нея за по-добра по ред показатели. Най-неочаквано получихме отказ. Аргументите за това са от няколко изречения, за които, честна дума, се чудех дали да се смея, или да плача. Аргументите са, че ние желаем да променим конституционния ред в България, а това е незаконно и едва ли не ще извършим държавен преврат или държавна измяна\", подчертава бившият шеф на Националния исторически музей. \r\n\tТой уточни, че вече няколко пъти е променяна конституцията, но с текстове, които не са от такава важност.\r\n\t\"Очевидно сме уплашили част от сегашния политически елит, който знае, че няма да има място в това, което сме предвидили като втора точка – съставени от президента \"професорски правителства\", допълни Димитров.\r\n\tТой подчерта, че решението за отказ от регистрация ще бъде обжалвано в 7-дневен срок пред Софийския градски съд, както изисква законът.\r\n\t\"Съзнателно ни тласкат, дявол да го вземе, към нещо, което се нарича политическа партия, избори и т.н.\", завърши историкът.", "date": "2018.04.30", "title": "Божидар Димитров се оплака, че Агенцията по вписванията не регистрира организацията му"}
{"url": "http://www.mediapool.bg/s-lozunga-rusiya-bez-putin-hilyadi-protestiraha-v-moskva-sreshtu-blokiraneto-na-telegram-news278554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди се събраха в понеделник в центъра на Москва, за да протестират срещу скорошните ограничения на свободата в интернет в Русия\r\n\t \r\n\tПроявата, организирана от Либертарианската партия в Русия, събра на централния булевард \"Академик Сахаров\" около 10 хиляди човека, предаде Асошиейтед прес.\r\n\t \r\n\tУчастниците в разрешената акция са били 7500 според московската полиция, цитирана от ТАСС.\r\n\t \r\n\tДемонстрантите издигаха транспаранти с текст : \"За свобода на словото\", \"Долу царя!\" и \"Русия без Путин\" и хвърляха хартиени самолетчета с логото на \"Teлеграм\".\n\n\r\n\t \r\n\tНякои от ораторите обвиниха президента Владимир Путин, че насърчава ограниченията върху свободата в Интернет.\r\n\t \r\n\tРуските власти започнаха да блокират този месец популярното приложение за комуникация \"Телеграм\" в изпълнение на постановено в тази връзка съдебно решение.\r\n\t \r\n\tДо съдебния акт се стигна, след като \"Телеграм\" отказа да сподели информационни масиви с Федералната служба за сигурност по съображения за защита на личните данни на потребителите.\r\n\t \r\n\tОт \"Телеграм\" бяха обявили, че приложението ще продължи да функционира въпреки забраната.\r\n\t \r\n\tВ изпълнение на съдебното решение руският телекомуникационен регулатор Роскомнадзор блокира по-рано през април някои сървъри, собственост на Гугъл и Амазон, и по този начин засегна милиони руски уебсайтове.\r\n\tОпозиционният активист и изтъкнат блогър Алексей Навални каза на днешния митинг, че властите се опитват да нарушат личното пространство на хората в мрежата.\r\n\t \r\n\t\"Включвам телевизора и виждам новината, че някои хора са решили, че имат правото да прочитат всичко, което съм написал в \"Телеграм\". Аз няма да търпя това\", заяви той.\r\n\t \r\n\tРуският предприемач Павел Дуров, разработил \"Teлеграм\", написа в социална медия, че митингът е \"безпрецедентен\" и че е \"горд да е роден в една и съща страна\" с протестиращите.", "date": "2018.04.30", "title": "С лозунга \"Русия без Путин!“ хиляди протестираха в Москва срещу блокирането на \"Teлеграм\""}
{"url": "http://www.mediapool.bg/nad-40-mln-lv-za-mantineli-za-sledvashtite-chetiri-godini-news278555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенция \"Пътна инфраструктура\" обяви обществена поръчка за над 40 млн. лв. за доставка и монтаж на ограничителни системи - мантинели, парапети, буфери и други елементи за следващите четири години.\r\n\tОбществената поръчка е разделена на 6 обособени позиции за съответните райони на страната - Северозападен, Северен централен, Североизточен, Югоизточен, Южен централен, Югозападен. За всеки от тях са отделени по 6.7 млн. лв. без ДДС.\r\n\tФинансирането е осигурено от бюджета на пътната агенция и няма да се ползва външно финансиране. Възможно е целият бюджет да не бъде усвоен, защото ще се възлага спрямо нуждите.\r\n\tКандидатите могат да подават оферти най-много за две обособени позиции.\r\n\tСрокът за участие в търга е до 17:30 часа на 14 юни 2018 г. Публичното отваряне на предложенията е насрочено за следващия ден.\r\n\t\r\n\tИзискванията към участниците са през последните 5 години да са изпълнили дейности, идентични или сходни с предмета и обема на поръчката, свързани с доставка и монтаж на ограничителни системи с обща дължина минимум 15 км по републиканските пътища или такива извън страната, които имат аналогични характеристики.\r\n\tДруго условие е кандидатите да притежават система за управление на качеството, сертифицирана съгласно стандарт БДС EN ISO 9001:2015 или еквивалент.", "date": "2018.04.30", "title": "Над 40 млн. лв. за мантинели за следващите четири години"}
