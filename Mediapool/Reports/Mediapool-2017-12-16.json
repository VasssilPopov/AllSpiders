{"url": "http://www.mediapool.bg/real-madrid-otnovo-e-kluben-svetoven-shampion-news273149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\"Реал\" (Мадрид) защити титлата си на световното клубно първенство и завършва годината с пет трофея.\r\n\tНосителят на купата на Шампионската лига имаше надмощие през целия двубой срещу носителя на Копа Либертадорес – бразилския \"Гремио\", но отбеляза само едно точно попадение.\r\n\tНегов автор от пряк свободен удар в 53-ата минута беше Кристиано Роналдо, който преди седмица спечели петата си \"Златна топка\" и се самопровъзгласи за най-великия футболист на всички времена.\r\n\tТова беше четвърти гол във финали през тази година за португалеца. Роналдо се разписа на два пъти за 4:1 срещу \"Ювентус\" в Шампионската лига и по веднъж в двубоя с \"Гремио\" и Суперкупата на Испания срещу \"Барселона\".\r\n\t2017 година е една от най-успешните в историята на Кралския клуб, който спечели титлата и Купата на краля в Испания, Суперкупата на Европа и Испания, и стана първия отбор, който защитава трофея в Шампионската лига. Сега \"Реал\" е и първият, който печели световното клубно първенство в два последователни сезона.\n\n\r\n\tБелият балет се изравнява с \"Барселона\" с по три трофея от междуконтиненталната надпревара.\r\n\tЗа Зиедин Зидан, който застана начело на \"Реал\" преди по-малко от две години, това е седма купа в треньорската му кариера.\r\n\tВ двубоя за третото място мексиканският \"Пачука\" победи с 4:1 \"Ал Джазира\". Мексиканците поведоха чрез Урета в 37-ата минута, а Ал Шамси изравни в началото на второто полувреме.\r\n\tПоследваха три безответни гола за \"Пачука\", които решиха спора. Хара вкара в 61-ата минута, а Де Ла Роса направи 3:1 в 79-ата. Крайното 4:1 оформи Сагал от дузпа шест минути преди краяна срещата.", "date": "2017.12.16", "title": "\"Реал\" (Мадрид) отново е клубен световен шампион"}
{"url": "http://www.mediapool.bg/sasht-iskat-stenata-na-placha-v-yerusalim-da-ostane-v-izrael-news273131.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените американски щати предвиждат Стената на плача в Източен Йерусалим да остане в Израел в съответствие с евентуалното мирно споразумение с палестинците. Това заяви високопоставен представител на правителството на президента Доналд Тръмп, цитиран от ДПА.\r\n\tТова изказване заплашва да разпали още повече напрежението, което и без това е силно сред палестинците и арабския свят заради решението на президента Доналд Тръмп да признае  Йерусалим за столица на Израел, посочва ДПА.\r\n\t\"Не можем да си представим ситуация, при която Стената на плача да не е част от Израел\", казва  източникът, пожелал анонимност, преди посещението на вицепрезидента на САЩ Майк Пенс в региона следващата седмица.\r\n\tСтената на плача, остатъците от западната стена на Втория храм в Йерусалим, е свещено място за последователите на юдаизма. Тя се намира на място в града, което е точка на религиозно напрежение между евреите и мюсюлманите. Първите го наричат Храмовия хълм, а вторите - Благородното светилище, отбелязва ДПА.\r\n\tС признаването на Йерусалим за столица на Израеламериканският президент показа, че държи на думата си, и е ангажиран с постигането на мир, е коментирал още правителственият източник пред агенцията.\n\n\r\n\t\"Очаквахме реакции. . ., но ще продължим да работим здраво по нашия план. . . Разбираме, че палестинците може да имат нужда от малък период на отрезвяване, но няма проблем. . . Така че ние ще сме готови, когато палестинците станат готови да възобновят (преговорите), но междувременно ни чака много работа\", каза представителят на американското правителство.\r\n\tВъв вторник започва обиколка на американския вицепрезидент Майк Пенс в Египет, Израел и Германия.\r\n\tПратеникът на Тръмп за близкоизточните мирни преговори Джейсън Грийнблат ще посети Израел следващата седмица, съобщи високопоставен представител на американското правителство, цитиран от Ройтерс.\r\n\tАгенцията отбелязва, че това ще е първата визита на Грийнблат в региона, откакто президентът на САЩ призна Йерусалим за столица на Израел. Пратеникът на Тръмп ще остане в Израел за посещението на Пенс по-късно следващата седмица, каза цитираният източник.", "date": "2017.12.16", "title": "САЩ искат Стената на плача в Йерусалим да остане в Израел"}
{"url": "http://www.mediapool.bg/zashto-vse-si-menim-resheniyata-news273133.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе съм сигурен минава ли ден, без някой да изрече на глас, че не можем да я караме все така – \"от днес за утре\". Че няма как нашата държава, нашето населено място, нашето правосъдие, нашето образование или здравеопазване, нашите институции и каквото още се сетите \"наше\", да се събуждат всяка сутрин с усещането, че не е имало никакво \"вчера\". Все едно, че не са били взети конкретни решения, които сме длъжни да следваме; все едно, че правото не е универсална норма, а само прищявка на властта в съответствие с добре познатия принцип в Османската империя \"право съди, криво съди стар кадия\" (в зависимост от променливата воля на падишаха).\r\n\tНима не изглежда повече от неестествено например властта онзи ден да обяви, че пак налива пари в спрения от самата нея проект \"Бургас Александруполис\", след като би трябвало да е ясно, че българо-гръцко-руското дружество няма да заработи? Освен ако (както в случая с \"Белене\") всичко не опира до двойни сметки или доста сложно политическо презастраховане (пак в зависимост от нечия променлива воля).\r\n\tЗатова ние вечно \"строим\" и \"не строим\". Или по точно: едновременно \"строим и не строим\". И за целта охраняваме \"гьол\", представяйки го за \"обект с национално значение\". Веднъж тъй, друг път – инак (пак в зависимост от конюнктурата).\r\n\tПо същия начин не търсим действащо правосъдие, а предпочитаме да реформираме самата (съдебна) реформа. Или всяка година променяме наредбите за лекарствата и потулваме проблемите в болниците, без да градим здравеопазване.\r\n\tАла най-лошото е, че, увлечени от това преливане от пусто в празно, започваме да губим усета си за яснота и разсъдливост, чувството си за критичност. И още по-трагикомичното е, когато всичко в България силово се : от долу до горе, от миналото към настоящето, от цар Борис Три до Борисов Три (както на високо равнище се казва). Без да забравяме за гороломния смях на \"човека от народа\" и личните \"срещи\" при Тодор Живков, чийто управленски модел изобщо не е забравен.\n\n\r\n\tНе твърдя, че нашенската  е необяснима – при неработещи добре институции, обричащи гражданите на произвол, човек бива принуден да търси среща с \"тялото на властта\" и там да изложи болките си. Пък после – каквото стане. А най-често става следното: височайшето \"тяло\" го приема, почесва се по главата и свива рамене, искайки да покаже, че нищо не може да се направи. От което и следва \"нищо\".\r\n\t***\r\n\tРефлекс на \"тялото на властта\", тъй дълготраен в политическите ни нрави, че не мога да не припомня една емблематична история, свързана с управлението на Петко Каравелов. Дължим я на издирвателството на Антон Страшимиров, който освен че е позабравен класик, е автор и на проникновени социално-психологически студии за българския характер (редно е да си спомним за него в тези дни, когато се навършват 80 години от смъртта му).\r\n\tТа в  книгата си \"Реформатор\" (Петко Каравелов. Психологичен очерк, 1934 г.), Антон Страшимиров разказва следното: \"\r\n\tЗвучи брутално, ала тъжното е, че Петко Каравелов е бил действително прав. И проектирана с днешна дата тази случка звучи още по-угнетително и прискърбно. Без значение дали \"тялото на властта\" си води бележки за някаква \"потреба\", или се ограничава единствено с възклицания.\r\n\tВ своята \"Книга за българите\", а и  в други студии, Страшимиров доразвива тези свои размисли в опит да формулира някаква теория на националния ни характер. Така стига до следните изводи:\r\n\tДо голяма степен, настоява той, всичко се дължи . На юг всичко е и (неопосредено от институции, както бихме казали днес).\r\n\tЗа да докаже изводите си, Антон Страшимиров се връща още по-назад във времето – към началото на Второто българско царство и една реч на цар Асен, произнесена преди битката за Амфиполи през 1195 г. Става дума за откъс от хрониката на Никита Хониат, в която се цитира царското слово преди сражението с ромеите. Ясно е, че византийският хронист не е могъл да присъства пряко на словото, произнесено във вражия лагер. Ала речта, настоява Страшимиров, е доста индивидуализирана, за да е пряка измислица. Затова, през думите на \"тялото на властта\", се опитва да очертае проблема на българите.\r\n\tА той, на първо място, се свежда, до  и , което идва да покаже, че \"тяхната ахилесова пета не е в черепа и не е в гърдите, а е в ума на българина\".\r\n\tЗатуй и цар Асен настоява българите да не се доверяват непрестанно на слухове. .\r\n\tОттук и \"диагностицирането\" на Антон Страшимиров най-общо се свежда до следното:\r\n\tА там, където липсва истина, има явен дефицит на справедливост. Чудно ли е тогава защо толкова бързо меним решенията си.", "date": "2017.12.16", "title": "Защо все си меним решенията?"}
{"url": "http://www.mediapool.bg/da-otkriesh-prestaplenie-v-smeha-i-usmivkata-news273124.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\"…Много хора са задържани, само защото носели светли дрехи, други – защото празнували свои празници, без да знаят за смъртта на Димитров, били въдворени сватбарите от цяла една сватба, на която се викало \"Хаирлия да е!\", въдворен бил младоженец от Провадийско, който направил сватбата си на 2 юли. Невинни поздрави и усмивки станали повод за изпращане в концлагер. Д-р Москов предава разказите на някои от въдворените: един извикал на колегите си много жизнерадостно: \"Здравейте!\", някой си тананикал, двама си приказвали със засмени лица, други се черпили за \"Бог да прости!\", известният кардиолог д-р Христо Ив. Пастухов поздравил позната и се усмихнал – \"Значи, радваш се!\", казали му в участъка и без други формалности го натоварили в камионетката.\r\n\tДо този момент рискът да попаднеш в концлагера е предвидим. Сега концлагерът започва да приема хора, които не са имали опозиционно поведение и не принадлежат към някоя от социалните или професионалните групи, които са обект на репресия. Изпращането им в концлагера е незабавно, без да преминават през следствието на Държавна сигурност, като по нареждане на помощник-министър Руси Христозов законовото оформяне на въдворяването се прави месеци по-късно.\r\n\t…\r\n\tТова е тъкмо онзи произволен избор на жертвата, за който Хана Аренд в \"Тоталитаризмът\" пише, че е най-важният принцип на тоталитарния концлагер: \"Тези групи напълно невинни са най-подходящите за радикалния експеримент по пълното им лишаване от права и унищожаването им като субекти на правото\".\r\n\tС осъществената възможност да се озовеш в концлагера, без да си политически противник или криминален престъпник, тази акция трябва да демонстрира на българското общество края на нормалната юридическа процедура, в която определено престъпление води до предвидимо наказание, и настъпването на епохата на непознаваемо по своята логика насилие, което може да открие престъпление дори в смеха и усмивката.\"\r\n\tТова е откъс от книгата на Борислав Скочев \"Концлагерът \"Белене\" 1949 – 1987\" – десетгодишно добросъвестно изследване на историята на най-големия комунистически концлагер в България, просъществувал практически почти без прекъсване чак до 1987 г.\r\n\tКонцлагер за робски труд, където с потресаваща жестокост и унижения трябва да бъде съкрушен довчерашният свободен човек. Който трябва да се откаже не само от политическата си борба и от почтено създаденото си – с образование и труд, място в обществото, но и от възгледите си, от религията си, от патриотизма си, от морала си, дори от радостта от труда.\r\n\tЗа да бъде създаден новият социалистически човек – този, който не трябва да има никаква друга идентичност – нито етническа, нито политическа, нито религиозна, нито класова. Освен една – тази на тоталитарния човек.\r\n\tТоест, на обезправения роб или на привилегирования слуга на властниците, ако приеме да им служи. За да бъде държана България в подчинение на Москва.\r\n\tМладите хора днес трудно могат да си представят абсурда на тоталитарната държава.\r\n\tДа те арестуват на 16-17 годишна възраст, да те смажат от бой и пратят в концлагер, защото слушаш западна музика, танцуваш рок, защото носиш модерно палтенце с дървени закопчалки или пък защото косата ти е вързана на конска опашка (вместо чинно сплетена в плитка), е абсурдно.\r\n\tНо е част от насилието на тоталитарната власт над младите хора в България. И колкото и да е странно, в това насилие има логика. Защото трябва да бъде смазан естественият за младия човек порив към свободата, да бъде унищожена всяка проява на различие, на младежка независимост, на дръзко неподчинение на съветския канон.\r\n\t\"В спомените си Христо Запрянов пише: \"Момичетата бяха много красиви, като че ли нарочно събирани по красота. Но не само красиви, момичетата се оказаха изключително смели и единни, просто решени. Може и младостта им да бе виновна. Един преди обяд докараха нови десетина навързани момичета от Белене. Пратиха ги да копаят царевица, но те под предлог, че е невъзможна нормата, отказват. Охраната посяга да удари една от тях, другите се притичват на помощ и удрят надзирателя с мотика. Започват да стрелят, но по-буйните и смели от момичетата тръгват с мотиките към тях. …При съвместната работа разбрахме, че не са никакви хулигани, а противници на комунистическите безумия. Харесваха западния ред, музика, мода, искаха свободно да мислят и нямаха нищо общо с криминалните\".\r\n\tДокато в първите години след 1944 година комунистите клеветят своите истински или въображаеми опоненти като фашисти, кулаци, контрареволюционери, диверсанти, след 1956-а те сменят подхода. Оклеветяването като политически врагове очевидно вече не върши работа, защото обществото се е научило да разпознава лъжата. И сега задържаните по политически или идеологически причини хора са оклеветявани като криминални, като проститутки или хулигани. Което е още по-унизително.\r\n\tВ доклад до Форин офис от 13 февруари 1958 г., който Борислав Скочев цитира от книгата на Димитър Димитров \"Съветска България през три британски мандата. Из архива на Форин офис за събития и личности в България\", британският посланик в София Ричард Спейт съобщава:\r\n\t\"Близо 2000 души бяха арестувани през последните 3 седмици, главно в София. Около една четвърт от арестуваните после бяха освободени, но останалите се пращат в концентрационния лагер Белене и други лагери. Арестите бяха извършени по твърде произволен маниер и освен истински престъпници младежи – черноборсаджии, проститутки, измамници и тям подобни – милицията замъкна всеки, който редовно е посещавал кафенета, където действат черноборсаджии, всеки, който носи тесни панталони, къси вълнени палта с качулки и практически всичко, което съответства на текущата местна представа за западен стил облекло. Във всичко това властите сами се направиха за смях, особено с включването на палтата с качулки, 60 000 от които бяха произведени в България и се продават в софийския ЦУМ. Жената на един от секретарите в източногерманското посолство е била арестувана за носене на такова палто и тъй като не е имала документи, е била държана известно време, преди да бъде пусната. Един от служителите на британското посолство е бил очевидец как председателят на Софийската търговска палата, облечен с такова палто, е бил спрян от милиционер, който се опитал да го арестува, но трябвало да му се извинява, когато разбрал самоличността му. Подобно нещо станало в трамвая миналата седмица, когато милиционер спрял младата жена на един от френските секретари, която била с джинси току-що донесени от Париж.\"\r\n\tИзследването на Борислав Скочев разобличава претопляната и до ден днешен комунистическа лъжа, че на лагер са изпращани и криминални престъпници. Защото в концлагерите са изпращани хора, които дори мракобесническият комунистически съд не е имал за какво да ги осъди. Хора без съд и присъда.\r\n\tВ описанието на гаврите с новодошлите прозира същинската цел на концлагера – да унизи, да смачка човека, да насади страх и покорство:\r\n\t\"Първата хулиганска група пристига в лагера на 4 февруари 1958 г., а следващите – по лагерни спомени – на 6, 8 и 15 февруари. Те са превозвани с конски вагони до гара Белене, конвой от въоръжени милиционери и Вътрешни войски ги отвежда на брега, понтони с влекач ги откарват на острова. Там ги посреща началникът на охраната, останал в спомените на лагеристите като Червения капитан (по някои спомени ги посреща началникът полк. Тричков, а според плана на концлагера от 8 януари тази група от 20 милиционери от конвойния взвод трябва да се ръководи от майор Иван Лалчев).\r\n\tСтроявани са в редици по 10 души, охранявани от въоръжени милиционери с кучета и заобиколени от милиционери с тояги с дължина 2 м и диаметър 5 см. Червения капитан нарежда всички да завържат добре обувките си, защото им предстои дълъг път, но преди да са успели да го направят, са подкарвани към вътрешността на острова с псувни и град от удари.\r\n\tОтпред вървят двама офицери и с тояги бият през главите и гърдите, отзад препуска на кон Червения капитан. С бой ги натикват в насажденията с млади тополки и ги бият, защото газят дръвчетата. Разрешават им да пият вода и ги бият, защото пият. Разрешават им да отидат по малка нужда и отново ги бият. Паникьосаната тълпа се върти в кръг, затъва в блатата, стъпва върху падналите, губи багажа, дрехите и обувките си. При пристигането на II обект началникът на обекта Гогов ги пита с ехидна загриженост къде са се изкаляли така.\r\n\tГеорги Минк, по това време 17-годишен, си спомня: \"Същинският ад започва от стъпването ни на остров Белене. Някои разправяха, че са били 15 км, не знам колко път беше, но ще го помня цял живот. В редици по 10 човека бяхме псувани, ругани и бити със сопи (дръжки от кирки и белове) през целия този път. Помня само, че падахме и ставахме под ударите, мокрехме лицата си в локвите и пак се изправяхме, за да паднем отново. [...] Бяхме много, много. Всякакви. Най-малкият, Муто, беше 13–14-годишен. А имаше и много старци. И сакати и еднокраки с патерици – ветерани от Отечествената война. Срещу нас на разстояние, за да се познаем, но не и да говорим, бяха наредени голите жени. [...] Не много встрани от нас имаше граничари с кучета. Не знам като какви сме им били представени, но момчетата плачеха и си въртяха главите да не гледат нашите мъки\".\r\n\tГледката е шокираща за странични наблюдатели. Христо Николов, затворник, който работи в монтажната работилница до щаба, наблюдава пристигането на товарните вагони: \"Не съм вярващ, но в този момент се уплаших толкова много, че коленичих, прекръстих се и благодарих на Бога, че не съм нито при едните, нито при другите. През нощта не мигнах. Тресеше ме. От страх ли или от настинка, не зная. Все бяха пред очите ми. На другия ден още по-голям ужас. Започнаха да връщат от острова побъркани, мъже и жени. Те крещяха. Жените си скубеха косите и скимтяха като кучета\".\r\n\tИнж. Г. Н. Василев, затворник, който като ръководител на строежите има свобода на движение из острова, е очевидец на пристигането на хулиганите и отношението към тях по-късно и свидетелства, че тези групи са посрещани с тежък поединичен или групов побой, в много случаи до осакатяване. От гледката на биячите с тояги, които изскочили от гората и започнали жестоко да бият новодошлите лагеристи, му прилошало и повърнал.\"\r\n\tТова изследване опровергава и голямата лъжа, че концлагерите били закрити през 1962 г. Тогава е закрит Ловешкият концлагер – когато вече не може да се крие истината за убийствата и жестокостта в него и тя е използвана срещу Тодор Живков от противникова група в партийното ръководство.\r\n\tНо към края на 1962 г. Тодор Живков вече се е справил със своите съперници и от есента на 1963 г. въдворяването и изселването е подновено. Сега в концлагера са изпращани разказвачите на вицове, комунистите, които критикуват Живков, и, разбира се, преминалите през множество лагери и затвори бивши опозиционери.\r\n\tВ началото на 1964 г. концлагерът \"Белене\" отново отваря врати, за да погълне около 120 души. МВР планира да го разшири до около 600 души, но тъй като той е напълно незаконен, това не се осъществява. Независимо от това концлагерът в този си вид продължава да функционира и през 60-те, и през 70-те.\r\n\tВ края на 1984 г. с началото на \"възродителния процес\" в него са изпратени турци, които евентуално биха оказали съпротива на смяната на имената и етническата им принадлежност, въдворени са и българи.\r\n\tПрелиствайки тази книга човек може да научи подробности за съдбата на свои близки, защото авторът е преровил огромно количество документи и спомени. (Моя приятелка, която си купи книгата преди няколко дни ми съобщи смаяна, че е намерила сведения за свои роднини, за които дори не е знаела, че са минали през Белене.)\r\n\tИ още едно достойнство на този впечатляващ с ерудицията и аналитичността си научен труд – великолепното владеене на богатството на българския език. Вероятно поради това книгата се чете много леко. Сдържаният стил на повествованието, където документите, оставени от насилниците се кръстосват със спомените на жертвите провокира не само дълбок размисъл, но и емоциите на читателя, който на моменти се смее на глас, на моменти плаче.\r\n\tВъв въведението към книгата си авторът, прегледал не само българските, но и много чужди архиви и документи споделя:\r\n\t\"Бих искал да отдам почит на хората, оставили ни своите свидетелства за лагера въпреки травмата. Много пъти препрочитах лагерните спомени и всеки път възприятието ми се променяше. След първоначалния емоционален прочит дойде време на внимателно вглеждане и откриване на несъответствия в спомена. Навлизайки все по-дълбоко в изучаването на документите обаче, осъзнах, че въпреки неточностите си спомените са много по-близо до реално случилото се и до онова, което документите се опитват да прикрият. И преди всичко те много повече от документите разкриват същността и смисъла на концлагера и ни предават онова, което никое изследване не може достоверно да докосне – човешкото страдание.\"\r\n\tПрочитайки книгата младите хора в България обаче не само ще научат за съдбите на своите родители, баби и дядовци, за съдбите на свои връстници по времето на комунистическия режим, за съпротивата и страданията на своя народ, но и ще знаят истината и няма да може да бъдат лъгани от палачите на своя народ и техните наследници.\r\n\tИ най-важното: ще разберат природата на тоталитарната власт, която винаги може да се върне. И ще съумеят да разпознават признаците й по-отрано, за да не хлътне отново България – а с нея и децата им, обратно в тоталитарната бездна. Където границите отново може да бъдат затворени, а смехът да се превърне в престъпление.", "date": "2017.12.16", "title": "Да откриеш престъпление в смеха и усмивката"}
{"url": "http://www.mediapool.bg/vik-operatori-obeshtavat-zagubite-na-voda-da-namaleyat-do-20-za-5-godini-news273139.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ краткосрочен пет годишен период ВиК оператори обещават в бизнесплановете си да намалят загубите на вода с 5 до 20%, а в дългосрочен между 15 и 40%. Това каза министърът на регионалното развитие и благоустройството Николай Нанков пред Нова телевизия.\r\n\tТой уточни, че вече има наредба за качеството на предоставяната услуга, в която е предвиден много по-сериозен контрол от страна на Комисията за енергийно и водно регулиране (КЕВР), тъй като досега механизмите не са били достатъчно добри. Почти всички ВиК оператори са наказвани, но с дребни санкции на фона на извършваните нарушения, каза Нанков.\r\n\tКЕВР следи за изпълнението на инвестициите. Комисията има право да прави периодичен мониторинг на бизнес плановете на операторите, които могат да бъдат променяни на третата година, обясни още регионалният министър.\r\n\tОт 2010 г. до сега само от ВиК операторите са инвестирани над 500 млн. лв. Още 320 млн. лв. трябва да инвестират до 2020 г., каза Нанков. Той посочи, че новите услуги също струват пари, но са основани на екологични директиви.\r\n\tТам, където няма изградена канализация, гражданите няма да плащат за отвеждане и пречистване на отпадни води, а само за доставяне на питейна вода, каза Нанков.\n\n\r\n\tИнвестициите в отрасъла и въведената през 2015 г. единодушно от всички партии с промяна в Закона за водите единна цена на услугата, предоставяна от един ВиК оператор в една област, са факторите, които оказват влияние върху цената на водата, разясни регионалния министър по повод  поскъпването на водата в 14 области на страната.\r\n\tПредложенията за повишаване на цената на водата са били разглеждани още през 2015 г. и 2016 г. в общинските съвети, асоциациите по ВиК и от областните администрации, посочи Нанков.\r\n\tПрез 2015 г. именно с грижа за най-бедните Законът за водите беше променен от ГЕРБ като прагът на социална поносимост беше намален от 4% на 2.5% от доходите на домакинствата в една област, за да няма безкрайни увеличения на цената на водата, припомни Нанков.\r\n\tВече е готов проектът на нов закон за ВиК операторите и общественото му обсъждане ще започне в началото на следващата година, каза министърът.  \r\n\tВ законопроекта е предвидено най-бедните прослойки от населението да получават т.нар. водни помощи или гарантирано потребление на ниска цена, съобщи министърът.\r\n\tВ момента се обсъжда дали минималният праг за битовите нужди на един човек да са безплатни или на минимална цена. Дискутира се и дали размерът на водните количества да е 1.5 куб. м или 2.8 куб.м на човек на месец. Тези минимални количества безплатна вода или на много ниска цена са по стандартите на Световната банка и ООН, уточни Нанков.\r\n\tОчакванията са новият закон за ВиК сектора да влезе в сила в средата на 2018 г.", "date": "2017.12.16", "title": "ВиК оператори обещават загубите на вода да намалеят до 20% за 5 години"}
{"url": "http://www.mediapool.bg/dobrev-ninova-ima-problem-sas-stariya-elit-na-bsp-no-ako-ya-nyama-neya-izchezva-magiyata-news273136.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Корнелия Нинова има проблем със стария елит на БСП, но когато я няма нея, изчезва магията\". Така заместник-председателят на БСП Кирил Добрев коментира , който призова Нинова да напусне лидерския пост на партията, защото е участвала в приватизацията. Заради участието й в продажбата на \"Техноимпекс\" през 1998 г. Нинова, често е подлагана на атака от страна на ГЕРБ.\r\n\t\"Дебатът на заседанието на парламентарната група на \"БСП за България\" беше сериозен и всички сме единодушни, че  думите на Красимир Янков са казани в лично качество и нито един член на парламентарната група не стои зад тях\", каза Кирил Добрев пред бТВ.\r\n\t\r\n\tТой коментира и внасянето на вот на недоверие към правителството на 17 януари, когато вече България ще е поела европредседателството.\r\n\tПърво Добрев каза, че вотът няма нищо общо с европредседателството, но след това посочи, че БСП иска европейските партньори на България да дойдат и да видят своята политическа инвестиция в това управление и затова този вот ще бъде през януари.\r\n\tТой припомни, че европейската служба за борба с измамите ОЛАФ прави десетки проверки на територията на страната. \"Има много безсмислени европейски проекти, които се направиха само, за да се усвоят европейски пари\", каза Добрев.\n\n\r\n\t\"Винаги, когато искаш вот на недоверие към правителство на ГЕРБ, си закъснял и европредседателството няма нищо общо. Нима нашите европейски партньори не знаят, че ние сме най-бедната и корумпирана страна в Европа\", каза зам.-председателят на БСП.\r\n\t\"За нас европредседателството е много важно, защото трябва да извадим сентенцията на въпросите: работим ли за Европа на две скорости, ще ядем ли едни и същи, качествени храни, както другите европейци\", заяви той.  По думите му това са важните въпроси, а не - дали е сменен мраморът в НДК.\r\n\tКирил Добрев заяви още, че за съжаление нито една важна, приоритетна тема не е поставена от правителството. \"Ние внасяме вота на недоверие и искаме това правителство да си отиде, докато ДПС искат просто да \"демонтират\" патриотите\", обясни той.\r\n\tЛевицата иска вот на недоверие, защото корупцията у нас е като раково заболяване - със своите метастази, не са една и две феодалните общини в България, заяви още Добрев. По думите му  корупция и бедност в България вървят ръка за ръка и няма как да се справиш с бедността, ако не си преборил корупцията.\r\n\t\"Ние започнахме с внасянето на Закона за борба с корупцията още през август. Получихме десетки сигнали, свързани с магистрали, оградата на границата, суджуци, обръчи от хасковски фирми, свързани с Делян Добрев и много други\", припомни той. \r\n\tДобрев обяви, че в момента вървят няколко сделки по ръба на закона. Даде пример с Главна дирекция \"Изпълнение на наказанията”, която купува милиони литри гориво на цена по-висока от тази на бензиностанциите, може би за отоплението на затворите.\r\n\t\"Изпълняващ длъжността шеф на дирекцията направи сделката и миналата, и по-миналата година. Искам да видя, дали и тази година ще направи същата поръчка. Затворите са ощетени с милиони левове още от миналата година\", заяви Добрев. \r\n\tЗам.- председателят на БСП бе категоричен, че в закона, който сега се гласува в пленарна зала, няма желание за справяне с корупцията.\r\n\t\"Безумно е министър-председателят да назначава човека, който да контролира дали в Министерския съвет има корупционни практики. Народното събрание отново, на политически принцип, ще разпредели хора от политическите партии и ще се направи колективен орган, който ще следи дали там има корупция или не. Този закон е безумие\", каза Добрев.\r\n\tСпоред него КЕВР е независим орган, колкото този, който ще прави Народното събрание за борба с корупцията. \"Всяка една политическа сила дава своите експерти, повечето от които са политически лица. Значи КЕВР е политически орган\", каза Добрев. Той заяви, че няма как да се вдига цената на водата, след като  правителството не е намерило компенсаторен механизъм за семействата, които не могат да си го позволят.\r\n\t\"Ако извадим последните постановления на Министерския съвет, ще видим какви пари се раздават на общините. 43 млн. лв. за проекти в общини на ГЕРБ и такива близки до ДПС, и 2 млн. лв. за общини на БСП. Нека министър Нанков каже кои проекти на общини на БСП е финансирал през миналата година и какво общо има той, за да защитава независим орган като КЕВР\", призова Кирил Добрев.\r\n\t\r\n\t\"Не завистта, а отчаянието ще свали Борисов\", заяви лидерът на БСП Корнелия Нинова в Добрич по повод казаното от премиера, че БСП иска оставката му, защото завижда.\r\n\t\"Питам го: протестиращите пенсионери и те ли завиждат? А полицаите, които всеки ден протестират в някой град, а майките на деца с увреждания и те ли са завистливи хора\", каза Нинова и продължи – \"учените от БАН пък за какво ли му завиждат- сигурно за научните титли? Не завистта, а отчаянието води тези хора\", каза Нинова.\r\n\tТя припомни, че в първото правителство на Борисов хора са се самозапалвали. \"Дано никога не се стига дотам. Ние говорим от името на хората в парламента и по площадите. Той от чие име говори? Гласувалите за ГЕРБ упълномощиха ли го да забрани новите лекарства за болните от рак? Сега се сетил да променя решението за мораториума\", каза още Нинова. Тя смята, че правителството носи отговорност за това решение.\r\n\t\"Проблемът е, че депутатите на ГЕРБ изобщо не се замислят. Щом Борисов е казал, те козируват и изпълняват. Само че той и този път си изми ръцете с тях. За да спаси себе си, за пореден път ги унизи и ги хвърли на народния гняв\", каза Нинова.\r\n\tЛидерът на БСП беше в Добрич по покана на местната организация по случай годишнина от създаването на партията.", "date": "2017.12.16", "title": "Добрев: Нинова има проблем със стария елит на БСП, но ако я няма нея, изчезва магията"}
{"url": "http://www.mediapool.bg/volen-siderov-se-sreshtna-s-lidera-na-evraziyskoto-dvizhenie-v-rusiya-news273135.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на \"Атака\" Волен Сидеров е имал среща с лидера на евразийското движение в Русия Александър Дугин в Кишинев. Това съобщи \r\n\tСрещата е била по време на международния форум \"Финансовият капитализъм и неговите алтернативи за XXI век\" и става дни преди България официално да поеме председателството на Съвета на Европа.\r\n\tВ Кишинев се срещнах със \"световноизвестния геополитик Александър Дугин\", пише Сидеров, който е председател на парламентарната група на \"Обединени патриоти\", която е част от управляващата коалиция заедно с ГЕРБ.\r\n\tПреди време \"световноизвестният геополитик\" написа във  - \"Така. Вашингтон е наш. Кишинев е наш. София е наша. Остана да пресушим блатото в самата Русия\". \r\n\t\"Беше изключително удоволствие за мен да проведем един дълъг разговор за алтернативите на глобализацията\", пише още Сидеров за срещата си с Дугин и обещава целия разговор да бъде излъчен скоро по партийната телевизия \"Алфа\".\r\n\tВ началото на октомври Александър Дугин публикува програмна статия в руското издание \"Геополитика\" озаглавена\n\n\r\n\t\"\", написа Дугин.\r\n\tПреди да влезе в управлението на страната, Сидеров призоваваше България да напусне ЕС и НАТО и да се присъедини към основания от Русия Евразийски съюз. След като стана част от управляващата коалиция обаче той смени тона.\r\n\tНа конференцията в Кишинев е присъствал и президентът на Молдова Игор Додон, който се обявил против еднополюсния свят и заявил, че пътят на страната е в двуполюсния свят между Запада и Русия.\r\n\tКонференцията е организирана от Юрие Рошка, бивш председател на Молдовския народен фронт, който след това стана Християндемократическа народна партия. През 2005 г. той влезе в коалиция с управляващата тогава Комунистическа партия. След оттеглянето си от политиката Рошка основава Народен университет, който разпространява идеите на Евразийството.", "date": "2017.12.16", "title": "Волен Сидеров се срещна с лидера на евразийското движение в Русия"}
{"url": "http://www.mediapool.bg/shte-varne-li-rahul-gandi-indiyskiya-natsionalen-kongres-na-vlast-news273132.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОпозиционната партия Индийски национален конгрес (ИНК) е избрала Рахул Ганди за свой лидер, подготвяйки се да оспори доминацията на министър-председателя на Индия Нарендра Моди преди националните избори през 2019 г., предадоха световните агенции.\r\n\tРахул Ганди, който е потомък на най-прочутата политическа династия в Индия, наследява майка си Соня Ганди на председателския пост на партията.\r\n\tИНК управляваше Индия в продължение на десетилетия, но загуби позиции за сметка на индуистката националистическа партия Бхаратия джаната, която дойде на власт през 2014 г.\r\n\tОткакто ИНК беше победен от оглавяваната от Моди Бхаратия джаната на националните избори през 2014 г., Рахул Ганди се опитва да убеди избирателите, както и мнозина в своята партия, че има умения на лидер. Сега той е изправен пред трудната задача да възкреси ИНК - задача, която става още по-трудна след поредицата поражения на щатски избори през последната година.\r\n\tРахул Ганди влезе в политиката през 2004 г. и е депутат в индийския парламент. През 2013 г. стана заместник-председател на ИНК.\r\n\tТой поема лидерския пост от майка си, която оглави ИНК през 1998 г. През последните години Соня Ганди имаше здравословни проблеми, но семейството и ИНК не даваха много информация по въпроса.\r\n\tРахул Ганди е шестият член на фамилията Ганди-Неру, който застава начело на ИНК. Прадядо му Джавахарлал Неру беше първият министър-председател на Индия след независимостта й от Великобритания през 1947. Баща му Раджив Ганди и баба му Индира Ганди също бяха министър-председатели, но и двамата бяха убитипри атентати.\n\n\r\n\tРахул Ганди е учил в Индия, Харвард и Кеймбридж. Три години е работил за лондонска консултантска фирма и е ръководил своя консултантска фирма в Мумбай.\r\n\tТой се очерта като ключов стратег и звезда в кампанията за изборите през 2009 г., на които оглавяваната от ИНК коалиция спечели втори пореден управленски мандат.\r\n\tПартията обаче претърпя едно от най-тежките си изборни поражения през 2014 г., малко след като Рахул Ганди стана неин заместник-председател. След това гласуване тя загуби много повече местни избори, отколкото спечели, което породи въпроси за неговите ръководни и организационни умения.\r\n\tИНК се надява, че предстоящите гласувания в редица щати предлагат възможност за съживяване на партията преди националните избори през 2019 г.\r\n\tМоди обаче продължава да е доста популярен. Почти 90 на сто от индийците имат положително мнение за него, а повече от две трети са доволни от посоката, в която той води Индия, показа изследване на института \"Пю\" през ноември. Според допитването рейтингът на одобрение на премиера е с 30 пункта повече от този на Ганди.", "date": "2017.12.16", "title": "Ще върне ли Рахул Ганди \"Индийския национален конгрес\" на власт"}
{"url": "http://www.mediapool.bg/krainodesnite-partii-se-sabraha-na-konferentsiya-v-praga-news273138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрайнодесни партии от Европа се събраха на конференция в чешката столица Прага, предаде ДПА, цитирана от БТА.\r\n\tДвижението за Европа на нациите и свободите обединява френския Национален фронт на Марин Льо Пен, Австрийската партия на свободата на Хайнц-Кристиан Щрахе, италианската партия Северна лига на Матео Салвини и холандската Партия на свободата на Герд Вилдерс.\r\n\tТе бяха поканени в Прага от новото лице на европейската крайна десница Томио Окамура, чиято антиимигрантска партия Свобода и пряка демокрация, основана през 2015 г., получи 10.6 на сто от гласовете на избирателите на парламентарните избори в Чехия през октомври.\r\n\tВ навечерието на срещата политическият анализатор Кас Мъд от университета на щата Джорджия заяви пред ДПА, че Движението за Европа на нациите и на свободите е много слабо организирана група, чиято основна цел е да извлече средства от ЕС.\r\n\tГрупата едва се разрасна от създаването си преди две години, допълва Мъд. Той подчертава, че тя дори не е съумяла да се възползва от Брекзит.\r\n\tКонференцията в Прага изглежда цели да влее нов живот в групата чрез включването в нея на нова партия, която постигна доста добър успех на неотдавнашните избори в Чехия, посочва анализаторът, визирайки партията на Окамура.", "date": "2017.12.16", "title": "Крайнодесните партии се събраха на конференция в Прага"}
{"url": "http://www.mediapool.bg/ribolovtsi-izlizat-na-protest-sreshtu-nov-vets-na-reka-zlatna-panega-news273141.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРиболовци от цялата страна излизат в неделя на протест срещу пресушаването на реките от малки водно-електрически централи (ВЕЦ). Това съобщиха организаторите на протеста сдружение \"Балканка\" и спининг клуб \"Стари видри\".\r\n\tПоводът за поредното недоволство е незаконното, според тях, разрешаване на строителството на новата ВЕЦ \"Румянцево – ІІ\", която ще бъде построена \"в един емблематичен за пъстървовите риболовци и за биоразнообразието участък от река Златна Панега\".\r\n\tРиболовците призовават Дирекцията за национален и строителен контрол (ДНСК) да извърши проверка на строителнните книжа и да спре незаконния строеж, докато не е станало прекалено късно.\r\n\t\r\n\tВ началото на 2016 г. риболовци забелязат активност от страна на инвеститора в района, където е предвидена да бъде изградена новата водноелектрическа централа. Правят протест и сезират компетентните органи.\n\n\r\n\tМинистерствотона околната среда и водите се запознава с представените от тях . Подава сигнал в прокуратурата с искане обявяването на нищожност на незаконното решение на тогавашния директор на РИОСВ Плевен Рени Атанасова, да не се изготвя ОВОС за ВЕЦ \"Румянцево -II\".\r\n\tСледва дело в Административен съд – Плевен, който отменя решението на РИОСВ-Плевен, че не е необходим ОВОС.\r\n\tИнвеститорът на обекта и община Луковит обжалват решението на Плевенския административен съд. На 13 април 2017г. Върховният административен съд (ВАС) се произнася, че  актът на РИОСВ Плевен не може да бъде обявен за нищожен, заради изтекли срокове, въпреки че нарушава закона.  \r\n\tПо този начин само заради изтървани срокове за обжалване се дава зелена светлина на абсолютно незаконен ВЕЦ,  смятат риболовците.\r\n\t\r\n\tТе посочват аргументи защо според тях разрешението за строеж на ВЕЦ \"Румянцево ІІ\" продължава да е \"абсолютно незаконно\".\r\n\tИздаденото разрешително за водовземанепрез 2013 г. е недопустимо съгласно действащия тогава План за управление на речните басейни 2010-2015 (ПУРБ).\r\n\tСтроежът е недопустим и по действащия План за управление на речните басейни на Дунавския район 2016-2021г., в който реката попада в зона за защита на стопански ценни видове риба, заради наличието на балканска пъстърва.\r\n\tРешението на РИОСВ – Плевен да не се изготвя ОВОС е в пряко нарушение на процедурите, вписани в Закона за опазване на околната среда (ЗООС) и нарушава Директивата за опазване на природните местообитания на европейска общност 92/43/ЕО. Река Златна Панега е включена изцяло вграниците на защитена зона \"Карлуково\" от екомрежата \"Натура 2000\".\r\n\tРазрешителното за водовземане е издадено в нарушение на чл. 118 ж и чл. 60, ал.3, точка 4 от Закона за водите, твърдят рибарите.\r\n\tСпоред тях реконструкцията на съществуващия бент представлява строеж по смисъла на Закона за устройство на територията (ЗУТ). За това няма учредено възмездно право на строеж и ползване на съоръжения върху публична държавна собственост, което е в разрез сразпоредбите на чл. 144 от ЗУТ ичл. 62 от Закона за енергетиката (ЗЕ).\r\n\tТози проблем нашумя през последните седмици след разследване на Нова телевизия, а регионалният министър Николай Нанков разпореди на ДНСК да направи проверка по случаите и да излезе със становище за решаване на проблема. Проверката трябва да приключи до края на януари.\r\n\tРазрешението за строеж е издадено без наличие на задължителното разрешително за ползване на повърхностен воден обект от Басейнова дирекция Плевен, твърдят още рибарите.\r\n\t\r\n\tРека Златна Панега и изворът ѝ \"Глава Панега\" е най-големия карстов извор в България, припомнят риболовците, обяснявайки какво се опитват да опязат за бъдещите поколения.\r\n\tТова е една от най-легендарните реки за пъстървовите риби у нас. Не случайно реката привлича голям брой риболовци, както от страната, така и от чужбина, което е наложило специална мярка за риболов \"Хвани и пусни\" за балканската пъстърва съгласно заповед на земеделския министър.\r\n\tПоради сравнително малката надморска височина и относително студените води дори през лятото, врека Златна Панега се срещат видове характерни както за равнинните реки, така и за планинските.\r\n\tВ реката все още има многочислени популации на приоритетни за опазване водни животни, сред които овална речни мида, горчивка, балкански щипок, обикновен шипок, черна мряна, поточен рак.\r\n\tВ участъка, където е предвидена за изграждане МВЕЦ \"Румянцево - ІІ\", през 2015 г. беше открита популация от застрашения от изчезване вид главоч (Cottus gobio), който е в Червената книга на България. Като основна причина за изчезването на вида се посочва загуба (деградация) на местообитанията, врезултат на хидротехнически дейности, свързани с напречно преграждане на речните корита, твърдят риболовците.\r\n\tДа спрем унищожаването на българската природа, призовават риболовците и канят всички на протеста в село Румянцево в неделя.", "date": "2017.12.16", "title": "Риболовци излизат на протест срещу нов ВЕЦ на река Златна Панега"}
{"url": "http://www.mediapool.bg/severnokoreiski-hakeri-atakuvat-borsi-za-kriptovaluti-news273145.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейски хакери стоят зад атаки срещу борси за обмен на криптовалути тази година, при които са били откраднати близо 7 милиона долара, пише южнокорейски вестник, на който се позовават \"Ройтерс\" и БТА.\r\n\tЕжедневникът \"Чосун илбо\" твърди още, че при тези кибернападения е изтекла лична информация от около 36 000 акаунта в най-оживената онлайн борса за криптовалути - \"Биттъмб\" (Bitthumb).\r\n\tЮжнокорейският вестник се позовава на националното разузнаване, но то е отказало коментар по случая.\r\n\tЗловредният софтуер, използван при тези кибернападения, приличал на онзи от хакерските атаки срещу филмовото студио \"Сони пикчърс+ (Sony Pictures) и централната банка на Бангладеш, съответно през 2014 и 2016 г., за които бе обвинена именно Северна Корея.\r\n\tИмейлите, употребени от престъпниците, освен това били със севернокорейски интернет адреси, твърди \"Чосун илбо\".", "date": "2017.12.16", "title": "Севернокорейски хакери атакуват борси за криптовалути"}
{"url": "http://www.mediapool.bg/bachkovskiyat-manastir-e-s-nov-igumen-news273143.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИгуменът на Бачковския манастир архимадрит Симон е освободен от длъжност и на негово място е назначен архимандрит Самуил. Решението е взето в пълен състав от Светия синод на заседание в петък, съобщи \r\n\tВ съобщението не се посочват мотиви за смяната на архимандрит Симеон. Указано е, че той ще премине на \"благодатно служение в Русенска епархия\".\r\n\tАрхимандрит Симон изкара на поста игумен на Бачковския манастир три години. Наследи манастира от дядо Борис, който също беше прогонен от манастира с решение на Светия синод преди две години.\r\n\tЗа работещите в манастира смяната на отец Симон е нежелана и неочаквана, твърди бТВ.\r\n\tЯвно някъде нещо не им е допаднал моя стил на работа, аз съм монах и съм длъжен да изпълнявам всяко послушание на Светия синод, каза отец Симеон пред телевизията.Той коментира още, че и за него решението на синода е неочаквано.\r\n\tИгуменарницата на манастира е запечатана в очакване на проверка на документите. Само преди месец е приключила поредната ревизия на манастира за пет години назад.\n\n\r\n\tНовоназначения игумен архимандрит Самуил, който е клирик на Видинската епархия, е пристигнал в манастира в събота. Той ще бъде въдворен за игумен на Бачковския манастир в неделя от Мелнишкия епископ Герасим, който е главен секретар на Светия Синод, се казва в съобщението на БПЦ.", "date": "2017.12.16", "title": "Бачковският манастир е с нов игумен"}
{"url": "http://www.mediapool.bg/kak-chernoto-zlato-mozhe-da-dovede-do-ikonomicheska-razruha-news273146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТази година Венецуела изпревари Саудитска Арабия по обем на доказаните петролни запаси в класацията на енергийното министерство на САЩ.\r\n\tС 300.8 милиарда барела латиноамериканската държава е категоричен лидер, следвана от Саудитска Арабия с 266.7 милиарда барела и Канада със 169.7 милиарда барела.\r\n\tКолкото и парадоксално да звучи, но тази година Венецуела бе обявена в частична неплатежоспособност, а нейната петролна компания \"Петролеос де Венесуела\" (PDVSA) също изпадна в частичен фалит, защото не спази сроковете по вноските по теглените кредити.\r\n\tДълги години, благодарение на петрола, Венецуела живееше добре. Столицата й Каракас бе процъфтяващ мегаполис. Черното злато течеше, лишавайки венецуелските власти от мотив да полагат усилия за модернизиране на рафинериите, за подобряване на инфраструктурата и диверсифициране на икономиката, станала толкова зависима от петрола, че при рязкото поевтиняване на суровината през 2014 г., когато цените се сринаха под 40 долара за барел, страната изпадна в тежка икономическа и политическа криза, от която не може да излезе и досега.\r\n\tДруг парадокс е, че фалитът на \"Петролеос де Венесуела\" дойде, точно когато котировките на петрола тръгнаха стабилно нагоре - от минимума си от 43.9 долара до над 65 долара за барел към средата на декември за сорта \"Брент\".\r\n\tПрез отминаващата година кризата във Венецуела се изостри рязко. През пролетта жителите на Венецуела, членка на ОПЕК, се редяха на опашки за бензин.\r\n\tОпашките се извиха дори в Каракас, което бе необичайно. \"Не мога да намеря никъде бензин 95, а ние сме страна, която добива петрол! Това е покъртително\", коментира жител на Алтамира, един от заможните квартали на Каракас.\r\n\tВисенето по опашки вгорчи живота на 30-милионното население на Венецуела, което вече и без това бе принудено да чака с часове за дефицитни храни и лекарства.\r\n\tНовото ръководство на държавната петролна компания \"Петролеос де Венесуела\", което смени предишното, обвинено в корупция, оправда дефицита с проблеми с вътрешните доставки и се ангажира скоро да бъде намерено решение на проблема.\r\n\tСтигна се до арести на пекари, защото правели сладкиши в нарушение на разпоредбите брашното да се използва само за хляб. Социалистическото правителство на президента Николас Мадуро заплаши да поеме управлението на пекарните в столицата като част от новата битка на властта срещу \"икономическата агресия на капитализма\".\r\n\tУправляващата социалистическа партия обяви, че бизнесмени, симпатизиращи на опозицията, саботират икономиката на страната, запасявайки се с продукти и завишавайки цените.\r\n\t\"Тези, които стоят зад \"хлебната война\" ще си платят и не им позволявайте след това да казват, че това е политическо преследване,\" предупреди Мадуро.\r\n\tСпоред критици на Мадуро обаче правителството е виновно за продължаващата неуспешна ценова политика и валутен контрол, който задушава икономика.\r\n\tПри протестите, организирани от опозиционните сили във Венецуела от април до юли бяха убити над 100 души. САЩ и ЕС наложиха санкции на Венецуела заради репресиите.\r\n\tЦените в страната се устремиха неудържимо нагоре. Правителството, което се оказа неспособно да изправи на крака икономиката на Венецуела, реши да не обявява официални данни за инфлацията, която наистина е плашеща. В края на 2016 г. тя достигна 525 процента. Международният валутен фонд прогнозира хиперинфлация във Венецуела от над 2300 процента през 2018 г.\r\n\tТова гласи огромен плакат в Каракас, подписан с името на бившия президент Уго Чавес, който почина през 2013 г. А бедните във Венецуела никога не са били толкова много и толкова бедни, но и за този показател няма достъпни официални данни. Според изследване на трите водещи държавни и частни университета в Каракас в бедност живеят 82 на сто от домакинствата.\r\n\tСамо че виновниците за бедността във Венецуела не я изпитват на гърба си.\r\n\tДъщерята на Уго Чавес стана най-богатата жена в страната. Мария Габриела Чавес притежава 4.2 милиарда долара или 3.7 милиарда евро и повечето от тези пари са по сметки в САЩ и Андора.\r\n\tСпоред източници на френския в. \"Либерасион\" венецуелската \"буржоазия\" е отклонила 850 милиарда долара от петролните приходи за собствена употреба, а част от тези пари са в банкови сметки в САЩ, идеологическия враг номер едно. В тази сума не влизат потоците от наркодолари.\r\n\tИспанският вестник \"А Бе Се\" писа, че при управлението на Чавес двете му дъщери са харчили средно по 730 000 евро дневно, а в. \"Комерсио\" твърди, че щерките на починалия държавен глава, заедно с дъщерята на Мадуро, са стрували 3.6 млн. долара (близо 3.2 млн. евро) на Венецуела всеки ден през 2014 г.\r\n\tМария Габриела Чавес не е единствената милиардерка от най-близкото обкръжение на покойния президент. Финансовият министър на страната от 2007 до 2010 г. Алехандро Андраде, според разследване на Ерве Фалсиани, който стои зад така наречения SwissLeaks, е открил сметка в банката \"Ейч Ес Би Си\" (HSBC) в Швейцария и е депозирал в нея 11.2 млрд. долара или близо 9.9 млрд. евро.\r\n\tВ същото време според данни на Икономическата комисия за Латинска Америка и Карибския басейн през 2016 г. външният дълг на Венецуела е достигнал 132.15 млрд. долара. През ноември рейтинговата агенция \"Фич\" (Fitch) понижи оценката си за платежоспособността на Венецуела в чуждестранна валута от \"С\" до \"RD\" (Restricted Default - ограничен фалит). Мотивът й за това решение бе неспазването на сроковете за изплащане на 200 милиона долара по дългови книжа на страната. \"Стандард енд Пуърс\" (S&P Global Ratings) обяви Венецуела в частичен дефолт по същата причина и понижи оценката си по дългосрочните емисии във валута на страната до \"SD\" (частичен дефолт).\r\n\tВ началото на декември \"Стандард енд Пуърс\" отново обяви Венецуела в дефолт заради неизпълнение на две плащания по облигации на обща стойност 183 млн. долара. Според рейтинговата агенция има вероятност Венецуела отново да изпадне в неплатежоспособност през следващите три месеца.\r\n\tКак се справят други големи производители.\r\n\tСаудитска Арабия, която през 2011 година постигна рекорден бюджетен излишък от 81 млрд. долара, бе принудена да съкрати значително щедрите държавни субсидии. Кралството разработи план, наречен \"Визия 2030\", чийто автор е престолонаследникът принц Мохамед бин Салман. Планът предвижда приватизация на част от най-голямата в света петролна компания \"Сауди Арамко\" (Saudi Aramco), диверсифициране на икономиката на страната, съкращаване на зависимостта от петролните доходи, а също инвестиции в проекти в енергетиката, инфраструктурата и технологиите по цял свят.\r\n\tРияд привлече през тази есен 9 млрд. долара от първата си емисия на ислямски облигации (сукук), за да намали натиска върху валутните резерви на страната. През октомври кралството за първи път се обърна към традиционния световен пазар на дългови книжа, като събра 17.5 милиарда долара от облигации.\r\n\tСаудитска Арабия продаде облигации на местния пазар и посегна на натрупаните валутни резерви, за да подкрепи реформите в икономиката си и да се справи с бюджетния дефицит, предизвикан от срива на приходите от петрол след 2014 г. Тази година бюджетният дефицит се очаква да бъде 53 млрд. Саудитската компания \"Джадуа\" (Jadwa) посочва, че валутните резерви на кралството, включително ценни книжа, банкови депозити и злато, са спаднали до почти шестгодишен минимум. През февруари резервите бяха на равнище 514 милиарда долара, което е с 10 милиарда долара по-малко спрямо предходния месец и най-ниското равнище от август 2011 г., посочва \"Джадуа\".\r\n\tНорвегия е най-големият производител на петрол и природен газ в Западна Европа. Тя увеличи суверенния си фонд, попълван от приходите от въглеводородите, до 1 трилион долара през септември тази година.\r\n\tТози фонд, който е най-големият в света, инвестира в чуждестранни акции, облигации и недвижимо имущество в общо 77 страни. Почти две трети от активите в края на второто тримесечие са били в акции на 9000 компании, което означава контрол на фонда върху 1.3 процента от всички световно листвани акции. За сравнение населението на Норвегия от 5,3 милиона души е по-малко от 0.,1 на сто от общия брой на жителите на планетата.", "date": "2017.12.16", "title": "Как черното злато може да доведе до икономическа разруха"}
{"url": "http://www.mediapool.bg/preduprezhdenie-za-silen-vyatar-v-12-oblasti-v-stranata-news273140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖълт код за силен вятър е обявен в 12 области в страната. Това показва прогнозата на Националният институт по метрология и хидрология при БАН.\r\n\tВятърът ще бъде от юг-югозапад със скорост 14-19 м/сек в областите Кърджали, Хасково, Ямбол, Сливен, Шумен, Разград, Търговище, Русе, Силистра, Добрич, Варна и Бургас.\r\n\tМаксималните температури в повечето райони на страната ще са между 12 и 17 градуса, в София - около 15 градуса.\r\n\tВ края на деня ще започнат валежи от дъжд, които през нощта срещу неделя в Западна България и по високите полета ще преминат в сняг заради ниските температури.\r\n\tС нахлуването на северозападен вятър дневните температури рязко ще се понижат.\n\n\r\n\tВ неделя ще бъде студено с дневни температури между 0 и 5 градуса.\r\n\tНад Черноморието ще има разкъсана облачност. Ще духа умерен до силен вятър от юг-югозапад. Максимални температури на въздуха между 13 и 16 градуса. Температурата на морската вода е 10-11 градуса. Вълнението на морето ще бъде 3-4 бала.\r\n\tНад планините ще има значителна облачност. Около обяд от запад ще завали дъжд, а над 2000 м - сняг. В Родопите има условия и за гръмотевици. Ще духа силен, по билата - до бурен югозападен вятър. Максимална температура на височина 1200 метра - около 10 градуса, на 2000 метра - около 4 градуса.", "date": "2017.12.16", "title": "Предупреждение за силен вятър в 12 области в страната"}
{"url": "http://www.mediapool.bg/opravyat-ulitsa-v-lovech-za-ministar-no-posle-mahat-asfalta-news273134.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНикаква надежда няма за \"квартала на надеждата\" в Ловеч, както кметът на града Корнелия Маринова от ГЕРБ нарича кв. \"Гозница\".\r\n\tКварталът е краен, а улиците му са пълни с дупки. Но за посещението на министъра на образованието Красимир Вълчев в Ловеч на 12 декември улица \"Пано Рогозов\", по която ще мине той е ремонтирана набързо.\r\n\tВълчев пристига в града, за да открие ремонтирания физкултурен салон в основно училище \"Св.св. Кирил и Методий\". По стар български обичай е посрещнат с хляб и сол. Първокласник рецитира стихотворението \"Продавач на надежда\". Вълчев реже тържествено лентата, посещава още няколко обекта и си тръгва, научаваме от информация на сайта на община Ловеч.\r\n\tС него си тръгва и надеждата за живеещите в кв. \"Г(р)озница\". След визитата на Вълчев асфалтът от прясно ремонтираната улица е прибран от фирмата, която го е положила. За случая съобщи Александра Енева, общински съветник от управляващата и в Ловеч партия ГЕРБ, във \r\n\t\"Кв. Гозница, ул. Пано Рогозаров. Правим път за министъра на образованието, а след него си събираме асфалта. За чия сметка, кой е изпълнител и законосъобразно ли е при положение, че точно тази обществена поръчка се жали в момента?!!!\", пише Александра Енева във \"Фейсбук\".\r\n\tДо момента кметът на Ловеч Корнелия Маринова не е коментирала странния случай. На събитието е отразено така:\r\n\t\r\n\t\n\n\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\tПо-късно от пресцентъра на община Ловеч разпространиха съобщение, че обвиненията са \"свободни фантазии на хора, търсещи скандали, интриги и конспирации\".\r\n\tТвърдението, че на ул. \"Пано Рогозаров\" първо е положен асфалт, а после той е премахнат е \"груба манипулация с явна политическа цел\", се казва в официалната позиция на общината, получена в Mediapool.\r\n\tУчастък от улицата е бил предвиден за ремонт с целеви средства от държавния бюджет за 2017 г. Процедурата за избор на изпълнител обаче е била обжалвана и това е забавило изпълнението с месеци. Последното решението е в полза на община Ловеч и предстои сключване на договори.\r\n\t\"Предвид нормативно изискуемите срокове за сключване на договор (срок, в който следва да се сключи договор), а както и предвид зимния сезон, е \", посочват от общината.\r\n\tЗа целта повредите и неравностите в настилката са били запълнени с фрезовъчен материал. Той е собственост на община Ловеч, поради което  не е извършен допълнителен разход на финансови средства.\r\n\t\"Трябва ясно да се каже, а то се вижда и от снимките – улицата е в ремонт и не е била асфалтирана, а насипана\", уточняват от община Ловеч. От публикуваните снимки се вижда обаче, как действително камион след това прибира насипания материал.\r\n\tОт община Ловеч не посочват името на фирмата, която е извършила ремонтните дейности, а уточняват само, че \"изпълнителят  има подписан договор за поддръжка на уличната  мрежа в града\".\r\n\t\"Той уверява (най-вероятно става въпрос за неназования изпълнител – бел.ред.), че може да използва подходящите условия през декември за започване на същинския ремонт, което и прави. Така взетите решения за насипване и  възложен ремонт са в посока безопасността и комфорта на гражданите\", се казва в съобщението на общината.\r\n\t\"Всички други интерпретации на течащия ремонт, свързването му с визитата на министър  Красимир  Вълчев или други събития в същото време, са свободни фантазии на хора, търсещи скандали, интриги и конспирации...Истината е, че ремонтът на улиците вече е факт. А това явно не се харесва на една малка група хора\", завършва позицията на община Ловеч.", "date": "2017.12.16", "title": "Оправят улица в Ловеч за министър, но после махат асфалта"}
{"url": "http://www.mediapool.bg/chetirima-evrodeputati-i-dogovorat-s-makedoniya-sa-politik-i-sabitie-na-2017-news273144.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път наградата \"Политик на годината\" отива не при един, а при четирима души. Това са евродепутатите Андрей Ковачев (ГЕРБ), Сергей Станишев (БСП), Ангел Джамбазки (ВМРО) и Искра Михайлова (ДПС). \"Събитието на годината\" е подписването на Договора за приятелство, сътрудничество и добросъседство между България и Македония. Това показаха резултатите в 22-рото издание на традиционната класация на \"Дарик радио\".\r\n\tЧетиримата евродепутати са избрани заради общи позиции през годината за приемането на България в Шенген, отпадането на Механизма за сътрудничество и проверка за България и Румъния, отстояването на българския интерес за продължаването на кохезионната политика на Европейския съюз за намаляване на разликите между страните-членки, противопоставянето на двойните стандарти при храните, признаването на българското малцинство в Албания, защитата на българските общности в Македония, Сърбия и Косово и обучението на български език в Украйна, както и усилията за отпадането на визите за българите за САЩ.\r\n\tе заместник-председател на Европейската народна партия (християндемократи), член на бюрото и квестор на Европейския парламент. Той беше избран за евродепутат от ГЕРБ.\r\n\tе член на групата на Алианса на либералите и демократите за Европа и председател на една от най-важните комисии на Европарламента – комисията по регионално развитие. Тя беше избрана за евродепутат от ДПС.\r\n\tе член на групата на Прогресивния алианс на социалистите и демократите и президент на Партията на европейските социалисти. Той беше избран за евродепутат от БСП. Станишев става Политик на годината за втори път след 2006 г., когато беше министър-председателят, при чието управление България влезе в Европейския съюз.\n\n\r\n\tе член на бюрото на групата на Европейските консерватори и реформисти. Той е и заместник-председател на партията ВМРО – Българско национално движение, която е част от коалицията Обединени патриоти.\r\n\tОбщо номинациите за политик на годината са били 26.\r\n\t\"Дарик радио\" посочва за политик на годината хора, които значително са повлияли на политиката и историята в България през годината. Това става след номинации от слушатели, други медии, както и досегашни политици на годината.\r\n\tПолитик на годината в класацията на Дарик радио досега са били Петър Стоянов (1996 г.), Иван Костов (1997, 1998, 1999 г.), Надежда Михайлова (2000 г.), Симеон Сакскобургготски (2001 г.), Георги Първанов (2002, 2003, 2004 г.), Бойко Борисов (2005, 2007, 2008 г.), Сергей Станишев (2006 г.), Цветан Цветанов (2009, 2010 г.), Росен Плевнелиев (2011, 2012 г.), Протестиращият човек през 2013 г., Кристалина Георгиева (2014 г.), Ирина Бокова и Йорданка Фандъкова (2015 г.) и Румен Радев (2016 г.).\r\n\tЗа радиото избра подписването на Договора за приятелство, сътрудничество и добросъседство между България и Македония.\r\n\tВ челната петица на номинираните за събитие на годината влизаха още Бъркотията в Европа, Третото правителство на Бойко Борисов с патриотите във властта, Битките на трети в световния тенис.досега са били през 1996 г. посещението на цар Симеон Втори в България, през 1997 г. януарските протести срещу управлението на Жан Виденов, през 1998 г. далаверите в митниците, през 1999 г. поканата към България за членство в Европейския съюз, през 2000 г. падането на шенгенските визи, през 2001 г. терористичните атаки на 11 септември, през 2002 г. година поканата към България за членство в НАТО, през 2003 г. войната на мутрите, през 2004 г. приключването на преговорите с Европейския съюз, през 2005 г. Договорът с Европейския съюз, през 2006 г. потвърждаването на датата 1 януари 2007 г. за членството на България в Европейския съюз, през 2007 г. освобождаването на българските медици в Либия, през 2008 г. изборите в Съединените щати, през 2009 г. икономическата криза, през 2010 г. кризата в здравеопазването, през 2011 г. кризата в Европа, през 2012 г. атентатът в Бургас, през 2013 г. протестите, през 2014 г. случаят КТБ, през 2015 г. миграционната вълна в Европа и през 2016 г. изпитанията за Европа с мигрантите и терора.", "date": "2017.12.16", "title": "Четирима евродепутати и договорът с Македония са политик и събитие на 2017"}
{"url": "http://www.mediapool.bg/onkobolno-dete-e-zakarano-sas-spartan-za-lechenie-v-germaniya-news273147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакто обеща премиерът Бойко Борисов военно транспортният самолет \"Спартан\" от състава на ВВС вече се използва за други цели.\r\n\tВ петък вечерта военният самолет е извършил полет до Франкфурт на Майн с онкоболно дете на борда, съобщи правителствената информационна служба.\r\n\tДетото е било придружено от лекар от Центъра за спешна медицинска помощ в София и майка му.\r\n\t16-годишното момче е с диагноза \"остра миелоидна левкемия\", с тежък рецидив на заболяването.\r\n\tЗа продължаване на лечението в Специализираната детска хематологична клиника в Гисен, Германия е насочено от лекуващия го екип от Клиниката за деца с онкохематологични заболявания в УМБАЛ \"Царица Йоанна- ИСУЛ\", София.\r\n\tПоради спешното състояние на детето, за часове премерът Бойко Борисов и министрите на здравеопазването Кирил Ананиев и на отбраната Красимир Каракачанов са създали организация за транспортирането му в Германия между държавните институции.\r\n\tВ момента детето е в германската детска хематологична клиника под активно лекарско наблюдение и лечение.\r\n\tЗа лечението в германското лечебно заведение детето е осигурено финансово от Център \"Фонд за лечение на деца\" към Министерството на здравеопазването и от НЗОК, се казва в правителственото съобщение.", "date": "2017.12.16", "title": "Онкоболно дете е закарано със \"Спартан\" за лечение в Германия"}
{"url": "http://www.mediapool.bg/sadeben-spor-do-komarnitski-za-peevski-pishete-do-rakovodstvoto-na-nova-televiziya-news273142.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКарикатуристът Христо Комарницки и предаването \"Съдебен спор\" на Нова телевизия засега не успяха да се разберат дали ще има разрешаване на неговия проблем с разпространението на хумористичното издание \"Прас-прес\".\r\n\tПреди дни  покани депутатът от ДПС Делян Пеевски в \"Съдебен спор\" чрез статус в социалната мрежа във \"Фейсбук\". Като причина за това художникът посочва злоупотребата на фирма \"Национална дистрибуция\" с монополно положение, а депутатът е поканен в качеството му на \"техния господар\".\r\n\tПо време на излъчването на предаването \"Съдебен спор\" в събота преди обед отново чрез \"Фейсбук\" Комарницки попита какво става с неговия случай.\r\n\t\"\", отговаря представител на предаването.\r\n\tКомарницки: \"\n\n\r\n\t\"Съдебен спор\": \".\r\n\tКомарницки: \"\".\r\n\tИ кореспонденцията между тях засега спира.", "date": "2017.12.16", "title": "\"Съдебен спор\" до Комарницки: За Пеевски, пишете до ръководството на Нова телевизия"}
{"url": "http://www.mediapool.bg/pravitelstvo-na-konservatori-i-populisti-v-avstriya-news273137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийската народна партия (АНП) на консерватора Себастиан Курц ще създаде коалиционно правителство с популистката Австрийска партия на свободата (АПС), предадоха световните агенции.\r\n\tС това Австрия ще стане единствената западноевропейска страна, в чието правителство участва крайнодясна партия, отбелязва Ройтерс.\r\n\tДо сключване на коалиционното споразумение се стигна след произведените на 15 октомври парламентарни избори, една от водещите теми на които беше миграционната криза в Европа.\r\n\tНа изборите Австрийската партия на свободатаспечели рекордна подкрепа за последните 15 години.\r\n\tАНП и АПС вече участваха в коалиционно правителство от 2000 до 2005 г., което предизвика недоволството на европейски страни.\n\n\r\n\t31-годишният Себастиан Курц ще стане най-младият правителствен ръководител в Европа.\r\n\tОчаква се лидерът на АПС Хайнц-Кристиан Щрахе да стане вицеканцлер.\r\n\tКурц и Щрахе водиха преговори в продължение на около седемседмици, преди да постигнат споразумение. Целта им беше да намалят данъка върху доходите, да свият бюрокрацията, да засилят пряката демокрация и да ограничат допълнително имиграцията.\r\n\tИ двете партии все още не са представили основните точки от политическите си програми.", "date": "2017.12.16", "title": "Правителство на консерватори и популисти в Австрия"}
{"url": "http://www.mediapool.bg/prezidentat-za-lekarstvata-polititsite-tryabva-da-izlyazat-ot-partiynata-si-kozha-news273148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Има моменти, когато става въпрос за човещина. Когато нашите политици трябва да излязат извън своята партийна кожа. Явно не сме дорасли до такъв момент“. Това коментира президентът Румен Радев по темата с мораториума върху нови лекарства пред радио \"Дарик\". За него казусът с лекарствата е преди всичко морален въпрос.\r\n\tДържавният глава обяви, че ще приеме всяко решение на управляващите за преразглеждане на наложения от тях мораториум за финансиране на онколекарства, което ще доведе до реално решаване на проблема. Затова засега ще изчака със сезирането на Конституционния съд, за да види какви намерения има властта за излизане от ситуацията.\r\n\tВъпреки че мнозинството в парламента отхвърли ветото на президента върху мораториума, след това и премиерът Бойко Борисов, и здравният министър Кирил Ананиев дадоха заявка, че решението може да се преразгледа.\r\n\tПрезидентът посъветва Кирил Ананиев да пренастрои мисленето си, ако не иска да попадне бързо на \"пързалката за министри на здравеопазването\".\r\n\tПреди него темата коментира и председателят на парламента Цвета Караянчева. \"Когато всичко това влезе в зоната на политиката, нещата излизат извън контрол и политиците не бива да решават експертни неща. Има едни 300 милиона, които се дават за онкоболни. 74% от тези средства са за иновативни терапии и Комисия ще определя и в момента дали за тези хора, които нямат вече никаква алтернатива, да се закупи съответната молекула от министерството. Това ще го има. Не могат да се включват безразборно лекарства, но когато комисията отреди, че този човек наистина няма друга алтернатива, ще се закупуват молекули от министерството. На практика много се изостри тона за нещо, което е изключително експертно. Ние, политиците сме виновни за това\", каза Караянчева.\r\n\tТя обеща нито един онкоболен, да не остане без лечение.\n\n\r\n\t\"Чух Стефан Данаилов. Всяко едно семейство има загубил човек от тази болест, наистина е много коварна и тя е тема, която дълбоко вълнува българските граждани. Но няма да има нито един онкоболен, който да остане без лечение. Съжалявам, че друго са разбрали хората. Може би това, което обяснявахме, не беше обяснено добре и не стигна до тях по верния начин\", каза още Караянчева.", "date": "2017.12.16", "title": "Президентът: За лекарствата политиците трябва да излязат от партийната си кожа"}
