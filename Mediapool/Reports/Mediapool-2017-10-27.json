{"url": "http://www.mediapool.bg/nalichnite-iphone-x-se-izcherpaha-minuti-sled-puskaneto-im-v-prodazhba-news271092.html", "text": "\"Епъл\" (Apple) стартира в петък предварителните поръчки за iPhone X. Почти веднага след началото на поръчките, клиентите на компанията бяха известени, че доставките могат да се забавят до 4 седмици, поради големия интерес към устройството.\r\n\tОказа се, че наличностите не са достатъчни, главно поради затруднения процес на производство на някои от авангардните компоненти, с които е оборудван новият модел, като например 3D камерата с лицево разпознаване.\r\n\tКато най-кратък срок на доставка, за най-бързите и отдадени фенове на \"Епъл\", се посочва следващият петък – 3 ноември.\r\n\tТова не е първият случай, в който графикът за доставка на новите смартфони на \"Епъл\" е изключително натоварен – напротив, това по-скоро се е превърнало в търсен ефект. Очаква се до 3 ноември да бъдат произведени едва 2-3 милиона от  флагмана. Епъл обикновено продава по 10 милиона устройства само в първия уикенд след пускането им в продажба.\r\n\tВ петък операторите и търговците на \"Епъл\" за България също започнаха да приемат поръчки за  iPhone X. Цената му с абонамент  е около 1700 лв. В търговската мрежа, устройството може да се закупи за около 2 300 лв. без абонамент.\r\n\tЧипсетът Apple A11 Bionic е основата, върху която е изграден новият смартфон. Той разполага с 5.8 инчов OLED дисплей без рамки и поддръжка на HDR. Резолюцията е 2436 x 1125 пиксела, а плътността им е 458 за инч. За първи път, апарат от серията на iPhone не предлага основен преден бутон. iPhone X е оборудван с две основни 12 мегапикселови камери с оптична стаблилизация и предна камера със 7 мегапиксела матрица. Възможните цветове за избор са сребрист (Silver) и сив (Space Gray).", "date": "2017.10.27", "title": "Наличните iPhone X се изчерпаха минути след пускането им в продажба"}
{"url": "http://www.mediapool.bg/vks-atakuva-izvanrednite-sadilishta-pred-ks-s-napomnyane-za-narodniya-sad-news271073.html", "text": "Пленумът на Върховния касационен съд взе решение да атакува пред Конституционния съд (КС) решението на управляващите да създадат специални съдилища за борба с корупцията по върховете на властта.\r\n\t\"Определянето на подсъдността на специализирания съд съобразно субекта на престъпление го характеризира като извънреден съд\", се казва в мотивите на върховните съдии. Те напомнят, че \"в историята на България най-типичният пример за извънреден съд е така нареченият Народен съд\".\r\n\t\"През 1944 година, правителството на България приема Наредба-закон за съдене от Народен съд виновниците за въвличане България в Световната война срещу Съюзените народи и за злодеянията, свързани с нея, която е издадена на основание чл. 47 от тогава действаща Конституция. Съгласно чл. 1 от Наредбата-закон, \"Учредява се народен съд за съдене извършилите престъпни деяния, предвидени в този закон: министри от правителствата през времето от 01.01.1941 г. до 09.09.1944 г., народни представители от XXV Обикновено народно събрание и други граждански или военни лица\". Една от характеристиките, поради която Народният съд се счита за извънреден е, че той е създаден за съдене на определена категория лица за извършени от тях престъпления\", \r\n\tС последните мащабни промени в Наказателно-процесуалния кодекс (НПК) управляващите приеха, че делата за корупция по високите етажи на властта се прехвърлят от Софийския градски съд в специализираните съдилища. Това е идея, която ГЕРБ опита да прокара преди шест години. Тогава имаше голяма съпротива от обществото и правната общност и управляващите се отказаха. Най-големият застъпник за тази идея бе тогавашният вътрешен министър Цветан Цветанов.\r\n\tПроблемът е, че вкарването на делата срещу определена категория лица в отделен съд означава, че се създава специално съдилище, а не специализирано такова. А това е забранено изрично от конституцията. Наред с това в петък управляващите гласуваха и извънредни заплати за специализираните магистрати. Те ще получават до шест заплати повече на година от своите колеги от общите съдилища.\r\n\tС промените в НПК управляващите решиха, че това не е достатъчна промяна на правилата и приеха знаковите дела срещу корупция и организираната престъпност да се гледат и по извънредни правила.\r\n\tМаксималният срок за задържането в ареста ще е до 2 години по делата за тежки умишлени престъпления, подсъдни на спецсъда, докато за останалите съдилища той е година и половина. За обвиняемите за тежки умишлени престъпления, които се наказват с по-малко от 15 години затвор - арестът продължава най-много 8 месеца. Във всички останали случаи максималната продължителност на задържането ще е 2 месеца.\n\n\r\n\tОсвен това разследванията по дела за корупция ще имат по-дълъг срок от обичайното - една година, вместо два месеца.\r\n\tКомисията прие на второ четене и въвеждането на задължително разпоредително заседание, на което да се преклудира възможността за връщане на делото на прокуратурата заради допуснати процесуални нарушения на досъдебната фаза.\r\n\tРешението на върховните съдии да атакуват пред Конституционния съд промените в НПК създава интересен казус. През 2011 година един от първите, които се противопоставиха на идеята за прехвърлянето на делата в спецсъдилищата, бе тогавашният главен прокурор Борис Велчев, който сега е председател на Конституционния съд.\r\n\t\"Ако този съд (спецсъда) бъде натоварен и с допълнителни очаквания да противодейства на корупционно поведение, се размива тази първоначална идея за специализация и необходимостта от профилиране на съдиите и това е неуместно\", каза тогава Велчев.\r\n\tИзвън атаката по НПК, Пленумът на ВКС посочи съдия Светла Димитрова за зам.-председател на съда и председател на неговата Гражданска колегия. Досега тази позиция се заемаше от Красимир Влахов, но шефът на ВКС Лозан Панов му поиска оставката. Влахов отказа да си я подаде с аргумента, че той е избран от колегите си и само те могат да решат кой да заеме тази позиция. ВСС трябва да потвърди избора на върховните съдии.", "date": "2017.10.27", "title": "ВКС атакува \"извънредните\" съдилища пред КС с напомняне за Народния съд"}
{"url": "http://www.mediapool.bg/aktrisata-zhana-karaivanova-shte-rakovodi-natsionalniyat-filmov-tsentar-news271067.html", "text": "Актрисата и продуцент Жана Караиванова-Петрова е избрана за директор на Националния филмов център. Тя е натрупала най-много точки в конкурса за ръководител на институцията, която е под шапката на Министерството на културата. Резултатите от конкурса са обявени на сайта на министерството.\r\n\tОсвен актриса и собственик на продуцентска компания Жана Караиванова е организатор и на фестивала за независимо американско кино в София So Independent, както и на фестивал на българското кино в САЩ, където живее от 20 години.\r\n\tОсновните функции на Националния филмов център са да подпомага и координира производството на български фирми. Институцията разпределя държавните средства за производство на филми. Новият директор на центъра Жана Караиванова през 2014 г. е била член на комисията по игрално кино към центъра.\r\n\tКонкурсът за директор на центъра беше обявен, след като предишният избран с конкурс директор - Марин Марчевски, подаде оставка преди три години. През 2016 г. беше обявен конкурс за поста, но никой от кандидатите не успя да събере нужния брой точки. След това процедурата започна наново. До момента изпълняващ ролята на директор на агенцията беше ръководителят на европейската програма \"Медия\" за България Камен Балкански.", "date": "2017.10.27", "title": "Актрисата Жана Караиванова ще ръководи Националният филмов център"}
{"url": "http://www.mediapool.bg/koliziya-mezhdu-mo-i-rusnatsite-za-remonta-na-mig-ovete-news271069.html", "text": "Руската корпорация РСК МиГ отхвърли част от аргументите на българското военно министерство, с които то отказва да приеме поръчаните нови и ремонтирани двигатели за изтребителите МиГ 29 и така проблемите с руската поддръжка на старите съветски машини стават все по-сериозни.\r\n\t, се посочва в изявление на корпорацията, цитирано от БТА.\r\n\tМО обаче прие само първите два ремонтирани двигатели и отказа да приеме останалите четири ремонтирани и четири нови двигатели. Те бяха поръчани на руснаците през българския посредник - фирмата \"Авиостарт“ - срещу сумата от близо . Договорът бе подписан през ноември миналата година по време на управлението на бившия военен министър Николай Ненчев.\r\n\tБългарското военно министерство твърди, че има няколко разминавания с договора. Досега беше известно, че основният проблем е липсата на оригинални формуляри на производителя, заради която не се знае кога са произведени доставените ремонтирани двигатели, колко време са работили и най-важното - какъв е остатъчният им ресурс. В петък от МО уточниха, че липсват и \"ключови компоненти\" на доставените нови двигатели.\r\n\tРуснаците обаче твърдят, че \n\n\r\n\tОт цитираното съобщение не става ясно кои по-точно съобщения са подразнили руската корпорация.\r\n\tПозицията на руснаците завършва с уточнението, че .\r\n\tКолизията между военното министерство и руснаците идва в момент, в който военният министър Красимир Каракачанов обяви, че готви серия поръчки към Русия за ремонта и дори модернизацията на всички 15 изтребители МиГ 29, с които разполагат българските Военно-въздушни сили.\r\n\tЗабавянето на доставката на двигателите ще затрудни допълнително и без това бедстващите от години български Военно-въздушни сили, които разчитат силно на поръчаното оборудване. Недоволството на бойните пилоти ескалира по-рано тази седмица, когато те масово отказаха да летят, защото вече се чувстват несигурни да изпълняват задачите си.\r\n\t\r\n\t, отговориха от военното министерство.\r\n\tТова действително е така. Претенциите на България по договора бяха  миналата седмица пред парламентарната военна комисия от зам.-министъра на отбраната Анатолий Величков.\r\n\tСега от МО припомнят, че български официални представители винаги са декларирали, че ремонтните дейности на доставените по  възстановени 6 броя двигатели, са извършвани от Московския машиностроителен завод \"В. В. Чернишев\".\r\n\t\r\n\tОт Министерството отбелязват обаче, че доставените по договора 4 нови двигатели не са .\r\n\tДоставените 6 възстановени (след експлоатация) двигатели пък .\r\n\tОт МО посочват още, че \r\n\t се казва в отговора на българското военно министерство.\r\n\tВ заключение МО заявява, че\r\n\t\r\n\tМиналата седмица военният министър Красимир Каракачанов успокои, че според него няма да има проблеми около доставеното оборудване и казусът ще бъде изчистен.\r\n\tСлучаят обаче е показателен за трудната поддръжка на старите съветски машини.\r\n\tКомандирът на Военно-въздушните сили ген. Цанко Стойков , че военният министър има план освен МиГ-овете да ремонтира и изтребителите Су 25, самолетите АН 30, зенитните комплекси и радиолокационните станции.\r\n\tТова ще генерира милионни поръчки за руския военно-промишлен комплекс и ще постави под съмнение наличието на достатъчно ресурси за купуване на съвместима с НАТО техника и въоръжение.\r\n\tНа този фон проектът за нов тип изтребител, който да е съвместим с НАТО, е на трупчета и бъдещето му все още не е ясно. Той бе на финалната фаза, но управляващите инициираха парламентарна проверка, която установи нередности в подготовката му, довели до елиминирането на офертата на САЩ и Португалия за изтребители втора ръка Ф 16.\r\n\tВ крайна сметка Министерството на отбраната обяви, че той се връща отново на фаза събиране на оферти и ще се търсят предложения за нови изтребители Ф 16 и \"Юрофайтър\", които да се конкурират с предложението за новите шведски машини \"Грипен\".\r\n\tДосега бяха събрани оферти само за нови изтребители \"Грипен\" и за втора ръка Ф 16 и \"Юрофайтър\".\r\n\tМиналата седмица Каракачанов съобщи, че амбицията му е до началото на ноември да внесе в Министерския съвет предложението си за проекта за нов тип изтребители.", "date": "2017.10.27", "title": "Колизия между МО и руснаците за ремонта на МиГ-овете"}
{"url": "http://www.mediapool.bg/mnogohilyaden-protest-na-knsb-za-po-visoki-zaplati-news271045.html", "text": "КНСБ излезе в петък на национален протест, в който по данни на синдиката са се включили около 8000 души, с искане за по-високи доходи и защита на основни права на работещите.\r\n\tСред исканията им са да се осигури догонваща политика по доходите, като заплатите в бюджетната сфера бъдат увеличени с поне 10%, да се запази добавката за прослужено време, да се въведе необлагаем минимум, най-малко 700 лева заплата за млад висшист, който работи по специалността си и засилване на контрола по прилагането на социалното и трудовото законодателство. Протестиращите се обявиха и против орязването на социални права каквото бе намерението за намаляване на обезщетението през първите три дни от болничния.\r\n\t,, , бяха част от издигнатите лозунги на протеста, който беше заявен от организаторите като \"отстояване на права\" без да цели дестабилизиране на държавата и управляващите.\r\n\tНад 160 автобуса от цялата страна пристигнаха сутринта пред храм-паметника \"Св. Ал. Невски”, а започналото от площада шествие под мотото \"Доходи, права, достойнство\" беше проследено от няколко дрона. Първата спирка на протеста бе Министерския съвет, където протестиращите приеха протестна декларация, която внесоха в Министерския съвет, където по това време Тристранният съвет обсъждаше проектобюджета за 2018 година. Представители на протестиращите бяха приети от министъра на труда и социалната политика Бисер Петков.\r\n\t, каза пред протестиращите лидерът на КНСБ Пламен Димитров.\n\n\r\n\tКНСБ настоява за поне 10% увеличение на всички бюджетни заплати. Според изчисления на синдиката за исканията им са необхоими между 100 и 150 милиона лева.\r\n\tСпоред КНСБ е крайно належащо увеличението на заплатите на 14 000 души, подчинени на здравното министерство, които работят в психиатричните болници, центровете по кръвопреливане и регионалните здравни инспекции. КНСБ настоява още и за увеличение на заплатите в Селскостопанската академия, на хората, заети с борбата с градушките, както и на работещите в сферата на културата.\r\n\tПламен Димитров обясни, че заетите в тези сектори имат нагласата да излязат на допълнителни протести, ако не получат увеличение на възнагражденията.\r\n\tНа срещата с протестиращите социалният министър Бисер Петков е уверил, че доходите са приоритет на това управление.\r\n\t, заяви Петков.\r\n\tТой информира, че в Закона за бюджета на държавното обществено осигуряване за 2018 г. е отпаднала идеята за намаляване на обезщетението през първите три дни от болничния.\r\n\tЛидерът на КНСБ Пламен Димитров отбеляза положителни крачки, които предприема правителството, и предложи петгодишен план за повишаване на доходите на българите, за да стигнат 60 на сто от средноевропейските.\r\n\tПротестното шествие продължи до централата на Асоциацията на индустриалния капитал, където протестиращите настояха да се прекратят атаките срещу труда и да се седне на масата на преговорите, а бизнесът да приеме, че нарастването на заплатите е без алтернатива, а резервите за растежа на икономиката не са в разходите за труд.\r\n\tПо-рано активисти на КНСБ облепиха сградата на Асоциацията на индустриалния капитал в България (АИКБ) със стикери \"Аз не съм търтей\".", "date": "2017.10.27", "title": "Многохиляден протест на КНСБ за по-високи заплати"}
{"url": "http://www.mediapool.bg/es-otpuska-800-miliona-evro-na-gartsiya-za-pogasyavane-na-prosrocheni-zadalzheniya-news271068.html", "text": "Еврозоната одобри отпускането на 800 милиона евро в рамките на плана за подпомагане на Гърция, за да изчисти тя свои просрочени задължения, предаде Франс прес, като се позова на комюнике на Европейския стабилизационен механизъм.\r\n\t \r\n\t\"Управителният съвет на Европейския стабилизационен механизъм (ЕСМ), който упражнява контрол над заемите, отпускани от еврозоната на Гърция, упълномощи деблокирането на 800 млн. евро за Гърция, за да може тя да покрие свои просрочени задължения\", посочи в комюникето си ЕСМ.\r\n\t \r\n\tУправляващият директор на ЕСМ Клаус Реглинг приветства усилията, положени от правителството на премиера Алексис Ципрас за покриване на забавени държавни плащания.\r\n\t \r\n\t\"Намаляването на размера на просрочените задължения в последните месеци означава, че Гърция е надминала набелязаните в програмата цели и това би трябвало да се отрази положително на икономиката на страната\", отбеляза в комюникето Реглинг.\r\n\t \r\n\t\"Този нов положителен етап е следствие от оценката на постигнатия от Гърция напредък в изчистването на просрочените задължения. Това показва за пореден път, че Гърция спазва задълженията си\", заяви европейският комисар по икономическите въпроси Пиер Московиси.\r\n\t \n\n\r\n\tСпоред него страните от еврозоната се надяват да приключат бързо следващия преглед на извършените от Гърция реформи, така че програмата да завърши до лятото на 2018 г.", "date": "2017.10.27", "title": "ЕС отпуска 800 милиона евро на Гърция за погасяване на просрочени задължения"}
{"url": "http://www.mediapool.bg/razlichiya-po-imigratsionnata-politika-otlozhiha-koalitsionnite-pregovori-v-germaniya-news271066.html", "text": "Поредният кръг преговори между партньорите за създаване на коалиционно правителство в Германия, фокусиран върху имиграционната политика и предоставянето на убежище, бе отложен, тъй като вчера страните не успяха да се споразумеят, предаде ДПА.\r\n\t \r\n\tСлед продължили два часа и половина консултации Християндемократите на канцлера Ангела Меркел (ХДС), баварският им съюзник Християнсоциалният съюз (ХСС), Свободните демократи и Зелените прекратиха срещата, тъй като не успяха да се договорят по политиката за бежанците, казаха за ДПА участници в нея.\r\n\t \r\n\tКрайноконсервативният ХСС не отстъпи от искането си за горна граница за броя на бежанците, влизащи в страната годишно, докато Зелените защитаваха правото на бежанците да доведат семействата си в Германия.\r\n\t \r\n\tНа вчерашните преговори бяха обсъдени също темите за климата и за енергийната политика.\r\n\t \r\n\tПредишният кръг преговори, който беше посветен на финансовата и данъчната политика, бе оценен от участниците като успешен.", "date": "2017.10.27", "title": "Различия по имиграционната политика отложиха коалиционните преговори в Германия"}
{"url": "http://www.mediapool.bg/valeri-simeonov-byudzhet-2018-e-bogata-pitsa-kaltsone-news271075.html", "text": "Вицепремиерът Валери Симеонов определи Бюджет 2018 като \"богата, добре аранжирана пица, тип \"Калцоне\", която крие много и приятни неща\".\r\n\tПредседателстваният от Симеонов съвет за тристранно сътрудничество одобри в петък финансовия план на държавата за догодина с мнозинство, но Българската стопанска камара и КНСБ отказаха да подкрепят финансовия план на държавата за догодина.\r\n\tЗа пръв път държавният бюджет бе сравнен с пица от финансовия министър Симеон Дянков през 2010 г., когато той обясни, че неговата пица е \"постна\" за разлика от тази на кабинета на тройната коалиция, където кутията била празна и нямало никаква пица.\r\n\tМакар ГЕРБ да не припознават бюджета си като \"социален\" заради критиките, че той се опитва да разхвърля \"на всекиго по нещо\", за да тушира социалното напрежение, реално най-сериозните увеличения са , ако не се броят колебанията при капиталовите разходи заради изоставането на плащанията по европрограмите.\r\n\tОбразованието догодина ще получи с 490 млн. лв. повече в сравнение с първоначално заложеното за 2017 г., като основната част от сумата ще отиде за 15-процентното увеличение на учителските заплати, а също и за диференцираното финансиране. Допълнителни 500 млн. лв. пък ще се похарчат за здравеопазване заради по-високите осигурителни прагове и приходи от вноски. Социалната сфера ще получи над 740 млн. лв. допълнително спрямо програмата за 2017 г., като в тях влиза увеличението на пенсиите с 3.8%, а също и покачванено на различни социални плащания, които не бяха вдигани от години като например гарантираният минимален доход, обезщетението за втората година от майчинството, детските надбавки и т. н. За увеличението на заплатите в армията са предвидени извънредни 100 млн. лв., в МВР – 55 млн. лв., в системата на социалните грижи – 9.4 млн. лв., в общинските администрации – 23 млн. лв.\r\n\tВ бюджета е пресметнато и покачването на минималната работна заплата от 460 лв. на 510 лв. от 1 януари 2018 г., а също и увеличението на минималните осигурителни прагове въпреки силните възражения на бизнеса.\r\n\tФинансовият министър Владислав Горанов заяви по време на заседанието на тристранката, че бюджетът преразпределя създаваното от работодателите и работниците и няма как да отчита абсолютно златното сечение между желанията на отделните страни.\r\n\t\"Бюджетът за 2018 г. дава възможност държавата нормално да изпълнява функциите си и връща част от добрите процеси в икономиката и към служителите, заети в бюджетната сфера, макар и не с темповете, с които на тях им се иска и не с темповете, които са в реалния сектор\", каза Горанов.\r\n\tМинистърът припомни , че икономиката в момента е в благоприятна фаза на икономическия цикъл, но към 2020 г. може да се стигне до прегряване.\r\n\tГоранов изтъкна, че нарастването на БВП ще е 3.9 на сто на година през прогнозния период - 2018 - 2020 г., а вътрешното търсене остава основният водещ фактор за икономическия растеж по линия както на потреблението, така и на инвестициите.\r\n\tНивото на безработица се очаква да се понижи до 6.2 на сто с тенденция в края на периода да достигне да 5.6 на сто. Средногодишната инфлация през 2018 г. ще е 1.4 на сто, а инфлацията в края на годината ще достигне 1.6 на сто. По-високите стойности ще се дължат на продължаването на поскъпването при потребителските цени на храните и горивата, както и на засилване на базисната инфлацията под влияние на по-високото вътрешно търсене.\r\n\tГоранов изтъкна също, че ще има постепенен спад на съотношението на държавния дълг към БВП като през 2020 г. то трябва да достигне около 20 на сто.", "date": "2017.10.27", "title": "Валери Симеонов: Бюджет 2018 е богата пица \"Калцоне\""}
{"url": "http://www.mediapool.bg/chelen-opit-stenata-na-tramp-shte-bade-izpitana-s-chukove-i-bradvi-news271076.html", "text": "Приключила е работата по прототипи на стената, която президентът на САЩ Доналд Тръмп предложи да бъде изградена по границата с Мексико. Скоро те ще бъдат подложени на тестове за издържливост, съобщи правителството във Вашингтон.\r\n\tАсошиейтед прес посочва, че изпитанията ще бъдат извършени близо до Сан Диего, където са издигнати прототипите. Работниците ще се опитат да ги разрушат с чукове, горелки, кирки и електрически инструменти.\r\n\tДействащият заместник началник на Граничната служба на САЩ Роналд Витиело заяви пред медиите, че тестовете могат да доведат до комбиниране на елементи от различни проекти, за да се създадат възможно най-ефективни стени. Прототипите са построени в района на границата между САЩ и мексиканския град Тихуана.\r\n\tИзпитанията ще започнат най-рано след месец, защото бетонът на някои от стените не е изсъхнал.\r\n\tКонгресът на САЩ все още не е отпуснал средства за издигане на гранична стена, отбелязва АП.\n\n\r\n\tБългарското правителство също остава в историята с построяването на ограда по границата с Турция. Тя обаче не е много устойчива, поддава при дъжд, преодолява се лесно със стълба, а на места може да се пропълзи под нея.", "date": "2017.10.27", "title": "Челен опит: Стената на Тръмп ще бъде изпитана с чукове и брадви"}
{"url": "http://www.mediapool.bg/bnb-shte-mozhe-da-emitira-tsenni-knizha-news271070.html", "text": "Българската народна банка (БНБ) ще може да емитира ценни книжа.\r\n\tТова предвиждат промени в няколко закона, направени чрез .\r\n\tТе бяха одобрени на второ четете от бюджетната комисия в четвъртък следобед без никакъв дебат и се очаква скоро да бъдат приети окончателно от парламента.\r\n\tПромените са елемент от т. нар. механизъм за подкрепа на банки в кризисни ситуации.\r\n\tПо закон и в момента централната банка може да емитира дълг, но реално тя не го е правила от въвеждането на валутния борд у нас насам. Дори липсва наредба за реда, по който може да става това. Затова сега се предвижда да се напише подобна наредба.\r\n\tСпоред правилата на валутния борд БНБ не може да кредитира търговски банки, освен при ликвиден риск за системата и то за максимум от три месеца и срещу високи обезпечения (наредба 6). Заради крайно тежките изисквания на наредбата тя не бе приложена дори в банковата криза през 2014 г. Отново според наредбата въпросното кредитиране може да е само до размера на депозита на управление „Банково“. След въвеждането на опцията за емитиране на ценни книжа най-вероятно идеята е кредитирането да може да бъде и в по-голям размер.\r\n\tОт текстовете в законопроекта не става ясно дали дългът на БНБ ще може да се купува само от финансовото министерство или и от търговските банки. Проектът обаче предвижда сребърният пенсионен фонд, който сега е част от фискалния резерв и стои на депозит в БНБ на отрицателна лихва, да може да се сдобива с книжата на БНБ, ако тя реши да издаде такива при извънредна ситуация.\n\n\r\n\tДепутатите от ГЕРБ в четвъртък не успяха да дадат подробности по приетите текстове, а също и да обяснят разликата между финансовата подкрепа, която ще може да оказва на банките БНБ, и тази от правителството.\r\n\tПрез пролеттта, след мащабната проверка на българския финансов сектор от страна на Международния валутен фонд (МВФ) и Световната банка,  да създаде механизъм за ликвидна подкрепа на трезори под натиск. Заради липсата на ясно разписан подобен механизъм през лятото на 2014 г. БНБ и Министерството на финансите срещнаха сериозни трудности в намирането на законови инструменти, с които да действат в условията на ликвиден натиск. След натиска върху ПИБ, когато банката за ден плати на депозанти над 800 млн. лв., спешнно се наложи БНБ и Министерството на финансите да убеждават останалите банки да предоставят заем на държавата в размер на 1.2 млрд. лв., които мигновено бяха вложени като държавен депозит в ПИБ. За една нощ пък Европейската комисия одобри финансирането, както изискват правилата за държавната помощ. Така, въпреки липсата на механизъм, властите успешно овладяха ликвидната криза в ПИБ през 2014 г.\r\n\tЗа да не се повтаря екстремният сценарий от 2014 г. обаче, през 2015 г. ГЕРБ въведе в българското законодателство европейските процедури за спасяване на банки, които дават възможност трезорите да получават извънредна публична финансова подкрепа в определени случаи. Условията за това са описани в Закона за възстановяване и преструктуриране на кредитни институции и инвестиционни посредници.\r\n\tЗа да се направи механизмът за подкрепа реално действащ обаче, се наложи тази година Министерството на финансите предложи и допълнителни промени в няколко закона чрез промените в Закона за публичните финанси.\r\n\tСпоред одобрените от депутатите текстове Министерството на финансите ще има правото да прави депозити в банки, но заедно с това ще може да купува от името на държавата кредитни пакети и други финансови активи „при прилагане на държавни инструменти за финансова стабилизация и предоставяне на извънредна публична финансова подкрепа“.\r\n\tВъпросната извънредна подкрепа ще се предоставя по решение на Министерски съвет, като за нея ще се изисква разрешение от ЕК заради правилата за държавните помощи. С решението на правителството ще се определят и условията и мерките, които дадена банка трябва да изпълни, за да получи извънредната подкрепа.\r\n\tВ тектовете на законопроекта няма ясни гаранции за прозрачност на процеса по предоставяне на извънредна финансова подкрепа на банки, макар че по правило решенията на правителството са публични.", "date": "2017.10.27", "title": "БНБ ще може да емитира ценни книжа"}
{"url": "http://www.mediapool.bg/ek-razglezhda-predlozhenie-za-otmyana-na-lyatnoto-chasovo-vreme-news271077.html", "text": "Европейската комисия потвърди, че оценява постъпили предложения за отмяна на лятното часово време.\r\n\t\r\n\tДирективата за лятното часово време има отражение върху превозите и енергетиката. Оценяваме постъпилите предложения и ще съобщим заключението си, когато сме готови, уточни говорител на комисията, цитиран в петък от БТА.\r\n\t \r\n\tЕвропейската директива от 2001 г. е осмата поред законодателна норма в ЕС за уеднаквеното лятно часово време. От 2002 г. във всяка държава от ЕС лятното часово време започва в 1 ч. по Гринуич в последната неделя от март и завършва в 1 ч. по Гринуич в последната неделя от октомври.\r\n\t \r\n\tФинландска парламентарна комисия призова вчера правителството да поиска от ЕК отмяна на директивата с обяснението, че промяната на часовото време води до заболявания, недоспиване и неефективност на работното място.(\r\n\t \n\n\r\n\tВ последните години лятното часово време бе отменено от Казахстан, Киргизстан, Ирак, Пакистан, Бангладеш, Грузия, Армения, Русия, Египет и Азербайджан. Същевременно от зимното часово време се отказаха Беларус и Турция, а миналата година подобни намерения обяви Унгария.", "date": "2017.10.27", "title": "ЕК разглежда предложение за отмяна на лятното часово време"}
{"url": "http://www.mediapool.bg/shofyor-ot-shumen-poluchi-26-elektronni-fisha-za-edin-den-news271071.html", "text": "Шофьор от Шумен получи рекордните 26 електронни фиша само за един ден, съобщиха от местната полиция в петък.\r\n\t41-годишният нарушител е бил спрян за проверка, след което пътните полицаи установили, че той има много невръчени фишове. Затова е поканен в сектор \"Пътна полиция\", за му бъдат връчени.\r\n\tВсичките 26 електронни фиша били за превишена скорост, а наложените глоби за установените нарушения са в размер на 3690 лева, но до момента не са платени.\r\n\tДруг нарушител рекордьор е 47-годишен жител на село Царев брод. За 11 години той има 41 акта, а наказателните му постановления са на стойност 10 589 лева, но нито една от санкциите не е платена. Най-често превишавал скоростта, управлявал и с отнета книжка.\r\n\t7720 лева са задълженията на 28-годишен мъж от село Друмево. Той никога през живота си не е притежавал книжка, но това не му попречило да шофира. За 10 години има 28 акта.\r\n\tЗа превишена скорост 41-годишен мъж от село Габрица бил засечен от камери пет пъти през юни и юли. Мъжът е глобяван с фиш общо 13 пъти, като глобите му са на стойност 2420 лева. Платил е само 150 лева. Съставени са му и актове за установени административни нарушения в размер на 5100 лева, от които е платил 1880 лева.", "date": "2017.10.27", "title": "Шофьор от Шумен получи 26 електронни фиша за един ден"}
{"url": "http://www.mediapool.bg/sasht-publikuvaha-blizo-3000-sekretni-dokumenta-svarzani-s-ubiystvoto-na-kenedi-news271042.html", "text": "Правителството на американския президент Доналд Тръмп публикува близо 3000 секретни документа, свързани с убийството на президента Джон Кенеди, предаде Франс прес.\r\n\t \r\n\tПървоначално се очакваше да бъдат огласени 3100 документа от стотици хиляди страници, които никога не са ставали обществено достояние. Но в крайна сметка в интернет снощи бяха качени 2891. Те са достъпни на сайта на Американските национални архиви, на адрес  .\r\n\t \r\n\tПубликуването на останалите бе отложено по настояване на ФБР и ЦРУ, според които те са от твърде поверителни и засягат националната сигурност. Президентът Тръмп се е съгласил да даде на правителствените агенции срок от 180 дни, в който да проучат отново останалите документи и да се аргументират защо те не бива да се огласяват.\r\n\t \r\n\tВ тези досиета има поверителна информация, най-вече за информаторите и ролята им в разследванията, подчертал един от източниците на агенцията. Президентът иска да се увери, че има пълна прозрачност по въпроса и иска тази информация да се огласи възможно най-бързо, отбеляза той.\r\n\t \r\n\tОколо 30 000 документа са били публикувани досега с редакции. Националният архив планира да ги качи на уебсайта си.\n\n\r\n\t \r\n\tУбийството на президента Кенеди е може би най-голямата мистерия в американската история, която никога няма да бъде разкрита по начин, отговарящ на всички въпроси. На 22 ноември 1963 г. Кенеди е застрелян в Далас от Лий Харви Осуалд. Два дни по-късно, преди Осуалд да се изправи пред съда, той е застрелян от собственика на нощен клуб Джак Руби.\r\n\t \r\n\tРуби твърди, че е искал да пощади първата дама Жаклин Кенеди от \"неудобството от изправянето на Осуалд пред съда\". Според някои анализатори Осуалд не е бил единственият стрелец, замесен в смъртта на Кенеди, но е малко вероятно да се появят нови доказателства и да разберем със сигурност кой и защо е убил Джон Кенеди.\r\n\t \r\n\tТерминът \"теория на конспирацията\" се използва за пръв път в документ на ЦРУ от 1967 година, за да се демонизира и за да се запуши устата на всеки, който има критики към официалния доклад за смъртта на Кенеди.\r\n\t\r\n\tПубликуваните вчера документи са истинска находка за търсачите на истината, които се опитват от повече от половин век да установят какво се е случило в Далас през 1963 г., пише в. \"Ню Йорк таймс\".\r\n\t \r\n\tВ документите се говори за мафиоти, шпиони и кубинци. Те съобщават за подозренията на Кремъл, че зад убийството е стоял вицепрезидентът Линдън Джонсън, както и опасенията на властите в САЩ, че обществото няма да приеме официалната версия за събитията.\r\n\t \r\n\tНякои от тях показват вълненията и хаоса през дните след убийството на президента. Сред тях е и паметна бележка, очевидно продиктувана от самия директор на ФБР Джон Едгар Хувър малко след убийството на Лий Харви Осуалд през ноември 1963 г., която започва с лаконичното изречение \"няма нищо ново по случая Осуалд, освен че е мъртъв\".\r\n\t \r\n\tСамо 53 от публикуваните вчера 2891 документа никога не са били разкривани. Останалите са били публикувани с редакции, отбелязва в. \"Ню Йорк таймс\". Един от тях разкрива реакцията на убийството в СССР. Някои в Москва са го сметнали за преврат на ултрадесните сили в САЩ и са очаквали, че за случая ще бъде обвинен Съветският съюз. Неназован информатор е казал пред американски шпиони, че КГБ разполага с доказателства, че президентът Джонсън е отговорен за убийството.\r\n\t \r\n\tВ паметната си бележка два дни след убийството директорът Хувър изразява безпокойство, че убийството на Осуалд ще предизвика съмнения сред американците, че той е истинският убиец. За убийството на Осуалд не може да има извинения, особено предвид предупрежденията към полицията в Далас, е заявил Хувър, намеквайки, че ликвидиралия го служител на реда Джак Руби може да е свързан с чикагската организирана престъпност. Директорът е предвидил, че това скоро ще доведе до цяла индустрия от разследвания и подозрения.\r\n\t \r\n\tХувър е изразил и притеснения, че контактът между Осуалд и кубинското посолство в Мексико, както и изпратеното от него писмо до съветското посолство във Вашингтон, може да усложнят външните отношения на САЩ.\r\n\t \r\n\tДокументите няма да сложат край на споровете и спекулациите, а някои от тях може да предизвикат нови въпроси, отбелязва в. \"Ню Йорк таймс\". През 1975 г. директорът на ЦРУ Ричард Хелмс е бил запитан, по време на показания под клетва, дали има информация, показваща, \"че Осуалд е бил агент на ЦРУ или че агент. . .\"\r\n\t \r\n\tНо публикуваната част от документа свършва там. Отговорът на Хелмс също не е показан, отбелязва американското издание.\r\n\t \r\n\tОстаналите документи ще бъдат публикувани след 6-месечно проучване, отбелязва в. \"Вашингтон пост\". Президентът на САЩ Доналд Тръмп отстъпи, давайки този срок, за да може да бъде редактирана определена информация, свързана с националната сигурност.\r\n\t \r\n\tНякои от липсващите материали са тези от най-голям интерес за експертите по случая, например 338-странично досие за Джон Мур, ръководител на клона на ЦРУ в Далас по време на убийството.\r\n\t \r\n\tЛипсва и 18-странично досие за Гордън Макглендън, бизнесмен от Далас, разговарял с Руби точно преди той да застреля Осуалд. Не са публикувани и материали за известни кубински дисиденти в изгнание, противници на Кастро, които също са били сред заподозрените за убийството групи.\r\n\t \r\n\tВъпреки това документите не опровергават теорията, че бившият морски пехотинец Осуалд е действал самостоятелно. Дълъг проектодоклад на Комисията по убийствата на Камарата на представителите на САЩ отхвърля като малко вероятна версията, че Куба е разпоредила убийството заради опитите на ЦРУ да ликвидира Фидел Кастро.\r\n\t \r\n\tПовечето американци обаче смятат, че Осуалд не е действал сам, отбелязва в. \"Вашингтон пост\", цитирайки проучвания на \"Галъп\".", "date": "2017.10.27", "title": "САЩ публикуваха близо 3000 секретни документа, свързани с убийството на Кенеди"}
{"url": "http://www.mediapool.bg/zapochva-speshen-remont-na-kontsertnata-zala-v-plovdiv-news271079.html", "text": "Започва спешен ремонт на протеклата концертна зала на Пловдив, която се ползва от операта в града. Това съобщиха от Министерството на културата след среща на министъра Боил Банов с директора на Държавна опера - Пловдив доц. Нина Найденова.\r\n\tСградата ще бъде напълно реновирана, като вече са водени разговори с финансовия министър Владислав Горанов за отпускане на необходимата сума. В съобщението на министерството на културата не се посочва каква е тя. Очаква се ремонтът да приключи до 2019 г., когато Пловдив ще е европейска столица на културата.\r\n\tОт години се търси вариант за изграждане на сграда за операта в Пловдив, която няма собствена зала, а поставя представленията си в Дома на културата \"Борис Христов\". Оркестърът свири в концертната зала в града, която обаче е в лошо състояние и е малка за оперни представления.\r\n\tИзграждането на сграда за операта беше част от провалилата се сделка между държавата, Пловдивския панаир, контролиран от бизнесмена и активист на БСП Георги Гергов, и общините Пловдив и Варна. Идеята беше, след като държавата прехвърли акциите си в Пловдивския панаир на двете общини, на територията на панаира да се направи оперна зала. Сделката обаче пропадна.\r\n\tБоил Банов обяснил в петък, че \"с оглед настъпилите неотложни обстоятелства се е взело решение да се върви незабавно към цялостно реновиране на Концертна зала\". \"Дали ще се прави изцяло нов проект, ще се произнесат специалистите и ще се извървят всички стъпки на закона\", уточни министърът на културата.", "date": "2017.10.27", "title": "Започва спешен ремонт на концертната зала в Пловдив"}
{"url": "http://www.mediapool.bg/rakovodstvoto-na-mvr-e-vpechatleno-ot-zachestilite-obiri-na-bankomati-news271044.html", "text": "Ръководството на МВР е \"впечатлено\" от зачестилите опити на обирджии да разбиват и взривяват банкомати. Засега обаче няма данни тези престъпления да са организирани от специализирани банди, а са по-скоро \"спорадични\".\r\n\tТова стана ясно от думите на вътрешния министър Валентин Радев, който коментира в петък трите случая от изминалата нощ.\r\n\tДва банкомата бяха взривени в София, а един бе разбит в град Баня, Карловско, което представлява сериозен пик на фона на статистиката, че от началото на годината в цялата страна имаше общо пет подобни престъпления.\r\n\tПо този повод МВР шефът съобщи, че за един от последните три обира разследващите вече имат заподозрян, но отказа да даде повече подробности, защото \"наблюдавам, че едно казване – след ден, два, три се оказва нещо съвсем друго\".\r\n\t\"Работим много осърдно да разберем кои са тези нови прийоми, ние ги знаем всъщност. Знаете, единият случай – в Банкя, е с газ, там и взривът е бил много голям. Другият, тука в София и третият, в Баня, мисля че до Казанлък беше... Три случая, нямат общо един с друг, но фактът, че се случват и хората, тези, които престъпват закона, отиват и се опитват да разбият банкомати, да взимат от тях пари... Това ще проверя сега, защото бях разпоредил на професионалното ръководство отново да прегледат всички предписания, които са дали на банки и на други, които оперират с такива апарати – изпълнено ли е всичко това и как така си позволяват и някъде успяват такива хора, които престъпват закона, така, да крадат пари от банкомати\", впусна се в размишления по темата Радев след министерската среща ЕС – Западни Балкани, която се проведе в петък в София.\r\n\tВлизайки в амплоато си на бивш военен и експерт по боеприпасите, вътрешният министър отбеляза, че престъпниците, които взривяват банкомати у нас все още не действали професионално.\r\n\t\"Мога да кажа, че те не го правят, даже, правилно, няма да ги учим как става това, но засега виждам, че се учат, буквално. От професионалистите го чуваме и аз самият съм близо до темата. Мисля, че много бързо ще се справим с тези, поне, които разбиват\", заяви Радев.\r\n\tПопитан дали разполага с данни колко са организираните престъпни групи, профилирани в тази дейност, той посочи, че според него става въпрос за \"спорадични\" случаи – \"те не са организирани, поне тези, които виждаме и това, което аз чувам от професионалното ръководство – в разбиването на банкомати\".\r\n\tВизирайки опита за обир в Баня, Радев добави, че най-вероятно става въпрос за местни престъпници, които рпедварително са се запознали с разположението в набелязания банков клон и така са успели да проникнат вътре и да пробват да разбият машината.\r\n\tВ нощта срещу петък първо към 3.15 часа бе взривен банкомат в кв. \"Левски\", а към 4.20 часа – още един в кв. \"Банкя\" в София, като засега властите не са уточнили какви са откраднатите от тях суми. По неофициална информация на БНР става въпрос за между 35 000 и 60 000 лева. Трети банкомат пък бе разбит в град Баня около 2.40 часа. Там престъпниците бяха разбили входа на кметството, за да опитат след това да отворят и машината, но неуспешно.\r\n\tОт лятото насам тези набези осезаемо зачестиха. За последно бе взривен банкомат в столичния квартал \"Дружба\" 2 в нощта срещу 5 октомври. От него престъпниците успяха да задигнат 53 000 лева. В нощта срещу 28 септември с газ беше взривен и банкомат на бул. \"Цариградско шосе\" – срещу сградата на болница \"Света Анна\".\r\n\tМесец по-рано, в нощта срещу 28 август, обирджии използваха бутилки сгъстен въздух, за да откраднат парите от банкомат в банков клон в блок 25 в кв. \"Младост\". При взрива около 10 000 лева се разпиляха наоколо, заради което се наложи полицията да загради допълнително района. Засега няма задържани за нито един от тези случаи.", "date": "2017.10.27", "title": "Ръководството на МВР е \"впечатлено\" от зачестилите обири на банкомати"}
{"url": "http://www.mediapool.bg/tuitar-zabrani-reklamite-na-ruski-medii-news271048.html", "text": "Социалната мрежа \"Туитър\" забрани рекламите на руските англоезични медии \"Russia Today\" (RT) и \"Sputnik\", предаде \"Би Би Си\".\r\n\tДействията са оправдани със заключението на администрацията в САЩ, че двете медии са \"се опитали да влияят върху президентските изборив САЩ през 2016 г. от името на руското правителство\".\r\n\t\"Не взехме това решение лесно и предприемаме тази стъпка като част от продължаващия ни ангажимент да защитаваме интегритета на потребителското изживяване в \"Туитър\", написаха от социалната мрежа в свой блог пост.   \r\n\tОбвиненията срещу руските медии, които се финансират пряко от Кремъл, дойдоха в рамките на официалното разследване в САЩ на възможна руска намеса в миналогодишния вот, на който беше избран сегашния президент Доналд Тръмп.\r\n\tРусия отрича каквото и да е вмешателство, а външното й министерство незабавно реагира на мярката на \"Туитър\".\n\n\r\n\tТя е \"резултат от натиск от представители на американския истаблишмънт и специални служби\", заяви говорителят на руската дипломация Мария Захарова. Тя допълни, че със сигурност ще последват \"ответни мерки\" от Москва.\r\n\tВъзпрепятстването на работата на руски медии, включително чрез арсенала на специалните служби, е нарушение от страна на САЩ на международните и вътрешни закони, които гарантират свобода на словото, смята още Захарова.\r\n\tRT никога не е била намесена в незаконни дейности, нито се е опитвала да влияе върху изборите в САЩ чрез каквато и да е платформа, заяви зам.-главният редактор на медията Кирил Карнович-Валуа.\r\n\tГлавната редакторка Маргарита Симонян пък използва пост в \"Туитър\" да обвини социалната мрежа, че е приканвала руската телевизия да \"похарчи много\" по време на изборите.\r\n\tПрез последните месеци стана ясно, че в популярните социални мрежи са действали големи рекламни кампании, финансирани от Русия, именно по време на американските избори.\r\n\tАмериканският президент Доналд Тръмп отрича да е имал каквато и да е връзка с руснаците преди или след изборите.", "date": "2017.10.27", "title": "\"Туитър\" забрани рекламите на руски медии"}
{"url": "http://www.mediapool.bg/kabinetat-se-sabira-izvanredno-zaradi-vodniya-ad-v-burgasko-news271074.html", "text": "Правителството се събира извънредно в понеделник заради водния ад, причинил смъртта на трима души в три бургаски села. Министерският съвет трябва да реши проблема с наводненото регионално депо за отпадъци, което няма да може с месеци да приема боклуците на редица общини. В петък следобед министрите на околната среда и на икономиката Нено Димов и Емил Караниколов се срещат, за да обсъдят повишаването на контрола върху язовирите. Именно, че непочистени и неподдържани водоеми са причинили потопа е една от версиите, по които работи разследването на трагедията в нощта на 24 срещу 25 октомври.\r\n\tЧастните стопани на нарочения преди ден за основен виновник на наводнението язовир \"Чоторота\" обявиха обаче, че водоемът е бил поддържан и макар да е прелял поради това, че поема водите на язовири над него, няма как да причини смъртта на загиналите, тъй като е далеч от населените места и приливната вълна е отишла към село Желязково, което не е пострадало.\r\n\tПреди два дни и Държавната агенция за метрологичен и технически надзор (ДАМТН), която контролира язовирите, смяташе, че скъсаните стени на седемте язовира в региона не са причинили потопа, а наводнението е заради проливния дъжд, стигнал 200 л/кв м. После стана ясно, че яз. \"Чотората\" се ползва от фирма \"Дием\", която е на общинската съветничка на БСП В Камено Елена Димитрова, и вниманието бе насочено към водоема. Зам.-председателят на ГЕРБ Цветан Цветанов пък обвини синоптиците от БАН, че не са дали правилната прогноза\r\n\tМеждувременно в петък в неизвестност остава възрастната жена, изчезнала в потопа, докато съпругът й е в болница в тежко състояние.\r\n\tОткритото през август 2015 г. депо за отпадъци няма да работи няколко месеца, тъй като е компрометирана дренажната му система и ще се търсят спешни решения на проблема със складирането на боклука в региона. Вероятно в понеделник ще има извънредно заседание на правителството по проблема, каза екоминистърът Нено Димов.\n\n\r\n\t\"Основният проблем в Бургаско от екологична гледна точка е новото депо, което в момента е преустановило работа заради компрометирана дренажна система. Получих информация, че по първоначална оценка може би ще отнеме няколко месеца да бъде възстановено - има свлачищни процеси, които трябва да бъдат спрени\", обясни той.\r\n\tЗа петък следобед е предвидена негова среща с министъра на икономиката Емил Караниколов, за да видят как може да се подобри контролът на язовирите.\r\n\tПродължават проблемите и с участъци от републиканската пътна мрежа в областта заради свлачища и пропадания. Положението в пострадалите села обаче започва да се нормализира.\r\n\t\r\n\tНеспазване на предписанията на ДАМТН за язовирите e една от версиите, по които се работи за наводнението в Бургаско, каза министърът на регионалното развитие и благоустройството Николай Нанков пред БНТ в петък.\r\n\t\"Колегите от ДАМТН и вчера, и днес извършват анализи каква е вероятността недобро поддържане и неизправни от експлоатационна гледна точка микроязовири на територията на двете общини да са причината за водния ад“, каза Нанков. Според него дадени от агенцията по технически надзор предписания към стопаните на язовирите не са били спазени.\r\n\t\"Въпреки спекулациите на политическа основа, че държавата нищо не е направила относно превенцията на подобни кризисни събития, ние още от 2016 година имаме един орган - ДАМТН, който отговаря за техническата експлоатация и за изправността на тези съоръжения, дава предписания, а собственикът е длъжен да ги изпълнява и да поддържа в изправно състояние тези съоръжения, в случая микроязовирите. Така че една от версиите, по които се върви от отговорните институции е именно тази – неизпълнение на предписания, оказани от компетентния орган. Язовирът \"Чоторота\" е с частен собственик, появиха се информации кой е той. Аз не съм разследващ орган да правя коментари, камо ли внушения, свързани с една определена политическа сила от община Камено. Нека вървят процесуално-следствените действия в един нормален ритъм“, коментира министър Нанков.\r\n\t\r\n\tТримата собственици на фирмата, стопанисваща яз. \"Чотората\", обаче заявиха, че той не може да е причината за наводнението. \"Жертвите са на много голямо отстояние от язовира, който ние стопанисваме. Немислимо е това място да бъде залято от язовира\", заяви Елена Димитрова пред бТВ.\r\n\t\"Не се задържат по-големи количества вода заради рибата. Имаме си изпускател, който е на определена кота, и ако водата се вдигне, тя излиза от преливника\", допълни Димчо Мутафов. По думите му язовирът е поддържан и са изпълнени всички предписания на ДАМТН. Има видеонаблюдение и инфраструктура, има и авариен план и протокол за контрол на язовирната стена от 2016 г.\r\n\tМутафов каза, че в нощта на потопа са следили обстановката и около полунощ са били известени от хората, които живеят в района. Той допълни, че са предупредили институциите, а самото скъсване на язовира е станало към 3:10 ч. през нощта. Димитрова пък обвини общината, че не е взела превантивни мерки за защита на населението.\r\n\tОт ДАМТН обявиха, че ситуацията с язовирите на територията на област Бургас се нормализира като нейните експерти продължават огледите на всички водоеми. Иззетите записи от фирмата \"Дием\" за наблюдението на язовир \"Чотората\" показвали как около 2:00 часа през нощта започва да приижда вода, която носи наноси – пръст, храсти и дървета. Това повишило рязко нивото на язовира и той прелял през короната на стената. Водата се разляла в земеделски земи, но основната водна маса се е задължала в съоръжението, съобщиха от ДАМТН.\r\n\t\r\n\tИ частната, и публичната инфраструктура в пострадалите от бедствието райони са в критично състояние, обясни регионалният министър. Все още има проблем по пътя Бургас-Средец, където движението се извършва еднопосочно в рамките на 400 метра, заради пропадания на земна маса.\r\n\tЩетите от потопа вече се оценяват на 8 млн. лв.\r\n\tОт Басейновата дирекция \"Черноморски район“ са заснели с дрон засегнатите дерета в селата Полски извор и Черни връх. Предписания за отстраняване на щетите от наводнението с конкретни координати на местата, заснети с дрона, ще бъдат дадени на кмета на Камено, съобщиха от екоминистерството.\r\n\tТо информира, че пречиствателната станция в Горно Езерово вече работи, но продължава почистването на площадката на наводненото съоръжение.\r\n\t\r\n\tСлед обвиненията на Цветанов, че синоптиците вместо да обявят червен код с предупреждение за опасност, те издали жълт и затова властите били неподготвени, Христо Брънзов, директор на Националния институт по метеорология и хидрология (НИМХ) към БАН, заяви, че в 20 часа на 23 октомври са дали прогноза с оранжев код за региона, а на следващата сутрин вече обявеният код бил червен, а самото наводнение станало вечерта.\r\n\tТой каза, че в условията на ниско заплащане и допотопни средства за вършене на работата българските синоптици се справят добре и вършат много повече работа, отколкото би трябвало. \"И аз съм благодарен, че те все още стоят на работа\" , каза още Брънзов.", "date": "2017.10.27", "title": "Кабинетът се събира извънредно заради водния ад в Бургаско"}
{"url": "http://www.mediapool.bg/georgi-cholakov-vav-vas-ima-ne-poveche-ot-3-ili-4-rodninski-naznacheniya-news271046.html", "text": "Ако не ме лъже паметта, във Върховния административен съд (ВАС) има не повече от три, четири назначения на роднини, каза новият председател на ВАС Георги Чолаков пред бТВ.\r\n\tТой иска да промени имиджа на ВАС и съдът да стане ясен и открит, а гражданите да знаят какво се случва зад стените му.\r\n\tГеорги Чолаков беше избран на поста от два състава на Висшия съдебен съвет (ВСС). Първо зад избора му застана старият ВСС, но след като президентът върна кандидатурата му, тя беше повторно гласувана и от новия състав на ВСС.  \r\n\t\"Подобна процедура досега не е имало\", каза Чолаков.\r\n\tТой коментира, че в конституционните правомощия на президента е да прецени дали да върне указа за назначаване на предложения кандидат. В конкретния случай държавният глава е решил да откаже и съответно върна процедурата във ВСС. Не се притесних за това, тъй като е в неговите правомощията, заяви Чолаков.\n\n\r\n\tТойй не отрече, че във ВАС има роднински назначения. Обясни обаче, че това е станало след спазване на процедурата и закона. Магистратите са се явили на конкурси, спечелили са ги и сега са съдии във ВАС или в други съдилища. В закона няма забрани за такива назначения, каза Чолаков.\r\n\tТой обясни, че ако при атестацията съдиите не покажат нужните знания и умения, правоотношенията им могат да бъдат прекратени.\r\n\tВ живота си съм имал много изпитания, които съм се опитвал да преодолявам, каза Чолаков.\r\n\tТой съобщи, че започва кариерата си на съдия през 1992 г., но напуска системата три години по-късно заради тежък конфликт с тогавашното ръководство на Окръжния съд.\r\n\tСлед това работи 12 години като адвокат. Явява се на конкурс и печели място за съдия в Административен съд. Следва ново предизвикателство като нотариус в Балчик, а след това кандидатства за съдия във Върховния административен съд, разказа Георги Чолаков професионалната си кариера.\r\n\tОколо 100 дка земеделска земя в района на Балчик, които се дискутираха по време на избора му, ще станат негова собственост чак от 2021 г., каза Чолаков. Той ще ги придобие след заем от 50 000 лв. даден на приятел. В момента взима наем от тях от по 100 лв./дка.\r\n\tМястото на прокуратурата е в съдебната система, смята новият шеф на ВАС. Според него ако се прави реформа в тази област е нужно да има анализ преди това защо е необходимо и до какво ще доведе.", "date": "2017.10.27", "title": "Георги Чолаков: Във ВАС има не повече от 3 или 4 роднински назначения"}
{"url": "http://www.mediapool.bg/rahoi-i-puchdemon-dvete-glavni-deistvashti-litsa-v-katalunskata-kriza-news271078.html", "text": "Ръководителят на испанското правителство Мариано Рахой и председателят на каталунското регионално правителство Карлес Пучдемон са главните действащи лица в схватката между Мадрид и каталунските привърженици на независимост.\r\n\tРахой е председател на Народната партия (НП, консервативна) от 13 години и ръководител на испанското правителство от 2011 г.\r\n\tЧесто наричат 62-годишния галисиец \"политик, умеещ да оцелява\". Той има навика да изчаква, когато води война на изтощение с противниците си.\r\n\tТака успя да започне втори мандат през ноември 2016 г., след като остави левицата да се разцепи, докато Испания изкара десет месеца без правителство.\r\n\tРахой спечели парламентарните избори с 33 процента от гласовете, хвалейки се, че е изтръгнал Испания от икономическата криза с цената на непопулярни мерки за строги икономии и водейки кампания в защита на застрашеното единство на Испания.\n\n\r\n\tЛишен от парламентарно мнозинство, той управлява с подкрепата на либералната формация \"Сиудаданос\", родила се през 2005 г. в Барселона като движение за борба със сепаратизма.\r\n\tНеговата партия е едва петата политическа сила в Каталуня (тя получи 8,5 процента от гласовете на регионалните избори през 2015 г. и 13 процента на парламентарните през 2016 г.) и ръководи само една община в цялата автономна област.\r\n\tРахой е обвиняван, че води битка срещу новия автономен статут на Каталуня, одобрен през 2006 г. от испанския парламент. Този статут предостави разширени правомощия на регионалните власти и определи в преамбюла си Каталуня като \"нация\" в испанската държава.\r\n\tСезиран от НП, Конституционният съд частично анулира този статут през 2010 година. Това бе възприето като унижение от много каталунци.\r\n\tКритици казват, че Рахой е пренебрегнал каталунския въпрос и е подхранил движението за независимост с нежеланието си да се вслуша в исканията и мирните демонстрации.\r\n\tЯростен противник на всеки референдум за самоопределение на региона, Рахой изтъква, че това би противоречало на конституцията и че трябва да бъде поискано мнението на всички испанци, когато залогът е единството на страната.\r\n\tПетдесет и четири годишният бивш журналист Пучдемон се бори за независимостта на Каталуня още от младежка възраст.\r\n\tПрез януари 2016 г. бе издигнат на председателското място в правителството на областта, заменяйки на поста Артур Мас, чийто образ на новопокръстен сепаратист, корупцията в неговата партия и политиките за строги икономии раздразниха крайнолявото движение за независимост.\r\n\tЧлен на консервативната партия на Мас, Пучдемон бе кмет на каталунския град Жирона и председател на асоциацията на общините, искащи независимост. От 2006 г. е член на регионалния парламент.\r\n\tПучдемон има репутация на инатлив политик. Винаги е настоявал, че Каталуня е \"нация, която има правото да решава сама своето бъдеще\" и поиска да организира законен референдум за самоопределение.\r\n\tЧаст от каталунците са му признателни, че изпълни обещанието си да организира референдум на 1 октомври. Той обаче бе забранен от съда и белязан с полицейско насилие.\r\n\tОбявеният резултат няма как да бъде удостоверен: \"90,18 процента\" казаха \"да\" за провъзгласяване на каталунска република, при 43 процента избирателна активност.\r\n\tНо друга част от каталунците го обвинява в злоупотреба с демокрацията, предназначена да легитимира едностранно обявяване на независимост против общата воля. Мнозина го упрекват, че е създал собствена действителност и е обърнал гръб на нежелаещата независимост част от каталунците.\r\n\tЗа организирането на забранения референдум срещу него се води следствие за неподчинение, недобросъвестност при изпълнение на служебни задължения и разхищение на публични средства.\r\n\tНеговата решимост бе разколебана за известно време от натиска на икономическите среди и от по-умерените в неговия лагер. Вчера той дори обмисляше да свика избори, за да избегне челен удар.\r\n\tНо в крайна сметка той се отказа от това, с риск един ден да бъде арестуван от полицията.\r\n\tНа 10 октомври предложи суспендиране на едностранната декларация за независимост и увери, че по този начин иска да даде възможност за преговори с Мадрид и евентуално международно посредничество.\r\n\tПосле, на 19 октомври, уведоми испанското правителство, че Каталуня не е обявила независимост, но може да го направи, ако Мадрид продължи \"репресиите\" и по-точно ако отмени временно автономията.\r\n\tСлед като правителството в крайна сметка обяви, че поставянето на областта под опеката на Мадрид е неизбежна, той остави последната дума на каталунския парламент да обяви или да не обяви независимост.\r\n\t\"Парламентът е този, който трябва да вземе решение, в зависимост от това, което реши парламентарното мнозинство\", каза той вчера, без обаче да произнесе нито един път ключовата дума \"независимост\".", "date": "2017.10.27", "title": "Рахой и Пучдемон, двете главни действащи лица в каталунската криза"}
{"url": "http://www.mediapool.bg/skandalat-mezhdu-angel-bonchev-i-sina-mu-bil-zaradi-hidroparka-v-kazichane-news271049.html", "text": "Скандалът между Ангел Бончев и сина му Бончо Аврамов бил заради бизнеса им в софийския хидропарк в Казичане. Това разказа по-малкия син на бившия шеф на футболния отбор на \"Литекс\" Ангел Бончев – младши пред Нова телевизия.\r\n\tСлед случая Ангел Бончев, който преди години беше отвлечен от \"Наглите\",  беше задържан от полицията, а по-късно освободен срещу гаранция от 500 лв.\r\n\tВерсията на МВР беше, че Бончев е арестуван след жалба от първородния му син, който твърдял, че баща му го е заплашил с пистолет, че ще го убие.\r\n\tТова е провокация към баща ми, ситуацията е пресилена, заяви Ангел Бончев– младши. Той разказа, че преди време брат му е ударил баща им.\r\n\t\"а мен е недопустимо да скачаш на бой на баща си. Аз нямам брат вече, преди бяхме в добри отношения, но това е недопустимо. Бих му казал да се замисли с какви хора се обгражда, той се влияе много от хора, които не са хора\", каза Бончев – младши.\n\n\r\n\tТой смята, че причина за скандала е бизнесът им в софийския хидропарк \"Казичене\", който е собственост на бащата, но го управлявал синът му Бончо.\r\n\t\"Не съм присъствал на самата случка, но нещата, които се изписаха за тежки заплахи и оръжия, са пресилени. Има разследващи органи и те ще изяснят нещата. Ситуацията не е точно такава. Факт е, че има конфликт между тях заради бизнеса. Брат ми и още един човек претендират че всичко е тяхно, че баща ми ги е изгонил, което не е вярно. Цял сезон се работи, а в същото време баща ми не получава нищо\", обясни той.\r\n\t\"Баща ми е изнервен, с постоянни провокации. Това е поредната такава. Имаше конфликт с брат ми – скочи на бой на баща ми, аз ги разтървах и си тръгнах. Брат ми пак му е скочил, стигнало се до саморазправа.Баща ми пусна жалба в полицията, но нищо не се случи. Сега обаче веднага има арест\", разказа още Ангел Бончев-младши. Той подчерта, че изнервянето е започнало през последните няколко месеца.\r\n\tВ четвъртък бившият шеф на футболен клуб \"Литекс\", който преди години беше отвлечен от \"Наглите\", беше задържан и обвинен за закана за убийство към сина си Бончо Аврамов. Според неговите показания баща му насочил срещу него пистолет и го заплашил с думите: \"Ей сега ще те гръмна като куче\". По-късно Ангел Бончев беше освободен срещу гаранция от 500 лв.", "date": "2017.10.27", "title": "Скандалът между Ангел Бончев и сина му бил заради хидропарка в Казичане"}
{"url": "http://www.mediapool.bg/kontrolyori-ot-gradskiya-transport-v-sofiya-iskat-politsai-po-spirkite-news271050.html", "text": "Контрольорите от градския транспорт в София искат засилено полицейско присъствие по спирките, след като наскоро техен колега беше пребит по време на работа. Това съобщи Борислав Симов, главен инспектор в Центъра за градска мобилност (ЦГМ) пред Нова телевизия.\r\n\tПо думите му за последните две години 46 контрольори са пребити от пътници без билет в София. Само за тази година случаите са 22. Заловените и осъдени хулигани са трима.\r\n\tПоследният инцидент стана в четвъртък малко след 8 часа, когато екип проверяващи установил, че три момичетата се возят без билети в автобус 213. Свалили ги на спирката на Военна академия, но те започнали да обиждат тримата контрольори.\r\n\tСлужителите на ЦГМ тръгнали към друга спирка, но трите нередовни пътнички се върнали и нападнали контрольора Георги Богданов. Те му хвърлили върху главата блуза и докато той се ориентира, го свалили на земята и започнали да го бият, разказа една от колежките на пребития мъж пред бТВ.\r\n\t\"Момичетата се биха по-жестоко от момчета. И трите налитаха, но една от тях удряше с бокс, риташе, удряше, по земята имаше кръв\", твърди контрольорката, която не е пострадала.\r\n\tСпоред свидетелките сред побойничките имало девойка с бръсната глава и \"определен опит в бойните изкуства\".\r\n\tГеорги Богданов е освидетелстван от съдебен лекар. Има лицева травма под дясното око, причинена от метален предмет, вероятно бокс.\n\n\r\n\tДокато пристигне полицията на местопроизшествието, момичета избягали. В момента те се издирват.\r\n\t\"Чух се с Георги Богданов. Нощта е минала лошо за него - с големи болки в главата, окото изцяло му се е затворила след удара. Потърсил е лекарска помощ”, каза Борислав Симов, главен инспектор в Центъра за градска мобилност пред Нова телевизия.\r\n\tСпоред него контрольорите не са предизвикали с нищо това поведение. \"Като цяло обществото е доста агресивно – не бият само контрольори, а и лекари, учители, полицаи. Това е показателно, че обществото ни е много болно. Хората не обичат да дупчат билети, но след като използват тази услуга, трябва да плащат за нея. След като нямат документ, защо ползват услугата?”, попита Симов.\r\n\tТой заяви, че ще настояват за засилени полицейски екипи по спирките и по-тежки наказания за нападателите. Според него наредбата трябва да бъде променена и контрольорите да се чувстват по-сигурни.", "date": "2017.10.27", "title": "Контрольори от градския транспорт в София искат полицаи по спирките"}
{"url": "http://www.mediapool.bg/turski-tir-s-shokolad-se-obarna-na-magistrala-trakiya-news271051.html", "text": "Турски тир, натоварен с шоколад и бисквити, катастрофира на магистрала \"Тракия\" край Пловдив.\r\n\tИнцидентът е станал около 5 часа на 153-ия километър на магистралата. В района видимостта е била намалена под 100 метра в двете посоки заради гъста мъгла.\r\n\tКатастрофата е станала в пътната лента в посока Бургас. Тежкотоварният овтомобил е бил управляван от турски гражданин. Той е разкъсал мантинелата между двете платна, преминал е през платното за насрещно движение и се е преобърнал край магистралата.\r\n\tОще три или четири автомобила са се блъснали в останките от мантинелата.\r\n\tПри инцидента няма жертви. Турският шофьор също не е пострадал.\n\n\r\n\tЗаради произшествието и мъглата обаче в участъка се образува задръстване.\r\n\tПо-късно пътят е бил разчистен.", "date": "2017.10.27", "title": "Турски тир с шоколад се обърна на магистрала \"Тракия\""}
{"url": "http://www.mediapool.bg/evropol-sashto-shte-razsledva-ubiystvoto-na-zhurnalistkata-dafne-galitsiya-news271052.html", "text": "Трима следователи се очаква да пристигнат в Малта, за да съдействат за откриването на убийците на малтийската журналистка Дафне Каруана Галиция.\r\n\tХоландски експерти и агенти от американското ФБР вече се включиха в разследването на атентата от 16 октомври, когато колата на разследващата корупцията журналистката беше взривена, а тя загина.\r\n\tДафне Галиция, която беше на 53 години, бе наричана \"малтийския Уикилийкс\" заради разкритията, които правеше. Тя извади наяве някои от тъмните страни на малтийската политика.\r\n\tВъв вторник председателят на Европейския парламент засили натиска върху правителството в Малта, настоявайки за международно разследване.\r\n\tМалтийското правителство обяви награда от 1 милион евро, които ще даде за информация, която би довела до извършителите и поръчителите на убийството.\n\n\r\n\tМестни медии съобщиха преди дни за предположенията на следствието, че убийството на Галиция може да е свързано с нейните разследвания за контрабандата на горива от Либия в Европа.\r\n\tМнозина в най-малката страна в ЕС не вярват на съдебните власти и полицията. В четвъртък вечерта група жени разпънаха палатки на историческия площад в малтийската столица Валета, обявявайки четиридневен протест с настояване за оставката на началника на полицията и министъра на правосъдието и заменянето им с личности, одобрени от две трети от парламента.\r\n\tАко парламентът не чуе това, което имаме да му кажем, ще излезем по улиците и тогава може би някой ще ни изслуша, заяви една от участничките в протеста.\r\n\tЕвропейският парламент изпраща делегация в Малта, за да разследва как правителството се справя с корупцията, увеличавайки натиска върху премиера Джоузеф Мускат, предаде Асошиейтед прес.\r\n\tПредседателят на групата на АЛДЕ в Европарламента Ги Верхофстат каза в четвъртък, че корупцията в Малта изглежда е широко разпространена и се е превърнала в доходен бизнес модел. Делегацията ще провери дали в Малта се спазва върховенството на закона и какви мерки се вземат срещу корупцията и прането на пари, допълни Верхофстат.", "date": "2017.10.27", "title": "Европол също ще разследва убийството на журналистката Дафне Галиция"}
{"url": "http://www.mediapool.bg/sadebniyat-inspektorat-proveryava-shefkata-na-sofiyskiya-apelativen-sad-news271053.html", "text": "Две седмици, след като избухна скандалът с делата, иззети от председателя на Софийския апелативен съд Даниела Дончева, от Инспектората към Висшия съдебен съвет (ИВСС ) обявиха, че правят проверка по случая.\r\n\tНа 13 октомври 2017 г. инспекторатът започна проверка по самосезиране след публикация в електронни медии на заявлението на съдия Милен Василев от Софийския апелативен съд за иззети му от председателя на САС Даниела Дончева дела, сред които и търговски спор за над 102 млн. лв.свързан с КТБ, се казва в съобщение на Инспектората на ВСС до в.“Сега“.\r\n\tНа 16 октомври 2017 г. председателят на САС Даниела Дончева поиска от Инспектората на ВСС незабавна проверка на действията й като административен ръководител относно твърденията в заявлението на съдия Милен Василев.", "date": "2017.10.27", "title": "Съдебният инспекторат проверява шефката на Софийския апелативен съд"}
{"url": "http://www.mediapool.bg/kazahstan-preminava-ot-kirilitsa-na-latinitsa-prez-2025-g-news271054.html", "text": "Президентът на Казахстана Нурсултан Назарбаев подписа указ за поетапно преминаване на казахския език от кирилица на латиница. Указът освен това утвърждава латинска графика на азбуката на казахския език, състояща се от 32 букви.\r\n\tНа правителството е възложено да сформира комисия, която да изработи график за преминаване към латиница от 2025 г. Контролът ще се упражнява от администрацията на президента.\r\n\tДо 1920 г. в казахския език е използвана арабската писменост, а след това била възприета латиницата – от 1929 до 1940 г. Този й вариант е известен като Яналиф. През 1940 г. била въведена кирилицата с 42 букви. В Казахстан и до днес говорят на два езика – казахският е държавен, а руският – официален. В учрежденията се използват и двата.\r\n\tПреминаването към латиницата започна да се обсъжда в Казахстан през 2007 г. по инициатива на президента, който през април т.г. разпореди да започне подготовката по въвеждане на новата азбука.\r\n\tКазахстанските ръководители уверяват, че няма да се откажат от руския език, но че казахският ще се различава от него по азбуката си.\n\n\r\n\t\"Днес децата в училище учат английски език и блез проблем усвояват латинските букви. Затова за младото поколение няма да има никакви проблеми...Ние сме длъжни през 2018 г. да пристъпим към подготовката на специалисти за обучение по новата азбука и да започнем да готвим учебници на латиница\", заяви през април Назарбаев.\r\n\tСега латинския вариант на казахстанската азбука се ползва от казахстанската диаспора в Турция и редица западни страни, но няма официален статут.\r\n\tСтраните от постсъветското пространство, които ползват латиницата, са трите балтийски републики, Молдова, а също и в Азербайджан, Туркменистан и Узбекистан, които говорят тюркски език.\r\n\tВъпросът за преминаване към латиница бе повдигнат и от депутати в парламента на Киргизстан, но президентът Алмазбек Атамбаев се обяви против.", "date": "2017.10.27", "title": "Казахстан преминава от кирилица на латиница през 2025 г."}
{"url": "http://www.mediapool.bg/gartsiya-s-novi-pretentsii-kam-makedoniya-news271055.html", "text": "Гърция издига нови претенции спрямо Македония, с които се опитва да забави нейната евроатлантическа интеграция. Това става ясно от думите на гръцкия външен министър Никос Кодзиас пред \"Канал 5\", съобщи БГНЕС.\r\n\tОсвен спора за името, който продължава повече от 20 години и е използван от Атина като аргумент да спира членството на Македония в НАТО и ЕС, сега гръцката дипломация предявява още четири претенции към северната си съседка.\r\n\t\"Става дума за 4 въпроса. Посредникът Матю Нимиц отговаря за решаването на два от тях. В течение на преговорите ще излязат още теми. Тези отворени въпроси са по-сложни, сред тях е например, въпросът за търговските наименования. Какво ще правим с тях?\", попита Кодзиас.\r\n\tТой даде като пример наименованието на виното, което се произвежда и в Гърция, и в Македония.\r\n\tКодзиас каза, че до 3-4 седмици Матю Нимиц ще се срещне с представителите на двете страни, с които ще обсъди спора за името.\n\n\r\n\t\"Вярвам, че през първите 6 месеца на 2018 г. този въпрос ще се реши. Ако не се реши, ще има големи проблеми. Ако се реши, ще са необходими 3-4 месеца за бюрократични процедури\", каза гръцкият външен министър.\r\n\tСпоред Кодзиас новото македонско правителство, за разлика от предходното е повече настроено към постигането на компромис.", "date": "2017.10.27", "title": "Гърция с нови претенции към Македония"}
{"url": "http://www.mediapool.bg/putin-e-izstrelyal-chetiri-balistichni-raketi-po-vreme-na-voenno-uchenie-news271056.html", "text": "Руският президент Владимир Путин взе вчера участие в учение на стратегическите ядрени сили на Русия, в което бе извършено изпитание на няколко балистични ракети, способни да носят ядрени бойни глави. Това съобщиха министерството на отбраната и прессекретарят Дмитрий Песков, цитирани от световните агенции.\r\n\t \r\n\t\"В хода на учението бе отработено взаимодействие между Ракетните войски със стратегическо предназначение, атомни подводници от Северния и Тихоокеанския флот и Въздушно-космическите сили на Руската федерация\", каза говорителят на руския президент и върховен главнокомандващ на въоръжените сили.\r\n\t \r\n\t\"Върховният главнокомандващ произведе пуск на четири балистични ракети\", добави той.\n\n\r\n\t \r\n\tМеждуконтинентална балистична ракета \"Топол\", изстреляна от космодрума \"Плесецк\", порази намираща се на хиляди километри мишена на полигон на полуостров Камчатка. Три балистични ракети бяха изстреляни от две атомни подводници със стратегическо предназначение - в Охотско море, северно от Япония, и в Баренцово море, в Северния ледовит океан.\r\n\t \r\n\tСтратегически бомбардировачи Ту-160, Ту-95МС и Ту-22М3 поразиха с крилати ракети мишени, разположени на сушата в Камчатка и на руски полигон в Казахстан.\r\n\t \r\n\t\"Задачите в учение изпълнени в пълен обем, всички учебни цели успешно поразени\", съобщи министерството на отбраната.", "date": "2017.10.27", "title": "Путин е изстрелял четири балистични ракети по време на военно учение"}
{"url": "http://www.mediapool.bg/tramp-obyavi-pristrastyavaneto-kam-opioidi-za-epidemiya-v-sasht-news271057.html", "text": "Президентът на САЩ Доналд Тръмп обеща вчера да преодолее пристрастяването към опиоиди в Америка и обяви кризата с тях за извънредна ситуация, заплашваща общественото здраве, съобщи Асошиейтед прес.\r\n\t \r\n\tРешението на Тръмп ще бъде в сила в продължение на 90 дни и може да бъде подновено. Той ще позволи на правителството да пренасочи ресурси, включително към подобряване на достъпа до медицински услуги в селските райони. Но то няма да осигури нови средства за борба с проблем, който отнема живота на десетки хиляди американци годишно, отбелязва АП.\r\n\t \r\n\t\"Като американци, не можем да позволим това да продължава\", заяви Тръмп в реч в Белия дом. Той подчерта, че епидемията от пристрастяване към опиоиди не е пощадила нито една част от американското общество и е обхванала градове и села, богати и бедни, старци и новородени.\n\n\r\n\t \r\n\tПредставители на правителството обещаха на дебатите за бюджета в края на годината да приканят Конгреса да осигури нови средства за фонда за боба с извънредни ситуации, заплашващи общественото здраве. В момента фондът съдържа нищожните 57 000 долара.\r\n\t \r\n\tНякои обаче заявиха, че думите не са достатъчни. Водачката на Демократите в Камарата на представителите Нанси Пелоси нарече изявлението на Тръмп \"думи без парично покритие\", отбелязва АП.\r\n\tБратът на Тръмп е починал от алкохолизъм, така че не може да се спори, че той разбира ужасите на пристрастяването, отбелязва в. \"Ню Йорк таймс\".\r\n\t \r\n\tВчерашната реч на президента обаче показа неразбиране какво е нужно за борбата с този проблем и как собствените му политически решения пречат на възстановяването на милиони американци. Той не осигури нови средства за борба с проблема, опитва се да ограничи здравеопазването на бедните американци и тези от средната класа и не предложи реални решения за проблема, отнемащ живота на 50 000 американци годишно.\r\n\t \r\n\tГоворейки за брат си, Тръмп заяви, че се надява масирана информационна кампания да помогне на хората да не започват да приемат вещества, водещи до пристрастяване, отбелязва АП.\r\n\t \r\n\tОсвен това той подчерта, че работи по предотвратяване на контрабандния внос на наркотици в страната и съобщи, че правителството му работи по премахване на законови пречки пред борбата с пристрастяването към опиоиди.", "date": "2017.10.27", "title": "Тръмп обяви пристрастяването към опиоиди за епидемия в САЩ"}
{"url": "http://www.mediapool.bg/riskovete-i-shtetite-ot-ruskata-propagandna-agresiya-sreshtu-bulgaria-news271058.html", "text": "Водената от Руската федерация пропагандна война произтича от нейната външнополитическата доктрина, която продължава традициите на имперската идеология: най-великата, праведна православна държава е призвана да спаси света от злото. Кремъл се възприема като обект на систематични атаки от страна на \"покварения (от либерализъм и индивидуализъм) Запад\" и затова си присвоява роля на единствен защитник на некорумпираните християнски ценности - Европа е безопасна за Москва, само когато е разединена и враждуваща.\r\n\tВ имперската идеология светът е поделен на сфери на влияние между големите империи, които единствено имат право на суверенитет. По-малките държави са безсмислени и съществуват по волята на империите като техни придатъци.\r\n\tЗаради \"враждебния\" свят Русия се заобикаля от защитен вал от държави, които смята за своя \"законна\" сфера на влияние. Когато държава от този вал се стреми към независима политика, това се дължи на анти- руски интриги на другите велики сили и на \"продажните й политици\". Православните страни са \"рускисвят\". Историческа задачата на Руската империя е завладяването на Проливите и обединяване на славяните под свое ръководство.\r\n\tВ съветската епоха, пропагандната доктрина на СССР проповядва дехуманизиране на не-пролетариата с цел неговото унищожение, както и осъществяване на световна пролетарска революция. Свръхдържавата СССР е полюс в двуполюсния свят - хегемон и защитник на \"социалистическия лагер\", който в идеологически план заменя \"съюза на православните народи\" и \"славянския съюз\".\r\n\tСегашната външнополитическа доктрина представя Руската федерация като мирна страна, обект на агресия от страна на НАТО и САЩ. Глобалното информационно пространство се определя като поле на засилващо се противоборство. Държавите-опоненти са упреквани, че използват комуникационните технологии за манипулиране на общественото съзнание и фалшифициране на историята. \n\n\r\n\t\r\n\tса очертани в Националната отбранителна стратегия и официалната позиция на Министерския съвет, както и в документи на НАТО и ЕС.\r\n\tВ Доклада за състоянието на националната сигурност през 2016 г. Министерският съветпосочва, че действията на Русия \"заплашват нашата основна цел за единна, свободна и мирна Европа\". Отчитат се \"интензивните опити на Русия за възстановяване и разширяване на сферите на влияние чрез действия във военната, икономическата и културната сфера\".\r\n\tПрез декември 2015 г. НАТО и ЕС приеха стратегия за отбрана от хибридни атаки,като заявиха, че подобни агресивни действия \"могат да предизвикат задействане на чл. 5 от договора за колективна отбрана\" на АлиансаНа 9 октомври 2017 в Букурещ Парламентарната асамблея на НАТО прие резолюция, в която се констатира \"превръщането на информацията в оръжие\". В нея се посочва, че \"за Русия кибер сферата е бойно поле\" и че социалните медии \"могат да доведат до раздробяване и поляризиране на обществото, да предоставят по-голяма видимост на радикални мнения\" и фалшиви новини. В отговор бе препоръчано да се създаде специална институция за идентифициране и противодействие на пропагандни атаки, както и да се инвестира в образованието на гражданите.\r\n\tВ Резолюцията си за състоянието на отношенията между ЕС и Русия от 10 юни 2015 г. Европейският парламентпосочва че \"Русия си служи активно с хибридни военни действия, като умишлено заличава границите между военни и пара военни дейности, и политически дейности\". В края на юни 2015 Европейската комисия създаде специален отдел за борба с руската пропаганда, в частност за развенчаване на митове и дезинформации. В резолюцията си за противодействие на пропагандата, приета на 23 ноември 2016 г., ЕП отбелязва, че Кремъл ескалира конфронтацията с ЕС.\r\n\t\r\n\tВече са налице конкретни послания към българската публика отправени от лидери на руската външнополитическа пропаганда. В интервю за сайта \"Студия трансмедия\" бившият директор на Руския институт за стратегически изследвания Леонид Решетников казва: \"Мисля, че днес България е свързана с Русия само с любовта на повечето българи към нашата страна. Във всичко останало връзките са на много ниско ниво. Интересът на Русия към България е основно един – България трябва да бъде колкото може по-малко зависима от външни играчи, преди всичко, от Вашингтон и Брюксел. Че може да се окажем в противоположни окопи. Това би било трагедия за православието, славянството и България.\"\r\n\tВъв внушенията на Решетников:\r\n\tВ интервю за \"Ничия земя\" по Нова телевизия Александър Дугин, подкрепя стремежа на Путин да \"строи руска империя\". Представя принадлежността на България към руската сфера на влияние като безалтернативна: \"по съветско време сме ви помагали, имали сме почти обща държава\"; България е управлявана от \"колониална администрация\", която \"не може да се харесва от нормалните българи\"; ние сме \"два православни славянски народа\" с коренно различен мироглед от Запада; наследници сме на византийската империя, което \"автоматично ни слага в един и същи лагер\".\r\n\tНа тези основания Дугин отправя следните пропагандни внушения:\r\n\tПриведените примери показват, че говорителите на руската пропаганда стъпват върху руската имперска идеология и съветската пропагандна доктрина, следват официално обявената руска външнополитическа доктрина за война в информационното пространство. Синхронът в подредбата и посланията на Л. Решетников и Ал. Дугин (както в цитираните интервюта, така и в други техни текстове) показва, че двамата са интерпретатори, а не самостойни автори. Посланията им са продукт на единен център на руската пропаганда. При това си служат с етикети, неистини и дезинформации:\r\n\tВ съответствие с руската имперска и съветската доктрина, на \"малка България\" се предлага да влезе в руския лагер под ръководството на Москва.\r\n\tНа първо място уязвимостта на българското общество се дължи на това, че до септември 2017 г. българските институции не предприеха защитни или ответни действиядори не даваха признак, че отчитат агресивното поведение на Русия. За разлика от тях, властите в Естония, Латвия, Литва, Чехия, Полша и Румъния реагираха адекватно на заплахите. Освен това:\r\n\tКорените на ефективността на руската пропагандна агресия могат да се открият в повече от вековната фалшификация на българската история. Чрез нея признателността на българите към руските жертви за освобождението на страната е трансформирана в социално-психологическа травма, нанесена на много поколения. Втълпено е, че българите дължат вечна благодарност и обич към всяко руско правителство, че са зависима от великите сили нация с продажни политици, че са безсилни да постигнат сами каквато и да било своя цел. Резултатът е, че широката българска публика не познава историческите документи, които доказват, че реалната цел на Русия във войната през 1977-1978 г. е била създаване на руски протекторат с излаз на Бяло море - Санстефанският договор е прелиминарен - не създава българска държава.\r\n\tВсяка руска пропаганда се опира на фалшификация на българската историята и точно това прави уязвими гражданско общество и държавните институции – (Дугин) \"благодарение на Русия българската държава въобще съществува отново\". Това подхранва вече втълпеното. Така се задейства култивираният още в училище рефлекс на благодарност и обич към \"освободителите\". С пренебрежителното – няма значение, че някои българи ни ненавиждат, ние не обръщаме внимание, се провокира комплекс за малоценност и отстъпчивост, който след това се подлага на \"терапия\" с многократни уверения за братска близост и любов. Това подготвя признателният българин за следващите пропагандни внушения.\r\n\tТази пропагандна технология разчита на масирана атака върху емоциите на българската публика. Блокира здравословната критичност към противоречивите, несвързани с обективната реалност внушения, към отсъствието в тях на логика и последователност. Обектът на пропагандата забравя, че държавната външна политика се определя не от благодарности и обиди, а от националната сигурност, ценности и интереси. Забравя, че няма причина за комплекс за малоценност, защото дедите му сами са осъществили Българската екзархия, Априлското въстание, Съединението и своята Независимост от султана и от руския император, че, ако приложи реципрочно формулата за историческата благодарност, Русия би следвало да му дължи такава за дареното православие, писменост и култура.\r\n\t***", "date": "2017.10.27", "title": "Рисковете и щетите от руската пропагандна агресия срещу България"}
{"url": "http://www.mediapool.bg/parlamentat-odobri-bonusi-za-spetsmagistratite-news271059.html", "text": "Магистратите в специализирания съд и прокуратурата ще имат право на бонуси в размер до 6 основни месечни възнаграждения всяка година. Това реши парламентът с промени в Закона за съдебната власт, приети на второ четене.\r\n\tРазмерът на бонусите ще се определя по утвърдени от съответната колегия във Висшия съдебен съвет (ВСС) правила за индивидуална оценка на резултатите. Промените влизат в сила от 1 януари 2018 г.\r\n\tРешението на парламента идва след като в четвъртък пленумът на ВСС единодушно се обяви против тези бонуси, които бяха определени като \"една неоснователна привилегия\". \r\n\tДепутатът от ДПС Хамид Хамид заяви, че партията му ще подкрепи предложението. \"Тези съдилища и прокурори трябва да се борят срещу корупцията. Няма друг по-ефективен стимул от допълнителни възнаграждения. Няма и друга по-ефективна антикорупционна мярка като тази за допълнително стимулиране на съдии\", каза Хамид.\r\n\tСпоред Явор Божанков от БСП обаче по този начин Специализираният съд става по-скоро специален. \"Подкрепяме стимулирането на магистратите, но ако това е предвидено за всички в системата\", каза Божанков.\n\n\r\n\tПарламентът прие и текст, според който когато магистрат е привлечен като обвиняем, съответната колегия на ВСС го отстранява временно от длъжност до приключване на наказателното производство. Колегията може да изслуша магистрата преди вземането на решение.\r\n\tЗа периода на временното отстраняване от длъжност възнаграждението е в размер на минималната работна заплата.\r\n\tИскането за временно отстраняане от длъжност се прави от главния прокурор по предложение на наблюдаващия прокурор. Когато е вземат мярка за неотклонение \"задържане под стража\", то магистратът автоматично се смята за временно отстранен от длъжност.\r\n\tПо време на дебатите по този текст шефът на правната комисия Данаил Кирилов заяви, че не бива да се приема, че прокурорите винаги са безсъвестни и че съдиите са жертва на техните преследвания. Той припомни, че в крайна сметка присъдата се постановява от съда.\r\n\tПрламентът гласува още, че когато съдия от административен съд е възпрепятстван да изпълнява длъжността си, шефът на Върховния административен съд (ВАС) може да командирова съдия от друг съд. Кирилов заяви, че по този начин не се ограничава съдийското самоуправление.", "date": "2017.10.27", "title": "Парламентът одобри бонуси за спецмагистратите"}
{"url": "http://www.mediapool.bg/zaradi-valeri-simeonov-dps-zove-evropa-za-obshti-deistviya-sreshtu-natsionalizma-news271061.html", "text": "От ДПС са изпратили писмо до европейските институции, с което се призовава за общи действия срещу популизма, ксенофобията, национализма и радикализма.\r\n\tНа брифинг в Народното събрание председателят на ДПС Мустафа Карадайъ посочи, че писмото не е против държавата, а в неин интерес и е израз на загриженост за бъдещето на страната.\r\n\tПисмото на ДПС е адресирано до председателя на Европейския съвет, председателя на Европейската комисия, комисаря по правосъдие, потребители и равнопоставеност на половете, председателя на Европейския парламент, председателя на ПАСЕ, Комисията по правата на човека към ПАСЕ, председателите на групите в ЕП и Дирекция Демократични институции и човешки права към ОССЕ.\r\n\tОтговорност на всички партии от демократичния спектър, както и на цялото общество, е да противодейства на участието на националисти и ксенофоби във властта, каза Карадайъ и допълни, че при липса на действия в страната, от ДПС са принудени да поставят въпроса на вниманието на европейските институции.\r\n\tВ писмото изразяваме нашата тревога от надигащия се национализъм в Европа, където националисти печелят и избори, каза той. Но докато в Европа системните партии избягват и полагат много усилия да не се коалират с националистически формации, то в България националистите участват във властта, посочи Карадайъ. Той каза, че ДПС ще участва в общи действия за пресичане на явлението в Европа и в частност в България.\n\n\r\n\tГЕРБ работи против държавата чрез включването на националистите във властта, заяви Карадайъ.\r\n\t\"В името на демокрацията и държавността, в името на европейските ценности ние призоваваме за решителни действия - националистите вън от властта\", заяви Карадайъ и допълни: \"Оставка. Или на Валери Симеонов, или на цялото правителство\".", "date": "2017.10.27", "title": "Заради Валери Симеонов ДПС зове Европа за общи действия срещу национализма"}
{"url": "http://www.mediapool.bg/mozakat-na-atentatite-v-bryuksel-i-parizh-mozhe-da-e-bil-svarzan-s-belgiyskite-sluzhbi-news271062.html", "text": "Белгиецът от марокански произход Усама Атар, познат и с партизанското си име Абу Ахмад, определен като най-вероятния ръководител на атентатите в Брюксел и Париж, може да е бил свързан с белгийските служби. Това заключение правят белгийски медии въз основа на приетия от Федералния парламент окончателен доклад за терористичните нападения в белгийската столица миналата година, предаде БТА от Брюксел в петък.\r\n\t \r\n\tМедиите отбелязват, че докладът не дава яснота защо белгийското министерство на външните работи е работило за освобождаването на Атар от затвор в Ирак. Белгийското контраразузнаване не е отговорило на въпросите на следствената парламентарна комисия, свързани с отношенията с Атар.\r\n\t \r\n\tСпоред следствието Атар изглежда е джихадистът, направлявал терористите от район на границата между Сирия и Ирак. Името му се споменава в показанията на всички заловени досега живи джихадисти, съпричастни към двата атентата.\r\n\t \r\n\tМиналата година се появиха медийни съобщения, че белгийското външно министерство е издействало през 2012 г. освобождаването на Атар, след като през 2005 г. той е бил осъден на доживотен затвор в Ирак на първа инстанция, а след намесата на министерството присъдата му била намалена на 10 години.\n\n\r\n\t \r\n\tСлед като семейството му започнало кампания в Белгия за връщането му в Европа, подкрепена и от международната правозащитна организация \"Амнести интернешънъл\", министерството издействало екстрадиция.\r\n\t \r\n\tНяколко белгийски депутати подели кампания за връщането на Атар, оправдана със заболяването му от рак. Същевременно представители на Червения кръст, посетили затворника, предупредили, че той страда само от язва.\r\n\t \r\n\tНакрая Атар пристигнал в Белгия през 2012 г., а месеци по-късно се върнал в Сирия, където поел водеща роля в редиците на \"Ислямска държава\". Атар бе обявен в края на миналата година за издирване, но до днес остава в неизвестност.", "date": "2017.10.27", "title": "Мозъкът на атентатите в Брюксел и Париж може да е бил свързан с белгийските служби"}
{"url": "http://www.mediapool.bg/moratoriumat-shte-ostavi-patsienti-bez-zhivotospasyavashti-lekarstva-tvardyat-ot-farma-industriyata-news271063.html", "text": "Заради подготвяния от здравната каса мораториум за плащане на нови лекарства през следващата година, българските пациенти ще останат без достъп до много нови терапии, които пациентите в повечето европейски държави получават. За това предупредиха в петък от Асоциацията на научноизследователските фармацевтични производители в България (ARPharM).\r\n\t, твърдят от фармацевтичния бранш.\r\n\tСред новите терапии, които мораториума ще засегне, има такива, които вече са препоръчани за заплащане на базата на оценка на здравните технологии и за които са сключени договори за отстъпки с изгодни за НЗОК условия.\r\n\tОценката на здравните технологии на лекарствата е преценка за нуждата от заплащането им от НЗОК на основата на терапевтичната полза от тях, удължаване на продължителността на живота и подобряване качеството на живот, намаляване на усложненията от основното заболяване, ползи представени чрез спечелени години живот, наличие или липса на алтернатива за лечение на заболяването, разходи за терапия с лекарствения продукт и сравнение на разходите за терапия с наличните алтернативи, съотношение разход - резултат, икономическа оценка на допълнителните ползи, както и много други критерии.\r\n\tСред новите терапии, препоръчани за заплащане на базата на оценка на здравните технологии и засегнати от мораториума, са:\n\n\r\n\t и  за лечение на хронична лимфоцитна левкемия (ХЛЛ), раково заболяване на кръвта и костния мозък, които са нови възможности лечение на пациентите с ХЛЛ със съпътстващи заболявания, за които терапевтичните възможности на лечение са ограничени или които не се повлияват от досегашните терапии. Новите терапии водят до намаление на риска от прогресия или смърт, подобрение на преживяемостта без прогресия и увеличаване на времето до ново антилевкемично лечение.\r\n\t със сключен договор за отстъпка с НЗОК и Pirfenidone за лечение на идиопатичнатабелодробна фиброза, рядко, фатално, прогресиращо белодробно заболяване, което води до прогресивно влошаващ се задух и необратимо влошаване на белодробната функция. Новите терапии забавят напредването на болестта, намаляват годишната загуба на белодробна функция, подобряват контрола върху симптомите на болестта и удължават времето без прогресия, както и общата преживяемост при пациентите с това заболяване, за което към момента НЗОК не осигурява лечение.\r\n\t за лечение на остра лимфобластна левкемия, която е рядко и фатално злокачествено заболяване. Напълно новата имунотерапия предизвиква бързо и трайно повлияване при популация от пациенти, които по-рано са лекувани интензивно с химиотерапия, като дава възможност на собствената имунна система на пациента да се прицели и унищожи злокачествените клетки за постигане на трайна ремисия или качествена трансплантация, което увеличава дългосрочната преживяемост на възрастни пациенти с остра лимфобластна левкемия.\r\n\t за лечение на възрастни пациенти с умерено тежък до тежък активен ревматоиден артрит, които са имали недостатъчен отговор или непоносимост към предходно лечение с едно или повече болестопроменящи антиревматични лекарства. Новото лечение е под формата на филмирани таблетки, което е значително предимство спрямо лекарствата, за които се налага инжектиране или вливане, и води до бързо, значимо и клинично приложимо подобрение в симптомите на заболяването и физическата функция.\r\n\t е първият, получил одобрение от Европейската медицинска агенция, нов клас медикамент за лечение на хормонално позитивен/ ХЕР-2 негативен метастатичен рак на млечната жлеза, който в комбинация с летрозол или фулвестрант води до статистическо и клинично значимо подобрение в забавяне разпространението на заболяването, сравнен с лечение със само един от компонентите, при добър профил на безопасност с потенциално поносими и контролируеми странични реакции.\r\n\t със сключен договор за отстъпка с НЗОК в комбинация с дексаметазон за лечение на пациенти с рецидивиращ или рефрактерен мултиплен миелом. Мултипленият миелом е рядък, сложен и неизлечим рак, за който се счита, че е засегнал 240 новодиагностицирани мъже и жени в България през 2012 г. Въпреки че в ЕС са одобрени няколко лекарствени средства, в България голяма част от тях все още не се реимбурсират, поради което съществува висока непосрещната необходимост от нова терапия, която е по-добра по отношение на ефикасност и поносимост от настоящия стандарт за лечение. Лечението с carfilzomib в комбинация с дексаметазон, удвоява постигнатата с настоящото лечение преживяемост без прогресия, както и делът на пациентите с пълен клиничен отговор при сравним профил на безопасност.\r\n\tОт мораториума са засегнати и лекарства, които все още са в процен на оценка на здравните технологии.\r\n\t, посочват фармакомпаниите.\r\n\t, допълват от ARPharM.", "date": "2017.10.27", "title": "Мораториумът ще остави пациенти без животоспасяващи лекарства, твърдят от фарма индустрията"}
{"url": "http://www.mediapool.bg/rasmusen-putin-sigurno-se-smee-kato-vizhda-kak-podkopava-zapadnata-demokratsiya-news271064.html", "text": "Бившият генерален секретар на НАТО и сегашен съветник на президента на Украйна Андерс Фог Расмусен заяви, че руският президент Владимир Путин сигурно се забавлява, като вижда колко успешно подкопава западната демокрация и се възползва от смесените сигнали от правителството на президента на САЩ Доналд Тръмп, предаде Асошиейтед прес.\r\n\t \r\n\tРасмусен, който е и бивш премиер на Дания, се присъедини към критиците на Русия, които питат защо правителството на Тръмп не е спазило изискан от Конгреса краен срок за налагане на нови санкции на Москва. Според Расмусен липсата на отговори ще се приеме като признак на слабост, а това ще е от полза за Кремъл.\r\n\t \r\n\t\"Президентът Путин в момента сигурно се смее, защото е постигнал много повече отколкото може да е мечтал, когато става дума за подкопаване на авторитета на западните демократични институции. Когато наблюдава протичащата дискусия тук, във Вашингтон, според мен направо не му се вярва, че е успял да постигне толкова много срещу толкова скромна инвестиция за намеса в изборите\", казва Расмусен в интервю за АП.\r\n\t \r\n\tКонгресмени от двете партии реагираха с раздразнение, че на 1 октомври изтече срок за налагане на нови санкции на Русия, определен в подписан през август от Тръмп закон, който обхваща хора, свързани с руската отбрана и разузнаване. Новите наложени от конгреса санкции се прибавят към вече съществуващите санкции, които наложиха на Русия заради подкрепата й за сепаратистите в Източна Украйна и анексията на Крим през 2014 г.\r\n\t \r\n\tДържавният департамент заяви, че забавянето се дължи на желание да се осигури информация за американските фирми и съюзниците на САЩ как да избегнат нарушаване на тези санкции, в които се предвиждат наказания за други държави, работещи с руската отбрана и разузнаване.\r\n\t \n\n\r\n\tПредставители на САЩ споменаха и юридически пречки пред въвеждането на санкциите, както и дипломатически съображения как те ще засегнат партньори на САЩ, които работят с Русия.\r\n\t \r\n\tРасмусен обаче заяви, че липсата на ясна комуникация от правителството на Тръмп какви точно са препятствията размива посланието на САЩ, че руската агресия и намеса няма да се търпят.\r\n\t \r\n\t\"Ако има такива юридически пречки, правителството трябва възможно най-скоро да работи с Конгреса по преодоляването им или поне да информира Конгреса за тези пречки. Иначе правителството поражда подозрението, че се колебае\", казва Расмусен в интервюто.\r\n\t \r\n\tРасмусен, който стана съветник на украинския президент Петро Порошенко по-рано тази година, призова САЩ да доставят на армията на Украйна смъртоносни оръжия. Този вариант се проучва от години, включително при управлението на бившия президент Барак Обама. Засега обаче САЩ не са взели такова решение, въпреки че няколко пъти са споменали публично тази възможност.\r\n\t \r\n\tРасмусен все пак заяви, че дори само заплахата от доставки на американски оръжия за Украйна се е отразила положително на намеренията на Путин за Украйна. Според бившия шеф на НАТО неотдавнашното предложение на Путин да се изпратят мироопазващи сили на ООН в Източна Украйна е знак, че руският президент \"се опитва да намери изход от ситуацията\".", "date": "2017.10.27", "title": "Расмусен: Путин сигурно се смее, като вижда как подкопава западната демокрация"}
{"url": "http://www.mediapool.bg/oon-damask-e-otgovoren-za-napadenieto-s-gaz-zarin-v-siriyskiya-grad-prez-april-news271065.html", "text": "Доклад на експерти от ООН посочи сирийския режим на президента Башар Асад като отговорен за смъртоносната атака с газ зарин в сирийския град Хан Шейхун, предаде Франс прес.\r\n\t \r\n\t\"Групата /експерти/ е убедена, че Сирийската арабска република е отговорна за използването на зарин срещу Хан Шейхун на 4 април 2017 г.\", се казва в доклада, до който е получила достъп АФП.\r\n\t \r\n\tПо данни на ООН при нападението срещу града в провинция Идлиб, контролиран по това време от бунтовници и джихадисти, са загинали 83-ма души, а според Сирийския център за наблюдение на човешките права - 87, включително над 30 деца.\r\n\t \r\n\tСлучилото се накара правителството на президента Доналд Тръмп да предприеме удари срещу сирийската военновъздушна база, откъдето според западните сили, е била извършена атаката над Хан Шейхун. В нощта срещу 7 април американската армия изстреля от два кораба 59 крилати ракети \"Томахок\" срещу база \"Шайрат\".\r\n\t \r\n\tСАЩ, Франция и Великобритания обвиниха силите на президента Асад за химическата атака, но Дамаск категорично отрече да има нещо общо с нея. Съюзническа на режима Русия твърди, че заринът, открит в Хан Шейхун, е резултат от експлозия на снаряд на земята, а не е от сирийска въздушна атака.\r\n\t \n\n\r\n\tНаскоро експерти на ООН посетиха базата, за да подготвят доклада си.\r\n\t \r\n\tВ началото на септември анкетната комисия на ООН за състоянието на правата на човека в Сирия вече изказа мнение, че сирийските сили са отговорни за нападението със зарин.\r\n\t\r\n\tГенералният секретар на ООН Антониу Гутериш вярва в професионализма и безпристрастността на комисията, обявила властите в Дамаск за отговорни за атаката с газ зарин, заяви говорителят на Гутериш, Фархан Хак, коментирайки доклада на Съвместния механизъм на ООН и Организацията за забрана на химическите оръжия (ОЗХО).\r\n\t \r\n\tХак отбеляза, че Гутериш е благодарен на страните, които оказват материална подкрепа на разследващите химическите атаки в Сирия, и че очаква обсъждането на доклада на комисията в Съвета за сигурност.", "date": "2017.10.27", "title": "ООН: Дамаск е отговорен за нападението с газ зарин в сирийския град през април"}
{"url": "http://www.mediapool.bg/borisov-kam-erdogan-ot-saraevo-da-si-spomnyame-li-za-tsar-simeon-news271080.html", "text": ", заяви премиерът Бойко Борисов на съвместна пресконференция с председателя на съвета на министрите на Босна и Херцеговина Денис Звиздич в Сараево.\r\n\tТака Борисов отговори на турския президент Реджеп Ердоган, който по-рано тази седмица припомни заръката на бившия босненски президент Алия Изетбегович, който ден преди смъртта си през октомври 2003 година му казал: \"Реджеп, вие сте потомци на султан Фатих. Тези земи са ви оставени от него в наследство и затова трябва да се грижите за тях.\"\r\n\t, заяви Борисов.\r\n\tТой стана първият български премиер посетил Босна и Херцеговина, въпреки че България първа призна независимостта й още през 1992 година.\r\n\t, заяви Борисов, цитиран от ОFFNews.\n\n\r\n\tОт своя страна Денис Звиздич поясни, че Босна и Херцеговина е в приятелски отношения с Турция, която никога не се е месила във вътрешните работи на страната. Нещо повече - Турция винаги е подкрепяла кандидатурата й за членство в Европейския съюз и НАТО.\r\n\t, заяви Звиздич.\r\n\tПо думите му в Босна и Херцеговина няма радикален ислям и бази на ислямисти. \"Ислямът в Босна и Херцеговина със сигурност е един от най-толерантните и ние се гордеем с това\", каза още той.\r\n\tДържавите от Балканите трябва сами да решат проблемите помежду си, ако искат да станат членове на ЕС, обясни Борисов пред Звиздич.\r\n\t, заяви Борисов, цитиран от в. \"24 часа\".\r\n\t, посочи още българският министър-председател.\r\n\tЗвиздич от своя страна поиска да бъде открита пряка самолетна линия между София и Сараево. Според Борисов било възможно да се стимулира авиокомпания да свърже София, македонската столица Скопие и Сараево.\r\n\tБосна е от страните на Балканите с най-лоши сухопътни връзки, оплакал се босненският премиер пред Борисов. Само за пътя от Сараево до Скопие са нужни 9 часа, обяснил той.", "date": "2017.10.27", "title": "Борисов към Ердоган от Сараево: Да си спомняме ли за цар Симеон?"}
{"url": "http://www.mediapool.bg/balgarskite-tets-iskat-oshte-shest-mesetsa-da-zayavyat-izklyuchenie-ot-novite-ekonormi-news271081.html", "text": "Българските големи горивни инсталации като въглищните централи ще искат от Европейската комисия допълнителни шест месеца, за да подготвят заявленията си за изключването им от обхвата на приетите в края на април 2017 г. нови тавани за допустимо замърсяване със серен двуокис, азотни окиси, живак и др. Предлаганото удължаване на срока е заради необходимостта от извършване на замерване на нивата на живак, които у нас никога не са подлежали на контрол, а това е важно, за да се оценят бъдещите инвестиции в екосъоръжения. Подготвянето на по-пълна документация и анализи, с които да обосноват пред Брюксел необходимостта да им бъде разрешено изключение от приетите правила, ако цената на нужните вложения надхвърля ползите за обществото, е друг мотив за исканото повече време за подготовка на заявленията.\r\n\tТова е посочено във внесен в парламента доклад за предприетите действия от страна на енергийното ведомство за искането на Брюксел за по-строги еконорми, цитиран от ресорното министерство в петък.\r\n\tНа 28 април 2017 г. Европейската комисия прие регламент относно прилагането на най-добри налични техники за големите горивни инсталации относно изхвърляните от тях вредни емисии във въздуха. Според документа, ако до 2021 г. въглищните централи не покрият поставените изисквания, да се прекратява работата им. Изключение ще се допуска само в случаите, когато цената на необходимите за намаляването на вредните емисии инвестиции се окаже прекалено голяма и доведе до огромно поскъпване на електроенергията. Всеки ТЕЦ самостоятелно трябва да си направи изчисленията и да кандидатства за дерогацията пред Изпълнителната агенция по околна среда, която после ще съгласува процедурите с Еврокомисията.\r\n\tПредвидено бе горивните инсталации да имат шест месеца за подготовка на документите от датата на обнародването на документа, което стана на 17 август 2017 г. Така срокът за подаване на заявленията за изключване от обхвата на регламента изтича през февруари 2018 г., а българските въглищни централи тепърва започват да мерят количеството изхвърлен живак от тях във въздуха, както и да се правят оценките за разходите спрямо ползите за околната среда и здравето на хората.\r\n\tОт енергийното министерство посочват, че измерването на живак изисква продължителни изследвания от лицензирани лаборатории и затова искането на българските ТЕЦ е срокът за подаване на заявления за дерогация да се удължи до 16 август 2018 г. Това щяло да позволи . на деветте засегнати български въглищни централи да изготвят по-пълна и прецизна документация.\n\n\r\n\tНа евентуална дерогация подлежат държавната ТЕЦ \"Марица изток 2\", двете т. нар. американски ТЕЦ \"Ей и Ес Гълъбово\" и ТЕЦ \"КонтурГлобал Марица изток 3\", както и мощностите на бизнесмена Христо Ковачки ТЕЦ \"Брикел\", ТЕЦ \"Марица 3\", ТЕЦ \"Бобов дол\", \"Топлофикация Перник\", \"Топлофикация Сливен\" и \"Топлофикация Русе\".\r\n\tДържавната, двете американски и централата на Ковачки \"Брикел\" наеха преди време международен консултант, който да извърши въпросната оценка на инвестициите и ефектът им върху цените на електроенергията.\r\n\tСпоред анализи на служебното правителство на Огнян Герджиков, обявени през март 2017 г., над 1 млрд. лв. на ТЕЦ-овете ни към новите екоизисквания. Изчисления на държавната ТЕЦ \"Марица Изток 2\" сочеха, че внедряването на нови очистващи инсталации ще доведе до поскъпване на тока от 27 до 35 процента.\r\n\tДругият вариант е да бъдат затворени почти всички въглищни електроцентрали в страната, което би означавало без работна да останат над 12 хил. души пряко и косвено заети в дейността на въглищните централи.\r\n\tЗасегнати от директивата са обаче не само въпросните девет ТЕЦ-а, но и всичщи мощности над 50 МВ, сред които са заводски електроцентрали и топлофикационни дружества с инсталирани пречиствателни съоръжения.\r\n\tОт енергийното ведомство припомнят, че е създадено координационно звено, което да подпомага операторите на големи горивни инсталации при кандидатстването за дерогация и ще се работи за постигане на изключение от еконормите съвместно с ресорните институции, парламентарно представени партии, български евродепутати, синдикални и работодателски организации.", "date": "2017.10.27", "title": "Българските ТЕЦ искат още шест месеца да заявят изключение от новите еконорми"}
{"url": "http://www.mediapool.bg/miliarderat-babish-shte-se-opita-da-sastavi-pravitelstvo-na-maltsinstvoto-v-chehiya-news271082.html", "text": "Лидерът на победилото на изборите в Чехия центристко движение \"Действие на недоволните граждани 2011\" (АНО) Андрей Бабиш каза, че ще се опита да състави правителство на малцинството и ще заложи на привличане на професионалисти за министри. Това предаде ТАСС, като се позова на електронното издание на в. \"Млада фронта днес\".\r\n\t \r\n\t\"Ще се опитаме да съставим правителство на малцинството, защото бяхме отхвърлени от всички\", заяви милиардерът Бабиш. \"Ще предложим програма, която частично изпълнява програмите на всички досегашни партии в парламента\", каза той.\r\n\t \r\n\tБабиш призна, че досега АНО не успява да привлече към сътрудничество на правителствено ниво никоя от партиите, влезли в парламента след изборите по-рано този месец.\n\n\r\n\t \r\n\tПравителството, което Бабиш трябва да състави съгласно получения от президента Милош Земан мандат, ще включва политици от АНО и извънпартийни професионалисти.\r\n\t \r\n\tМилиардерът, чието движение има 78 депутатски места в 200-членната долна камара на парламента, засега не знае дали ще може да събере необходимата подкрепа в законодателното събрание.", "date": "2017.10.27", "title": "Милиардерът Бабиш ще се опита да състави правителство на малцинството в Чехия"}
{"url": "http://www.mediapool.bg/dokato-se-vtorachvame-v-tramp-kitai-tvori-istoriya-news271083.html", "text": "Докато новинари и коментатори в САЩ остават вторачени във всекидневните обиди и поведенчески особености на президента Тръмп, на другия край на света се случи нещо наистина историческо. Китай даде знак, че сега смята себе си за другата световна свръхсила и се позиционира като алтернатива, ако не и съперник, на САЩ.\r\n\t \r\n\tТова мое мнение не се основава на \"гадаене по чаените листенца\" на китайската политика. Това е ясно формулираният възглед на китайски върховен лидер Си Цзинпин. В речта си от миналата седмица пред 19-ия Конгрес на Китайската комунистическа партия Си заяви, че Китай е достигнал \"исторически предел\" и навлиза в \"нова ера\", в която страната ще се превърне в \"могъща сила\" в света и модел за подражание за политическо и икономическо развитие. Той заяви, че китайската \"политическа система е велико творение\", което предлага \"нов избор на другите страни\". И настоя, че страната ревностно ще защитава интересите си, като същевременно ще стане глобален лидер по въпроси като климатичните промени и търговията.\r\n\t \r\n\tОткакто Китай се отказа от маоистката изолация през 70-те години, водещата му философия бе определена от Дън Сяопин. По онова време Китай имаше нужда да се учи от Запада, особено от САЩ, и да се интегрира в съществуващия международен ред. Според Дън той трябва да е смирен и скромен във външната си политика, да не парадира и \"да чака да му дойде времето\". Времето сега настъпи, смята Си, и каза, че Средното царство е готово да \"заеме централно място в света\".\r\n\t \r\n\tРечта на Си е важна, защото на този партиен конгрес стана ясно, че той не е обикновен лидер. Той достигна втори мандат, без да назовава очевидни приемници от следващото поколение партийни кадри, като по този начин контролът му над властта е далеч по-здрав от този на непосредствените му предшественици. Нещо по-важно, партията вгради политическата му мисъл в своя устав - чест, която допреди това бе получил само Мао Цзедун приживе. (Мислите на Дън също бяха добавени, но посмъртно.) Това означава, че докато е жив, Си и идеите му ще властват в Китайската комунистическа партия.\r\n\t \r\n\tКакто писа неотдавна в \"Ню Йорк ривю ъв букс\" Андрю Нейтън, политиката на Запада към Пекин като цяло е допускала, че с течение на времето, докато Китай модернизира икономиката си, той ще стане по-плуралистичен и по-отворен към сътрудничество с другите държави. Нейтън обаче добави, че неколцина писатели и журналисти като Джеймс Ман се безпокоят, че Китай вместо това ще остане авторитарен и ще осигури подкрепа на други антидемократични страни.\r\n\t \n\n\r\n\tДействителността не е чак толкова крайна, колкото предричаше Ман. Китай остава твърдо авторитарен, всъщност все повече през последните години. Обаче по въпроси като климатичните промени, търговията и Северна Корея, той всъщност оказва все повече съдействие. Макар да се опитва да създаде няколко свои алтернативни международни институции, Китай същевременно е третият по значимост източник на финансиране на ООН и дава втория по значимост принос към бюджета за мироопазващи операции на световната организация. Китай се стреми към преразглеждане на международната система в услуга на своята засилваща се мощ, а не към революция и цялостна замяна на изградения от Запада международен ред.\r\n\t \r\n\tНовото отношение на Китай към света и начинът, по който то се възприема, са отчасти резултат от продължаващата мощ на китайската икономика и растящата политическа самоувереност на партията под управлението на Си. Тези промени обаче се случват и на фона на пълния срив на политическия и морален авторитет на САЩ в света. Неотдавнашно допитване на института Пю регистрира спад от 14 процентни пункта на хората с положително отношение към САЩ в изследваните над 30 страни.\r\n\t \r\n\tСтрани като Австралия, Холандия и Канада сега имат по-положително мнение за Китай, отколкото за САЩ. Много от изследваните страни, включително Германия, Чили и Индонезия, имат по-голямо доверие на лидерските умения на Си, отколкото на тези на Тръмп. Китай настъпателно се стреми да подобри имиджа си пред света, като харчи милиарди за чуждестранна помощ, обещава търговия и инвестиции и отваря институти \"Конфуций\" за разпространяване на китайската култура.\r\n\t \r\n\tВ същото време, помислете как ли изглеждат САЩ сега в очите на останалия свят. Те са политически парализирани, неспособни да вземат важни решения. Насред все по-раздуващия се дълг инвестициите им в образованието, инфраструктурата и науката и технологиите са крайно недостатъчни. Политиката се е превърнала в жанр от телевизионното риалити, с всекидневни обиди, реплики и цветисти коментари. Историческата роля на водачеството на Америка в света е заменена от ограничена и застинала идеология. Външната политика се е превърнала в политиканска игра, в която Вашингтон нарушава споразумения, променя курса си и прави обрати в политиката почти единствено, за да бележи политически точки пред своите избиратели.\r\n\t \r\n\tПромените в престижа, които наблюдаваме по света, се дължат не толкова на възхода на Китай, колкото на упадъка на САЩ.", "date": "2017.10.27", "title": "\"Докато се вторачваме в Тръмп, Китай твори история\""}
{"url": "http://www.mediapool.bg/pismo-na-stefan-danailov-povishi-zalozite-za-kongresa-na-bsp-news271084.html", "text": "Залозите около предстоящия конгрес на БСП се повишиха значително, след като оттеглилият от активната политика любимец на социалистите Стефан Данаилов – Ламбо излезе с отворено писмо към съпартийците си, проникнато от пламенна подкрепа за лидера Корнелия Нинова и зов да се спре вътрешното противоборство.\r\n\tСамото решение на Нинова да свика заседание на партийния конгрес мина едва с четири гласа на проведения по-рано този месец Национален съвет. Вътрешната опозиция на председателката, състояща се от представители на бившия партиен елит, я заподозря, че ще се опита да поиска от конгреса вот на доверие и след това да подмени състава на Националния съвет, изваждайки неудобните. Нинова и хората й отрекоха подобни намерения и заявиха, че официалният дневен ред на най-висшия партиен форум е ясен - да обсъди представения от БСП алтернативен бюджет, както и приоритетите на европредседателството.\r\n\tВ същото време обаче от лагера на Нинова заподозряха, че \"контрите\" ще искат ревизия на променения от нея устав, така че лидерът на партията да не се избира пряко от членовете, а както преди – от делегатите на конгреса.\r\n\tСпоред поддръжниците на Нинова, тя иска да покаже на членовете на широкото ръководство, в което има вътрешна опозиция, че именно най-висшият орган – конгресът, стои зад нейните решения.\r\n\tДни преди заседанието на конгреса на 28 октомври, екипът на лидера на БСП представи идеите си алтернативен бюджет за 2018 г. и отмяна на плоския данък, а малко след това колата на Нинова бе ударена от такси за втори път за един месец. По този повод тя заподозря, че \"зачестилите\" катастрофи с нейния автомобил не са случайност.\n\n\r\n\tНапрежението обаче се повиши неимоверно поради очакванията, потвърдени пред Mediapool от представители на ръководството, че в стремежа си да позиционира БСП като ясна алтернатива на ГЕРБ, Нинова е подготвила \"факти и данни\" за лоши практики вътре в БСП, за които да атакува определени фигури.\r\n\t, който е и член на Националния съвет на БСП, коментира в интервю пред Mediapool: \r\n\tМеждувременно вътрешнопартийната опозиция се готви да атакува Нинова с уставни промени. Такава точка в дневния ред на конгреса не е предвидена, но не е изключено хората около прогонения от Изпълнителното бюро пловдивски бизнесмен Георги Гергов да се опитат да я внесат. Настояването им ще бъде да се върне старият регламент за избор на председател – от конгреса. Преди година и половина, когато бе избрана за председател, Нинова успя да прокара промяна, че партийният лидер се избира на вътрешни избори от всички членове на формацията.\r\n\tОпозиционерите смятат, че ако се върне стария регламент, имат шанс да сменят Нинова или поне да я държат под контрол, ако иска отново да бъде избрана от конгреса.\r\n\tСпоред други социалисти, които също не симпатизират на Нинова, надеждите за смяната й са напълно безпочвени в този момент и трябвало да се изчака: \"Нека загуби едни избори, нека се поопари и тогава. Сега какво ще я сменяме? И с какво основание?\".\r\n\tКорнелия Нинова твърди, че на конгреса БСП трябва да се обедини и позиционира като ясна алтернатива на ГЕРБ, тъй като в момента част от вътрешната опозиция продължавала да иска колаборация с партията на Бойко Борисов. Това обаче не е съвсем така. Засега е известно, че след изборите на 26 март т.г. желание за широка коалиция между БСП и ГЕРБ е изказал Георги Гергов, но като цяло почти никой в БСП не смята, че това е печеливша политика с оглед на това, че левицата спечели президентските избори, представи се много добре на парламентарните и има шанс да се бори за първа политическа сила.\r\n\tВътрешните противници на Нинова твърдят, че тя и обкръжението й нарочно преекспонират тезата за колаборация с ГЕРБ като оръжие срещу \"врага с партиен билет\", въпреки че по стратегически решения – като избора на ВСС, например, депутатите от БСП влязоха в схемите на ГЕРБ и ДПС.\r\n\tПрогнозите са, че на извънредния конгрес Нинова ще изпревари действията на вътрешната опозиция и ще я обезсили, поне на този етап. Основният й аргумент ще бъде, че вътрешните войни трябва да спрат, а партията да започне да се прочиства.\r\n\tВ този дух е и писмото на зам.-председателя на БСП Стефан Данаилов, съдържащо другарска критика по адрес на Нинова (подобно на ), но пък недвусмислено в нейна подкрепа.\r\n\tПосланието му бе разпространено от пресцентъра на БСП, а в него той се обръща към \"другари, приятели, съмишленици\". И призовава да се спрат войните, междуличностните противопоставяния и да се работи. На противниците на лидера се задават редица въпроси дали работят по популяризиране на политиките на партията.\r\n\t\"Корнелия е самоотвержен биткаджия, но готовността й за поемане на отговорност от името на цялата партия не винаги е най-доброто поведение за един водач. Препоръчвал съм й, че има нужда понякога да изчака и опипа пулса на общото мнение. Да си пръв сред равни не значи първи да поемаш всички тежки удари. Подкрепям Корнелия, вярвам й, нейният хъс за победа над нашите опоненти има истински притегателен заряд и не бих се лишил от радостта от сърце да й помагам\", пише в писмото на Данаилов.\r\n\tИ допълва, \"че е дошло време хората в БСП да калят търпението си и мъдро да подредят приоритетите си\". \"Някои от нас считат, че младите по традиция вървят до и след нас, но дали не сме пропуснали възмъжаването им, вторачени в сигурното си кадрово статукво, водени от максимата, че \"изпитаното в боя поколение\" по-малко греши?\", пита още Данаилов.", "date": "2017.10.27", "title": "Писмо на Стефан Данаилов повиши залозите за конгреса на БСП"}
{"url": "http://www.mediapool.bg/radev-za-politseiskite-iskaniya-dokato-ima-sindikati-shte-ima-protesti-news271072.html", "text": "Вътрешният министър Валентин Радев е уверен, че синдикатите в МВР няма да създават проблеми в опазването на обществени ред и охраната на предстоящото през първите шест месеца на 2018 г. българско председателство на Съвета на Европейския съюз (ЕС).\r\n\tКакто е известно те настояват правителството да увеличи всички заплати във вътрешното министество с между 15 и 20% със задна дата. Затова и от 5 юли насам ведомствените синдикати са в състояние на постоянни протестни действия, които се изразяват в събирания на служители на всеки от професионалните празници в МВР.\r\n\tВ отговор управляващите се съгласиха да отпуснат допълнителни 55 млн. лева в бюджета на вътрешното министерство за следващата година, които да бъдат използвани за минимално увеличение на някои заплати.\r\n\tОт Синдикалната федерация на служителите в МВР (СФСМВР), която е основният организатор на протестите, обаче определиха предложението на финансовото министерство като \"гавра\". Според техните изчисления, за да бъдат вдигнати всички заплати в министеството с поне 15 на 100, са необходими между 90 и 100 млн. лева. Затова и се заканиха, че ако исканията им не бъдат удовлетворени, ще преминат към всекидневни протестни действия по време на европредседателството на страната ни в София.МВР шефът няма проблем, ако полицаите протестират след работа и без униформи\r\n\t\"Дали ме притеснява... Някакво неудобство е според мене. Те, ако ги чухте добре, аз съм говорил с тях, те казват: \"Да, ще го направим по правилния начин...\" Смисъл – протестират в извънработно време, без униформи, така че да не създават трудности и по опазването на реда и безопасността по време на председателството. Това на мен ми стига\", коментира в петък вътрешният министър Валентин Радев след края на двудневната годишна министерска среща ЕС – Западни Балкани в областта на правосъдието и вътрешните работи.\r\n\t\"Докато има синдикати, ще има протести\", заключи многозначително МВР шефът, напомняйки за легендарната фраза на Йосиф Сталин: \"Има човек – има проблем, няма човек – няма проблем\".\r\n\tРадев все пак побърза да уточни, че с думите си няма предвид, че тръгва на открита конфронтация със синдикатите, а че \"те са длъжни\" да поддържат подобни искания в интерес на своите членове.\r\n\t\"Сигурно и така го правят – искат още средства... Ние сме осигурили тези, които държавата може да осигури... Даже мисля, че днес е извънредният съвет по социално партньорство, там заедно ще обсъждат как точно ще бъдат разпределени тези средства, които с Министерството на финансите се договорихме и ги предоставя на МВР\", каза още вътрешният министър.\r\n\tПопитан как смята да се справи с диалога с общо седемте ведомствени професионални организации в МВР, той отговори: \"Аз не искам да се справям със синдикатите, не ме хвърляйте в тая тема. .. Съгласен съм, странно е (наличието на общо седем синдиката в МВР – бел.ред.). В отбраната бяха два, аз работех много добре с тях и исках да направя същото тука. Тука, малко така, как да кажа, не е такъв диалогът, какъвто аз очаквах, седем са, но не искам да ги обсъждам. Имат право, правят го. Аз с моето ръководство се опитваме да казваме истината и всички техни положителни или така добри предложения, които чувам, веднага ги изпълняваме. Стига да са добри и да са полезни за МВР, това мога да ви отговоря генерално.\"Радев иска още държави да се ангажират с охраната на външната граница на ЕС\r\n\t\"Не можем да приемаме дълго време Гърция, Румъния и България да опазваме външната граница на ЕС и между нас и Централна Европа да има държави, които не се вижда тяхното бъдеще и тяхното участие. Много е важно това за ред проблеми, особено свързано с миграцията, особено свързано с тероризма, радикализма, трафика на хора, трафика на оръжие... Ако тези държави (от Западните Балкани – бел.ред.) не са част от голямото европейско семейство, това ще бъде много трудно за нашата държава, колкото и добре да се справяме с миграцията, примерно\", добави вътрешният министър.\r\n\t\"Част от дискусиите бяха съсредоточени върху явления като каналджийство, контрабанда, тероризъм и радикализация. Дори и това, че маршрутът през Западните Балкани е относително стабилен и вторичните миграционни потоци са спаднали, организираните престъпни групи и каналджиите не са прекратили своите действия\", коментира след срещата еврокомисарят по миграцията, вътрешните работи и гражданството Димитрис Аврамопулос.\r\n\tТой призова страните в региона да си сътрудничат по-тясно с Европол по линия на противодействието на каналджиите и трафика на оръжие, както и да прилагат споразуменията за повторно приемане на мигранти, сключени между Западните Балкани и ЕС.ЕК няма намерение да връща визите, увери еврокомисарят по вътрешните работи\r\n\t\"Всички сме посветени на запазването на мобилността и придвижването между ЕС и Западните Балкани, като ограничим броя на злоупотребите. Актуализираният механизъм за отмяна на визите е инструмент, с който разполагаме, но който все още няма нужда да използваме\", добави Аврамопулос.\r\n\tТой подчерта, че новата система на ЕС за информация за пътуванията и разрешаването им (ETIAS), която влиза в сила от 2021 г., не означава връщане на визите. По думите му тя просто ще улесни мерките за борба с незаконната миграция.\r\n\t\"ЕК скоро ще приеме влизането в действие на безвизовия режим, като гражданите на безвизовата зона ще трябва да се регистрират, за да пътуват. Водят се преговори с няколко държави от Западните Балкани – Сърбия и Македония, а неотдавна ЕК получи мандат да започне преговори с Албания, Босна и Херцеговина и Черна гора за провеждане на съвместни действия\", каза още еврокомисарят.\r\n\tГодишната среща на министрите на вътрешните работи и правосъдието от ЕС и Западните Балкани бе част от календара на естонското председателство на Съвета на ЕС и в нея участваха делегации от Естония, Австрия, Албания, Босна и Херцеговина, Косово, Македония, Черна гора и Сърбия. Освен Аврамопулос, в София бе и еврокомисарят по правосъдие Вера Йоурова.", "date": "2017.10.27", "title": "Радев за полицейските искания: \"Докато има синдикати, ще има протести\""}
{"url": "http://www.mediapool.bg/priemat-v-uchilishtata-shte-se-namalyava-za-da-se-uchi-na-edna-smyana-news271085.html", "text": "Училищата в самостоятелни сгради да минат на едносменен режим, а приемът да се намали, за да не се налага учениците да учат на две смени. Това ще се опита да направи Министерството на образованието, каза министърът на образованието Красимир Вълчев. Мярката обаче е дългосрочна.\r\n\tТя първо ще се прилага в големите градове. Някои местни власти и училищни ръководства вече са пристъпили към едносменен режим на учене и за целта са намалили броя на приетите деца.\r\n\tЩе се наложи обаче да се строят нови сгради. Вълчев даде за пример квартали на София, в които няма училища. Той посочи също, че нови здания ще са нужни и там, където две институции ползват една и съща сграда.\r\n\tИзграждането на училища обаче трябва да се финансира от общините и не е ясно дали те ще имат възможност да отделят средства за това.\r\n\tОбразователното министерство ще търси и варианти за решаване на дългогодишния проблем с тежестта на ученическите раници. Вълчев обясни, че средната тежест на чантите е 7 кг - 2 кг от тях са учебници, а останалите тетрадки и учебни помагала. За намаляване на тежестта в краткосрочен план образователното министерство ще препоръча на училищата и детските градини да оптимизират броя на тетрадките и помагалата.\r\n\tЗа следващата учебна година ще се търсят варианти за намаляване и на тежестта на учебниците като се отпечатват на по-лека хартия.\n\n\r\n\tДългосрочното решение би било да се купят шкафчета, в които всяко дете да може да оставя пособията си. За това ще се търсят бюджетни средства, но едва ли от догодина ще се намерят пари за купуването на толкова много шкафчета.\r\n\tЩе се търсят и начини за реорганизиране на програмата на учениците така, че да се налага да носят минимален брой учебници.", "date": "2017.10.27", "title": "Приемът в училищата ще се намалява, за да се учи на една смяна"}
{"url": "http://www.mediapool.bg/poseshteniyata-na-chuzhdentsi-v-bulgaria-s-nad-66-poveche-prez-septemvri-news271086.html", "text": "Посещенията на чужденци в България са с над 6.6 на сто повече през септември спрямо година по-рано, като най-значителен е ръстът на транзитно преминалите през страната ни и дошлите на гости, съобщи Националният статистически институт.\r\n\tВ същото време българите, пътували зад граница, се увеличават с близо 12 на сто през септември спрямо година по-рано. Най-голям относителен дял от общия брой пътувания на български граждани в чужбина са тези с цел гостуване, обучение, посещение на културни и спортни мероприятия – 45.2 на сто, показват данните на НСИ.\r\n\tСамо 2% ръст на чужденците на почивка и екскурзия у нас\r\n\tНад 1.27 милиона чужденци са посетили България през септември, което е увеличение с 6.6% спрямо септември миналата година.\r\n\tНСИ отчита увеличение при всички наблюдавани цели. Най-голям е ръстът на чужденците, дошли у нас с цел гостуване и транзитни преминавания (11.8%). Над 311 хиляди са били транзитно преминалите през страната ни, което е близо една четвърт (24.5%).\n\n\r\n\tКомандированите чужденци са били с 8.6 на сто повече, а дошлите за почивка и екскурзия са се увеличили само с 2 на сто.\r\n\tОт общия брой чужденци, посетили България през септември, делът на гражданите от Европейския съюз е 63.6 на сто, което е с 4.7% повече в сравнение със същия месец на предходната година.\r\n\t\r\n\tУвеличават се посещенията на граждани от Белгия (29.1%), Великобритания (13.3%), Франция (10.7%), Румъния (8.3%), Чехия (4%), Полша (3.1%), Гърция (2.5%) и други.\r\n\tВ същото време са намалели посещенията на граждани от Унгария (4.9%), Австрия (3.3%), Германия (1.2%) и други.\r\n\tРъст се отчита и при посещенията на граждани на страни извън ЕС с 10.6%. От тях най-много са нараснали посещенията от Турция (22.4%).\r\n\t\r\n\tПътуванията на български граждани в чужбина са били над 570 800 през септември, което е увеличение с 11.9% спрямо същия месец на предходната година.\r\n\tРъст на пътуванията е отчетен към Германия (27.2%), Великобритания (22.9%), Австрия (15.3%), Сърбия (7.7%), Румъния (7.6%), Турция (3.3%), Македония (2.3%) и други.\r\n\tСъщевременно намаляват пътуванията към Швеция (21.6%), Русия (9.6%), Словения (1.6%) и други.\r\n\t\r\n\tВ сравнение със септември 2016 г. e регистрирано увеличение при пътуванията по всички наблюдавани цели - почивка и екскурзия (15.8%), служебна цел (13.8%) и други цели (8.2%).\r\n\tНай-голям относителен дял от общия брой пътувания на българи в чужбина формират тези с други цели - гостуване, обучение, посещение на културни и спортни мероприятия – 45.2 на сто, следвани от пътуванията с цел почивка и екскурзия (34.2%) и със служебна цел (20.6%).\r\n\tПрез септември най-много българите са пътували до съседните страни - Гърция (147.4 хил.) , Турция (115.7 хил.), Сърбия (42 хил.) и Румъния (39.6 хил.) и Македония (32.6 хил.).\r\n\tДо Германия са пътували над 38 800 българи, а до Великобритания – над 15 300 през септември, показват още данните на НСИ.", "date": "2017.10.27", "title": "Посещенията на чужденци в България с над 6.6% повече през септември"}
{"url": "http://www.mediapool.bg/katalunya-obyavi-nezavisimost-ispanskiyat-senat-otne-avtonomiyata-y-news271060.html", "text": "Регионалният парламент на Каталуня взе решение за отделяне на областта от Испания и за обявяване на Каталунска република, предаде Ройтерс.\r\n\t \r\n\tСепаратистки ориентираните депутати избухнаха в аплодисменти при обявяването след тайното гласуване на резолюцията, приета със 70 гласа \"за\" при 10 \"против\" и 2 \"въздържал се\".\r\n\t \r\n\tПреди това каталунските законодатели взеха друго решение - за започване на \"учредителен процес\" за отделяне на областта от Испания. Тази резолюция предвижда изработване на конституция и започване на преговори \"на равна нога\" с правителството в Мадрид за сътрудничество.\r\n\t \r\n\tПовечето опозиционни депутати - социалистите, от Народната партия и \"Гражданите\" - бойкотираха вота и напуснаха залата.\r\n\t \n\n\r\n\tМинути по-късно испанският Сенат одобри въвеждането на пряко управление в Каталуня, а испанският министър-председател Мариано Рахой призова за спокойствие.\r\n\t \r\n\t\"Призовавам всички испанци за спокойствие. Върховенството на закона ще възстанови законността в Каталуния\", написа Рахой в Туитър минути след спорното гласуване в каталунския парламент, което вероятно ще бъде обявено за незаконно от централните власти.\r\n\t \r\n\tВ началото на парламентарното заседание на парламента в Барселона говорителят на главната опозиционна партия \"Сиудаданос\" („Граждани“) Карлос Карисоса, размахвайки резолюцията за обявяване на независимост, заяви на регионалния премиер Карлес Пучдемон: \"Този документ, написан от вас, разрушава най-святото нещо - съжителството\" в Каталуня.\r\n\t \r\n\t\"С този документ вие оставяте каталунците, които не ви подкрепят, осиротели, без правителство. Ето защо \"Сиудаданос\" няма да ви позволи да опропастите Каталуня\", добави Карисоса и скъса своето копие от внесената за обсъждане резолюция.\r\n\t\r\n\t\"Днес е тъжен, драматичен ден в Каталуня. Днес е денят, в който вие (сепаратистите) извършвате преврата си над демокрацията в Испания\", заяви говорителят на \"Сиудаданос\".\r\n\t \r\n\tСепаратистите имат минимално мнозинство в каталунския парламент, въпреки че са взели под половината от гласовете, заради испанския избирателен закон, който дава по-силна представителност на по-слабо населени райони.\r\n\t \r\n\tХиляди хора, събрали се пред парламента на Каталуния, за да подкрепят стремежа на автономната област за отцепване от Испания, започнаха да се радват и танцуват, след като регионалното законодателно събрание гласува резолюция за обявяване на независимост, предаде Асошиейтед прес. Множеството наблюдаваше процеса на гласуването и броенето на живо на големи екрани.\r\n\t \r\n\tИспанският Сенат одобри пряко управление на Каталуня\r\n\tСлед като автономната област обяви независимост от Испания, Сенатът, горната камара на испанския парламент упълномощи правителството на министър-председателя Мариано Рахой да управлява пряко Каталуня от Мадрид.\r\n\t \r\n\tСенатът взе решението за задействане на член 155 от конституцията с 214 гласа \"за\" при 47 \"против\" и един \"въздържал се\".\r\n\t\r\n\tМнозинството от членовете на испанския Сенат гласуваха министър-председателят да бъде упълномощен да предприеме неизползвани досега конституционни мерки за установяване на контрол върху управлението на Каталуня, включително уволняване на каталунския премиер Карлес Пучдемон и неговото правителство и ограничаване на правомощията на областния парламент.\r\n\t \r\n\tСега испанското правителство трябва да реши как и кога да приложи мерките. То казва, че те са временни и имат за цел да възстановят законността в Каталуня, отбелязва Асошиейтед прес.\r\n\t \r\n\tИспанският премиер е взел решение да свика извънредно заседание на правителството довечера съобщи в. \"Вангуардия\".\r\n\t \r\n\tВ речта пред сенаторите Рахой заяви, че ако правителството получи съгласие да задейства член 155 от конституцията, който му разрешава да въведе пряко управление на Каталуня, първото му решение ще бъде да уволни каталунския лидер Карлес Пучдемон и министрите му.\r\n\t\r\n\tРахой подчерта, че пряката намеса на централната власт в Каталуня няма за цел да отнема права и свободи на каталунците, а да ги защити.\r\n\t \r\n\tСтаващото в Каталуня е \"явно нарушение на законите, на демокрацията, на правата на всички и това има последствия\", заяви испанският премиер.\r\n\t \r\n\tРахой заяви, че каталунският премиер Карлес Пучдемон е можел да спре ескалацията на кризата с Мадрид, но е отказал да го направи.\r\n\t \r\n\t\"Той и само той\" е виновен за задействането на член 155 от конституцията, заяви Рахой.\r\n\t \r\n\t\"Това е законен, демократичен механизъм, който е одобрен от испанците и съществува в огромното мнозинство от страните, които ни заобикалят\", изтъкна испанският премиер.\r\n\t \r\n\tЧлен 155 от испанската конституция никога не е бил задействан, откакто в Испания бе възстановена демокрацията преди четири десетилетия.\r\n\t \r\n\tГотвят се обвинения в бунт срещу каталунски политици\r\n\tИспанският генерален прокурор възнамерява да повдигне обвинения в бунт срещу отговорните за гласуването в подкрепа на обявяването на независимост на Каталуния, предаде Асошиейтед прес, като се позова на прокуратурата.\r\n\t \r\n\tГенералният прокурор проучва дали обвиненията да бъдат отправени само срещу каталунското правителство, включително премиера на автономната област Карлес Пучдемон и вицепремиера Ориол Жункерас, или да засягат също така членове на ръководството на каталунския парламент и депутати, заяви говорител на прокуратурата.\r\n\t \r\n\tПо думите му обвиненията може да бъдат повдигнати още в понеделник.\r\n\t \r\n\tИспанското законодателство предвижда наказание до 25 години затвор за бунт, с по-леки присъди, ако бунтът не е довел до насилие.\r\n\t \r\n\t\r\n\t \r\n\tВ много области Каталуня е успяла да си извоюва право на автономия, откакто след смъртта през 1975 г. на диктатора генерал Франсиско Франко демокрацията в Испания е възстановена. Образованието, здравеопазването и вътрешният ред и сигурността са все сфери, в които регионът има правомощия сам да ръководи делата си.\r\n\t \r\n\tРахой предлага Мадрид да поеме контрола над регионалната администрация, в която работят близо 200 000 служители. Как точно ще действа централната власт засега не е ясно. Един от възможните варианти е испанските министерства да контролират пряко съответните регионални ведомства.\r\n\t \r\n\tПо думите на Рахой временната власт ще има право да уволнява държавни служители, а всички решения на регионалната администрация ще подлежат на задължително одобрение от Мадрид.\r\n\tВъв всички 17 автономни области на Испания правото да свикват предсрочни регионални избори имат изключително и само регионалните правителства. Рахой иска временно, що се отнася до Каталуня, това право да бъде прехвърлено на него.\r\n\t \r\n\tИспанският премиер възнамерява и да се ангажира до шест месеца да свика извънредни регионални избори. Понастоящем каталунските сепаратисти, които на последните избори през 2015 г. спечелиха общо 48 процента от гласовете, държат 72 от мандатите в 135-местния регионален парламент.\r\n\t \r\n\tРахой най-вероятно ще се надява свикването на предсрочни избори да наклони баланса на силите в полза на политическите формации, които са срещу независимостта - особено в полза на тези, които се безпокоят от изтеглянето от областта на централите на стотици компании поради опасения от възможното оставане на независима Каталуня извън ЕС.\r\n\t \r\n\tМакар и испанският премиер да не иска каталунският парламент да бъде разпуснат, той иска да ограничи правомощията му.\r\n\t \r\n\tВ частност парламентът да не може да определя нов регионален премиер, докато Рахой не свика предсрочни регионални избори. Освен това той няма да бъде в състояние да упражнява парламентарен контрол над дейността на временната власт, която ще бъде назначена след отстраняване на сегашното регионално правителство - правомощие, предвидено да отиде временно при испанския Сенат.\r\n\t \r\n\tКаталунският парламент няма да има право да приема законодателни актове, противоречащи на член 155, а централната власт ще има право да налага вето на законопроекти.\r\n\t \r\n\tКаталуня и Страната на баските са единствените две автономни области в Испания със своя собствена полиция. Испанските власти искат да поемат пряк контрол над каталунската полиция, известна под името \"Мосос Д'Ескуадра\", и отправиха предупреждение, че ще обмислят варианта да засилят присъствието на испанската национална полиция, както и на жандармеристките подразделения на испанското министерство на вътрешните работи, известни като Гражданска гвардия. Срещу началника на \"Мосос Д'Ескуадра\" Жозеп Траперо вече се води разследване на испанските власти за подмолна противодържавна дейност.\r\n\t \r\n\tМадрид ще засили контрола си над регионалната хазна, като по-специално ще направи така, че никакви бюджетни средства или постъпления да не бъдат използвани за пропагандиране на отделянето от Испания. В навечерието на референдума на 1 октомври Мадрид въведе пряк контрол над бюджета на Каталуня в опит да осуети гласуването.\r\n\t \r\n\tСпоред намеренията на Рахой испанските власти ще поемат надзора и над управлението на каталунската обществена телевизия и обществените радиостанции, които се проявиха като едни от основните рупори на отделянето от Испания.\r\n\t \r\n\tПравителството му ще \"гарантира излъчването на информация, която да е достоверна, обективна и балансирана\" и \"в която се зачитат ценностите и принципите на испанската конституция и нейните разпоредби, отнасящи се до Каталуния\", каза Рахой.\r\n\t \r\n\tТуск: Обявяването на независимостта на Каталуня не променя нищо\r\n\t\r\n\tРешението на каталунския парламент да обяви испанската автономна област за независима не променя нищо за ЕС, като той ще продължи да разговаря само с Испания, заяви председателят на Европейския съвет Доналд Туск, цитиран от Ройтерс.\r\n\t \r\n\t\"За ЕС нищо не се променя. Испания остава единственият ни събеседник\", написа Туск в Туитър. Той призова испанското правителство да избере \"силата на аргумента, а не аргумента на силата\".", "date": "2017.10.27", "title": "Каталуня обяви независимост, испанският Сенат отне автономията й"}
{"url": "http://www.mediapool.bg/porachkata-za-elektronno-taksuvane-v-gradskiya-transport-na-sofiya-tragna-otnovo-news271087.html", "text": "Поръчката за изграждане на електронна система за таксуване в градския транспорт на София ще бъде възобновена. Тя беше обявена в края на юли и спряна на 21 август заради искане да се наложи мярка \"временно спиране\" заради постъпили жалби по документацията.\r\n\tВърховният административен съд обаче е отхвърлил окончателно искането за спиране на процедурата за 88 млн. лева и набирането на оферти може да продължи.\r\n\tОчаква се то да приключи до 20 ноември.\r\n\tИскане за временно спиране на процедурата имаха и четирите компании, които обжалват обявяването на поръчката - \"Глобал софтуер солюшънс\", \"Юником сървисиз\", \"Бърнърс енд Зимар\", \"Аосиа България\". Комисията за защита на конкуренцията е отхвърлила жалбите им по поръчката, но все още няма произнасяне на Върховния административен съд по тях, показва справка в системата на съда.\r\n\tСистемата за електронно таксуване трябва да бъде въведена във всички 1300 превозни средства на градския транспорт. Предвижда се освен с карти, таксуването да става и с безконтактни дебитни или кредитни карти, като системата автоматично изчислява коя ще е най-изгодната тарифа за пътника според това колко често пътува. Ако ползва градски транспорт рядко, ще бъде таксуван по цената на един редовен билет. Ако пък се вози по-често, ще му се начислява цена като за едномесечна карта например.\n\n\r\n\tОсвен системата за таксуване, победителят в поръчката ще трябва да направи и видеонаблюдение в градския транспорт.\r\n\tПредвид голямата сума и дългосрочния договор за изграждане и поддръжка - 10 години, се очаква и следващите етапи на поръчката да бъдат обжалвани. Това допълнително ще забави въвеждането на новия начин на плащане, за който се говори от години.", "date": "2017.10.27", "title": "Поръчката за електронно таксуване в градския транспорт на София тръгна отново"}
{"url": "http://www.mediapool.bg/unss-i-rosatom-shte-si-satrudnichat-v-obuchenieto-na-studenti-news271088.html", "text": "Университетът за национално и световно стопанство (УНСС) в София ще си сътрудничи с руската ядрена корпорация \"Росатом\" в практическото обучение на възпитаници на българското висше учебно заведение, в обмена на студенти с руски технически вузове и създаването на учебни материали.\r\n\tМеморандум за сътрудничество в тези направления бе подписан от ректора на висшето училище проф. д.ик.н. Стати Статев и директора на \"Росатом Централна Европа“ Вадим Титов. Предвижда се в УНСС да се провеждат също така лекции на водещи руски специалисти и да се развиват общи проекти.\r\n\tПодписаният меморандум позволява да се обединят практическия и иновативния опит на корпорацията с научния потенциал на университета, посочи по време на подписването в София Вадим Титов.\r\n\tПроф. Статев отбеляза, че за УНСС сътрудничеството с доказани в своята област компании е особено ценно, защото така свързваме учебната дейност с реалния живот, което обогатява и надгражда знанията и уменията на нашите студенти.\r\n\t\"Росатом“ обединява над 350 предприятия и научни организации, в това число и всички граждански компании от атомния отрасъл в Русия, научноизследователски организации и единствения в света флот от атомни ледоразбивачи. Корпорацията изпълнява поръчки извън Русия за над 133 милиарда долара.\n\n\r\n\tУНСС е най-голямото, най-авторитетното и най-старото висше икономическо училище в България и Югоизточна Европа, с 97-годишна история. В него се обучават 22 хиляди студенти в 47 бакалавърски и 108 магистърски специалности и в 37 докторантски програми. Университетът откри през януари 2016 г. и магистърска програма \"Ядрена сигурност\", подкрепяна от Международната агенция по атомна енергия, в която се обучават студенти както от България, така и от Конго, Судан, Ирак, Мавритания, Уганда и други държави, където \"Росатом\" има сключени редица споразумения за съвместна дейност.", "date": "2017.10.27", "title": "УНСС и \"Росатом\" ще си сътрудничат в обучението на студенти"}
{"url": "http://www.mediapool.bg/peevski-prizna-che-e-kupil-mediite-si-sas-zaem-ot-ktb-i-kakvo-ot-tova-news271089.html", "text": "Депутатът от ДПС Делян Пеевски се изяви с ексклузивно интервю пред издавания от него в. \"Телеграф\", в което , анонсиран като закон срещу вторичното разграбването на активите на Корпоративна търговска банка (КТБ).\r\n\tЕдин от въпросите към него е: \"Нека да изчистим един път завинаги основната спекулация в обществото – имали ли сте кредити в КТБ, дължите ли нещо на КТБ и какви са били взаимоотношенията ви с Цветан Василев?\"\r\n\tВ отговор Пеевски признава, че той и семейството му са имали кредити в КТБ и.\r\n\tСлед срива на КТБ през 2014 г. ДПС активно отричаше Пеевски или партията да са имали нещо общо с КТБ и прилежащия й бизнес конгломерат. Самият факт, че медиите на депутата са придобити с пари от КТБ, бе отричан и от мажоритарния собственик на КТБ Цветан Василев още преди да настъпи разрива му с Пеевски, повлякъл след себе си цялата банка.\n\n\r\n\tПрокурорът по делото КТБ Иван Гешев  при внасянето на обемистия обвинителен акт през юли т.т., че Делян Пеевски не бил свързан с кредити от КТБ, не бил извършил нищо нередно и не фигурира в обвинителния акт.\r\n\tВръзката на КТБ с покупката на медийната група от майката на Пеевски Ирена Кръстева, която в последствие му прехвърли бизнеса, бе видна още през 2009 г. от Търговския регистър и  от Mediapool.\r\n\tСега политикът от ДПС обяснява пред \"Телеграф\", че., декларира Пеевски.\r\n\t\r\n\tЗапитан за взаимоотношенията му с Цветан Василев, той казва:.\r\n\t\r\n\tКредитът от КТБ, за който признава Пеевски, е за закупуването на \"Балканска медийна компания\", притежаваща вестници, имоти и др. активи.\r\n\t\"Балканска медийна компания\" е основана през 2007 г. и едноличен собственик на холдинговата структура \"Нова българска медийна група холдинг\", която държи собствеността във вестниците \"Телеграф\", \"Монитор\", \"Политика\" и т.н. Едноличен собственик е Ирена Кръстева, която през август 2015 г. джиросва 50% от акциите на сина си Делян Пеевски. До пролетта на 2016 г. двамата са съсобственици, а след това Пеевски става едноличен собственик на компанията, а в края на същата година вдига капитала й от 50 хил. лв. на 6.05 млн. лв.\r\n\tСлед 2009 г. БМК започва ударно изкупуване на имоти из цялата страна, а през 2016 г. част от тях са продадени на друго дружество на Пеевски - \"НСН инвестмънт\".\r\n\tОт проверката на Прокуратурата, получена по реда на ЗДОИ става ясно, че кредитът от КТБ е взет през юли 2007, а през ноември 2007 е изплатен след продажба на акциите на \"Монитор\" ООД и \"Пресмаркет\" ООД в капитала на \"Обединени български вестници\" АД, информира през юли т.г.  \"Биволъ\".\r\n\tИменно в този период обаче Цветан Василев и Ирена Кръстева са заедно в борда на дружеството \"Обединени български вестници\" АД, създадено за приватизацията на ИПК \"Родина\".\r\n\tЕто защо са налице безспорни данни за кредитиране от банката на свързани лица в нарушение на закона, които данни обаче не са изследвани от прокуратурата.\r\n\tПроследявайки всички налични връзки в Търговския регистър, \"Биволъ\" установи точния механизъм, по който милионите за пазаруване на медии са напуснали банката.\r\n\tИзводът от разследването е, че кредитът от КТБ е погасен с други пари на КТБ, които са минали през същата схема за източване през кухи фирми чрез свързани лица, за която по наказателното постановление обвиняем е банкерът Цветан Василев.\r\n\tЗа да се върне формално първоначалният кредит към КТБ, Ирена Кръстева и Цветан Василев създават нова фирма, която изкупува акциите на \"Нова българска медийна група холдинг\" придобити с кредит от КТБ.\r\n\tВ тази нова фирма шест милиона лева идват от фирмата на банкера Цветан Василев ТЦ-ИМЕ и още 6 милиона от фирма на Ирена Кръстева.\r\n\tПарите на ТЦ-ИМЕ идват от огромните заеми получени от КТБ, за които сега обвиняем е Василев, но не и Пеевски или майка му.\r\n\tНеясен и неизследван от прокуратурата остава произходът на 6 милиона лв., които Ирена Кръстева чудодейно как изважда, за да плати първоначалния кредит от КТБ, отбелязва \"Биволъ\". Дали тези пари идват от друг, таен заем, получен пак от КТБ, но за който няма публични данни? Според банкера Цветан Василев става дума именно за такава схема.\r\n\tСамият Василев отричаше категорично да е финансирал Пеевски преди разрива със своя бивш бизнес партньор, но впоследствие призна в интервю за Сашо Диков, че е отпускал пари от банката за бизнес проектите на Пеевски.\r\n\tПри наличието на неопровержими документи и свидетелства прокуратурата обаче изцяло игнорира ролята на Ирена Кръстева и сина й като съучастници в източването на банката чрез заеми за различни бизнес проекти. Публична тайна беше пълното единодействие с Делян Пеевски и пълната финансова подкрепа от страна на КТБ в придобиването на медийната му империя и налагане на контрол върху разпространението и пазара на печатни издания в България, отбелязва \"Биволъ\".", "date": "2017.10.27", "title": "Пеевски призна, че е купил медиите си със заем от КТБ. И какво от това?"}
{"url": "http://www.mediapool.bg/tarsyat-se-vsevazmozhni-nachini-za-vavezhdane-na-tol-sistemata-news271090.html", "text": "Заради обжалването на обществената поръчка за избора на изпълнител на тол системата – консорциум от дъщерни фирми на австрийската \"Капш\", пътната агенция търси всички възможни начини за въвеждане на платеното преминаване по пътищата. За целта е обявена  за избор на адвокатска кантора, която да даде отговор как бързо да се случи въвеждането на тол системата.\r\n\tВ момента двама участника отново обжалват избора на \"Капш\", което бави подписването на договора с него и внедряването на системата. Министърът на регионалното развитие Николай Нанков съобщи в кулоарите на парламента, че пътната агенция е поискала от Комисията за защита на конкуренцията предварително изпълнение на договора с австрийците.\r\n\tНанков уточни, че няма да се търсят никакви алтернативи на \"Капш\", а ще се върви към подписване на договора с австрийците. Според него поръчката търси отговор на въпроси, свързани с обхвата на пътищата, ценообразуването и промени в нормативните актове за да бъде въведена тол системата.\r\n\tВ самото обявление на поръчката обаче пише друго. Според публикуваните документи от адвокатското дружество се очаква да отговори как да бъде подписан договора с \"Капш\" като се спазва закона. Ако няма вариант да стане в близко време, то тогава кантората трябва да даде други алтернативи за внедряване на платеното преминаване по пътищата.\r\n\tПреди време премиерът Бойко Борисов заплаши, че държавата сама ще въведе тол системата заради непрекъснатото обжалване на поръчката. Министърът на транспорта Ивайло Московски каза, че това може да го направи държавната компания \"Автомагистрали\".\r\n\tНа 25 октомври Агенция \"Пътна инфраструктура\" (АПИ) е обявила поръчката за избор на адвокатска кантора, която да изготви правен анализ за алтернативни варианти за внедряване на тол системата.\r\n\tПокана е отправена до три дружества - \"Токушев и съдружници\", \"Бузева и партньори\" и \"Табаков, Табакова и съдружници\". Те трябва да подадат предложения до 17:30 часа на 30 октомври.\r\n\tВодещ критерий при избора на изпълнител ще бъде цената. Прогнозната стойност на поръчката е 70 000 лв. без ДДС.\r\n\tАдвокатската кантора ще трябва в срок от 25 работни дни да анализира проведената вече обществена поръчка за изпълнител на тол системата, както и да оцени докладите на Световната банка относно въвеждането на електронна система за събиране на пътни такси.\r\n\tОт консултанта се иска и представянето на правни модели, алтернатива на обявената вече обществена поръчка за избор на изпълнител. Те трябва да бъдат съобразени с предстоящи законодателни промени. При изпълняването на тази дейност трябва да се представи информация за опита в други европейски страни относно внедряването на електронна система за събиране на пътни такси.\r\n\tПоследната задача е свързана с алтернативните възможности за реализацията на електронната система. Този правен анализ трябва да съдържа процедури, необходимост от промяна на нормативни актове, срокове за реализация, предимства и недостатъци на всеки от разгледаните варианти.\r\n\tМеждувременно в парламента регионалният министър Николай Нанков обясни, че няма да се търсят никакви алтернативни варианти, както пише в обявлението. \"Извън обхвата на договора с изпълнителя има още няколко неща, които трябва да бъдат извършени, на чисто експертно ниво\", каза регионалният министър.\r\n\tНа първо място Нанков посочи изготвянето на проекти на промени в 104 нормативни акта. Най-вероятно става въпрос за промени в закони, наредби, правилници и т.н.\r\n\t\r\n\tДругата задача е свързана с начина на контрол на самия процес по внедряване на системата, каза Нанков.\r\n\tКато третата задача той определи \"необходимостта от създаването на финансов модел за тарифиране и обхват на системата, на определени участъци от републиканската пътна мрежа, които ще бъдат обект на тол такса\".\r\n\tПлановете са тол системата ще обхване до 80 на сто от републиканските пътища в страната. Срещу това възразиха превозвачите, защото например участъци от пътя до Видин са в ужасно състояние и според тях не е редно да се плаща за преминаване през тях.\r\n\tНанков каза, че най-вероятно дължината на платените пътища ще бъде намалена. Според него между половината и две трети от републиканската пътна мрежа ще бъде обхваната реално от тол таксите. Дължината на републиканските пътища е около 21 хил. километра.\r\n\tПрез август регионалният министър каза, че цената на тол таксите и пътищата, които ще бъдат обхванати, ще бъдат определени на експертно ниво и ще се вземе политическо решение на етапа на внедряване на системата.  транзитният поток, който се движи по автомагистралите, първокласните и второкласните пътища.\n\n\r\n\tЦената пък се определя с решение на Министерския съвет. Ще бъдем гъвкави в ценообразуването, като едни пътища ще бъдат таксувани с една цена, други с по-висока, а в определени пикови часове тежкият трафик ще се таксува с по-висока ставка, каза Нанков преди време. Официално ценови модел на таксуването обаче не е представен.", "date": "2017.10.27", "title": "Търсят се всевъзможни начини за въвеждане на тол системата"}
{"url": "http://www.mediapool.bg/hristo-ivanov-antikoruptsionniyat-zakon-sazdava-novo-pokolenie-buhalki-news271091.html", "text": "Законопроектът на Делян Пеевски и Йордан Цонев не е срещу вторичното разграбване на КТБ, както твърдят вносителите, а за такова разграбване, коментира лидерът на \"Да, България\" Христо Иванов в петък пред бТВ. Целта е да се създаде инструментариум за придобиването на апетитни активи, заяви Иванов: \"Очевидно е, че тук се прави опит да се маскира поредна атака срещу \"Дунарит\", \"Петрол\" и няколко хотела, които се опаковат като грижа за обществения интерес (…) Няма нито един параграф, който да разкрива повече информация за КТБ\", смята Иванов, който се позова и на фирми, изброени от Пеевски в интервю за притежавания от него в. \"Телеграф\".\r\n\tСпоред него и сега съществуват правни средства за отмяна на неправомерни действия.\r\n\tСлед като не успяха чрез държавната машина да вземат \"Дунарит\", сега опитват да пренасочат тези активи към нечии джобове, допълни Христо Иванов.\r\n\tНе можем да имаме доверие в силите, които създадоха КТБ и позволяваха тя да съществува, скараха се и я сринаха и проспаха три години от нейното разграбване, каза той и припомни, че дълго време функционирането на банката като \"пирамида\" не е било забелязано нито от БНБ, нито от финансовото разузнаване, нито от Народното събрание, нито от ДПС, което сега претендира да е единствената партия, защитаваща обществения интерес по казуса с КНБ.\r\n\tОбявените намерения на властта за създаване на антикорупционен орган няма да доведат до по-добри резултати в борбата с подкупните политици, но ще дадат на задкулисието още възможности за удари по всеки, който не приема сегашния модел на управление на България, заяви още Христо Иванов.\r\n\tТой подчерта, че основният антикорупционен орган в една държава е прокуратурата, а все още се заобикаля темата за нейната реформа.\r\n\t\"Изграждат се едни институции, които са второ поколение \"бухалки\" – корупционният орган ще е засилена комисия \"Златанов\" (по фамилията на бившия председател на Комисията за конфликт на интереси, станал известен с тефтерчето, в което се твърди, че има инструкции към него за политически атаки – бел.ред.) (…) Виждаме изграждането на този специализиран съд, който все повече прилича на извънреден (…) Тези инструменти съвсем скоро ще влязат в действие, очаквам последващи атаки срещу свободата на медиите, срещу свободната стопанска инициатива\", прогнозира бившият правосъден министър.\r\n\tБългарската политика не произвежда идея за бъдеще, а е тъпчене във все по-корупционното настояще, обобщи той.\r\n\tИзмененията в НПК, с които на спецсъда се дадоха делата за корупция по високите етажи на властта според Иванов създава \"ужасяващ хибрид, който може да се използва само за нов вид бухалка, но не и в борбата с корупцията\". Христо Иванов даде пример с бонусите, които спецсъдиите ще получават в зависимост от резултата, което противоречи на правовата държава. Той изрази убеденост, че Конституционният съд ще отмени тези текстове.\r\n\tХристо Иванов коментира и разговорите между \"Да, България\", ДСБ и още три партии за изграждане на \"демократична алтернатива, която може да убеди българските граждани, че политическите сили, които са част от нея, могат да се конфронтират с модела на управление в момента\".\r\n\tНа въпрос защо СДС не е сред поканените, лидерът на \"Да, България\" каза: \"За никого не затваряме вратата, но е много важно да разбираме, че имаме конкретна политическа оферта към български граждани. С хора, които едновременно обслужват модела и започват да говорят опозиционно звучащи фрази няма да ни се получи\".", "date": "2017.10.27", "title": "Христо Иванов: Антикорупционният закон създава ново поколение бухалки"}
