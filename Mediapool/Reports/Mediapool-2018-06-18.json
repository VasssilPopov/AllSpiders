{"url": "https://www.mediapool.bg/aheloi-ostana-vstrani-ot-patya-burgas-slanchev-bryag-api-otricha-news280460.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОткрият предсрочно с фанфари миналата седмица директен четирилентов път Бургас – Слънчев бряг остави жителите на Ахелой и изградените комплекси край града без достъп.\r\n\tЗа това алармираха граждани, които смятат да протестират заради затапването на града им след пускането на новия път, но не е ясно кога\r\n\t\"Досега проблемът ни беше със светофара на Ахелой, а сега с обхода. Не отричам, че е супер. Въпросът е обаче, когато хората тук работят през сезона в Слънчев бряг, както и в околните градове и села има как да отидат на работа, но няма как да се върнат. Защото когато се ходи от Ахелой към Равда има отбивка, която излиза на новия път. Но когато се връщат, трябва да се отиде до Каблешково, оттам да се мине кръговото, за да се стигне до Ахелой\", обяснява проблема Мануел Момчилов, организатор  на инициативата, пред агенция \"Фокус\".\r\n\tТой обяснява, че това е проблем и за автобусните превозвачи. Някои оставят хората на кръговото кръстовище, което е рисково за хората и шофьорите.\r\n\tСпоред Момчилов голямото недоразумение е при кръговото кръстовище, защото е забравено да се направи отбивката за Ахелой.\n\n\r\n\tОт агенция \"Пътна инфраструктура\" обаче пуснаха официално съобщение по повод \"неверни твърдения в социалните медии, че новият обходен път на Ахелой не осигурява връзка за пътуващите от Слънчев бряг към Бургас през Ахелой\".\r\n\t\"На 15 юни бе пуснато директното трасе на обходния път. С пускането на отсечката 5 месеца предсрочно се улеснява пътуването по път I-9 Слънчев бряг - Бургас преди началото на активния туристически сезон и се повишава безопасността на движение. С изграждането на новата отсечка интензивният транзитен трафик вече няма да преминава през Ахелой, с което се опазва живота и здравето на жителите на града и се намалява опасността от тежки пътни инциденти\", твърдят от АПИ.\r\n\tОт пътната агенция потвърждават казаното от Момчилов, че за да се приберат от Слънчев бряг в Ахелой, жителите на града трябва да минат през Каблешково, но твърдят, че така пътят се удължавал само с около 300 метра от града.\r\n\tЗа пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда.\r\n\tВ писмо до Агенция \"Пътна инфраструктура\" от община Несебър заявяват, че за да се осигури безконфликтен трафик, общината ще осигури връзка за влизане в град Ахелой от съществуващото кръгово кръстовище на първокласния път с пътя за Равда и по общински пътища, поради което не е необходимо изграждането на ляв завой по директното направление. Изграждането му е изключително опасно поради намалена видимост и навлизане на трасето в хоризонтална крива, се казва в съобщението на АПИ.", "date": "2018.06.18", "title": "Ахелой остана встрани от пътя Бургас – Слънчев бряг, АПИ отрича"}
{"url": "https://www.mediapool.bg/darzhavna-pomosht-za-proizvoditelite-na-rozi-no-neyasno-kolko-news280435.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРозопроизводителите ще получат държавна помощ заради ниските изкупни цени през тази година. Те трябва да подадат заявления за това от 2 до 13 юли 2018 г. в областните дирекции на Държавен фонд \"Земеделие\", съобщи Министерството на земеделието и храните и горите (МЗХГ) в понеделник.\r\n\tРазмерът на подпомагането ще зависи от броя на подадените заявления и по тази причина от МЗХГ не се ангажират по колко средства на хектар ще получат регистрираните земеделски производители на рози.\r\n\tПроизводителите на рози си извоюваха държавна помощ след протести през втората половина на май, заради ниската изкупна цена – под 2 лв./кг. https://www.mediapool.bg/niskata-izkupna-tsena-na-rozata-izkara-proizvoditelite-na-protest-news279314.html\r\n\tПо време на обсъждането на проблема в парламентарната комисия по земеделие на 22 май е посочено, че производителите ще получат подпомагане от 30 ст. за килограм розов цвят. Това означава около 4 - 5 млн. лв. извънредна помощ de minimis.\r\n\tОмбудсманът Мая Манолова тогава поиска производителите на рози да бъдат подпомогнати с около 90 ст. за килограм розов цвят, но от отговора на земеделския министър Румен Порожанов стана ясно, че това е невъзможно, защото тогава целият бюджет по de minimis в размер на 15 млн. лв. трябва да отиде за розопроизводителите.\n\n\r\n\tСега от съобщението на земеделското министерство става ясно, че подпомагането няма да бъде на килограм розов цвят, а помощта ще се предоставя на площ. Целта е да се покрият част от разходите по отглеждането на маслодайната роза.\r\n\tОбщият размер на предоставената помощ на един земеделски стопанин или предприятие не може да надхвърля левовата равностойност на 15 000 евро ( 29 337.45 лв.) за период от три бюджетни години (2016 г. – 2018 г.), напомнят от МЗХГ.\r\n\tДържавната помощ ще получат всички физически лица, еднолични търговци и юридически лица, които са регистрирани като земеделски стопани, отглеждащи маслодайна роза.\r\n\tТе трябва да кандидатстват  в областните дирекции на Държавен фонд \"Земеделие\" (ДФЗ), отдел \"Прилагане на схеми и мерки за подпомагане\" по постоянен адрес на физическото лице или едноличния търговец и по седалището на юридическото лице.\r\n\tЗа Кампания 2017 регистрираните розопроизводители бяха 1164, които са обработвали 4070 хектара с рози, по данни на ДФЗ. За тазгодишната кампания все още няма публикувани официални данни.\r\n\tОбработваните площи с рози са около 41 000 декара, по думите на земеделския министър Румен Порожанов.", "date": "2018.06.18", "title": "Държавна помощ за производителите на рози, но неясно колко"}
{"url": "https://www.mediapool.bg/gugal-vlaga-550-mln-dolara-v-kitaiskiya-e-gigant-dzhei-dikom-news280436.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканската технологична компания \"Гугъл\" (Google) ще инвестира 550 милиона долара в китайския онлайн търговец Джей Ди.ком (JD.com), който е основният конкурент на \"Алибаба\" (Alibaba), предадоха световните агенции в понеделник. Това е част от усилията на интернет гиганта да разшири присъствието си на бързорастящите азиатски пазари и да отвърне в битката със съперници като \"Амазон\" ( Amazon.com.).\r\n\tДвете компания описват инвестиционното споразумение като част от международно сътрудничество, което включва представяне на продуктите на Джей Ди.ком  в услугата на \"Гугъл\" за онлайн пазаруване. Това може да помогне на китайския интернет търговец да се разрастне отвъд основните си пазари в Китай и Югоизточна Азия и да навлезе на пазарати ев САЩ и Европа.\r\n\t\"Гугъл\" може на свой ред да приложи веригата за доставки и логистичната експертиза на китайската компания за онлайн търговия в своята технология. Американската компания посочи, че чрез партньорството ще проучва нови решения за подобряване на практиката на пазаруване на потребителите в цял свят.\r\n\tНе е известно дали това партньорство е пореден опит на американската компания да направи пробив в Китай, където нейните основни услуги, сред които търсенето и електронната поща, са блокирани.\r\n\tДжей Ди.ком е втората по големина китайска компания за електронна търговия след \"Алибаба\". Сред инвеститорите ѝ са \"Тенсент холдингс\" (Tencent Holdings), разработчикът на месинджъра \"УиЧат\" (WeChat) и основен конкурент на \"Алибаба\".", "date": "2018.06.18", "title": "\"Гугъл\" влага 550 млн. долара в китайския е-гигант Джей ди.ком"}
{"url": "https://www.mediapool.bg/sofiya-ne-ochakva-makedoniya-da-obyavi-teritorialni-pretentsii-news280431.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС договора за добросъседство с Македония България е защитила интересите си и към нея няма да има нито териториални, нито други претенции, коментира вицепремиерът и външен министър Екатерина Захариева.  Тя приветства споразумението между Атина и Скопие за новото име на Македония и коментира, че България има интерес от стабилни съседи. \r\n\t\"Не случайно настоявахме толкова много договорът за добросъседство с Македония да бъде подписан като предпоставка за започване на преговорите за името. В него има всички гаранции за липса на териториални претенции, както и много други гаранции за България\", каза Захариева пред Нова телевизия. \r\n\t \r\n\tВ края на миналата седмица Захариева се срещна с македонския премиер Зоран Заев, който, каза цитиран от МВнР, че занапред Македония ще дава всички гаранции, нужни на България.\r\n\t \r\n\tПремиерът Бойко Борисов обаче по-рано не възможността при промяна на името, договорът за добросъседство да бъде ревизиран. БСП пък поиска гаранциите да бъдат заложени в преговорния процес за присъединяването на Македония в ЕС. \r\n\t \r\n\tЗахариева коментира, че отношенията между България и Македония не са били толкова добри от 20 години, но отбеляза нуждата от ревизия на македонските учебни програми по история и литература.\r\n\t \r\n\tСпоред договора за добросъседство обща комисия трябва да изчисти всички спорни въпроси от историята. \r\n\t \r\n\tЗахариева коментира, че членството на Македония в Европейския съюз вече не е мираж, а е реална перспектива.\r\n\t \r\n\tТя за пореден път каза, че се надява тази година да има решение за започване на преговори за членство на Македония в ЕС. Очакванията са, че това може да се случи още на срещата на европейските лидери в края на юни. \r\n\t \r\n\t\"Призовавам да подкрепите европейския стремеж на гражданите на двете държави. Над 80% е подкрепата на гражданите в Македония“, посочи външният министър пред участниците в заключителната двудневна конференция на комисиите по европейските въпроси на парламентите на страните от Европейския съюз. \r\n\t \r\n\tБългария официално подкрепи постигнатото споразумение между Атина и Скопие, което трябва да сложи край на дългогодишния спор между тях за името на Македония и да ѝ отвори вратите за членство в ЕС и НАТО, но с известно закъснение постави и условие – в договора между двете ни съседки да бъде записано, че те няма да имат териториални или културни претенции към България.\r\n\t \r\n\tДоговореното име – Северна Македония, съдържа географски маркер, който според някои може да е предпоставка дори за териториални претенции към България, тъй като част от Северна Македония е и Пиринска Македония.", "date": "2018.06.18", "title": "София не очаква Македония да обяви териториални претенции"}
{"url": "https://www.mediapool.bg/nad-7500-uchenitsi-na-stazh-vav-firmi-po-evroproekt-news280430.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 7500 ученици от 326 професионалните гимназии са наети като стажанти във фирми по проекта на образователното министерство \"Ученически практики\". Той е финансиран от оперативна програма \"Наука и образование за интелигентен растеж\".\r\n\tВъзможности за стажове предоставят 2249 работодатели от области като производство на компютърна и комуникационна техника, електронни и оптични продукти, информационни технологии, строителство и др., каза зам.-министърът на образованието и науката Деница Сачева в понеделник.\r\n\tОчаква се през лятото още 500 ученици, които се обучават за ресторантьори и хотелиери, да започнат практиките си. Стажовете са с продължителност 240 часа, разпределени по график през учебната година или през ваканциите. Младежите прекарват средно по 2 часа на ден на работа.\r\n\tСлед успешното приключване на практиките получават по 300 лв. стипендия и сертификат за практическо обучение. Работодателите могат да им предложат и постоянни работни места.\r\n\tОбразователното министерство изпълняваше такъв европроект и през предишния програмен период (2007 - 2013 г.). Тогава през ученически стажове минаха над 40 000 младежи. Само 1300 получиха предложения за работа след това.\n\n\r\n\tСачева определи като много важно участието в проекта на 380 виртуални учебно-тренировъчни фирми. \"Те предоставят възможност за усвояване на процесите на управление в дигитална среда и могат да помогнат на децата да бъдат по-добри ръководители, служители и потребители\", посочи тя.\r\n\tПроектът приключва през ноември 2018 г., като общият му бюджет е близо 7 млн. лева.  Според Сачева за продължаването на ученическите стажове след това ще се търси държавно финансиране.", "date": "2018.06.18", "title": "Над 7500 ученици на стаж във фирми по европроект"}
{"url": "https://www.mediapool.bg/pirogov-organizira-kravodaritelska-aktsiya-news280437.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнститутът за спешна медицинска помощ \"Пирогов\" започва традиционна акция по кръводаряване. В рамките на 2 последователни дни, 19 и 20 юни (вторник и сряда), служители на болницата и близки на пациенти, които са настанените в лечебното заведение, могат да дарят кръв.\r\n\tАкцията ще се проведе в зала \"проф. Емил Таков\" - рапортната зала на травматологичния комплекс, ет. 2 между 10 и 14.00 часа. Всеки, който желае да се включи в кампанията на Националния центът по трансфузионна хематология, трябва да носи своята лична карта.\r\n\tПрепоръчително е кръводарителите да са закусили и пили кафе.", "date": "2018.06.18", "title": "\"Пирогов\" организира кръводарителска акция"}
{"url": "https://www.mediapool.bg/es-udalzhi-s-oshte-edna-godina-sanktsiite-sreshtu-rusiya-news280438.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз удължи икономическите санкции срещу Русия заради анексирането на украинския Кримски полуостров през 2014 г. с още една година, съобщиха световните агенции. \r\n\tВ изявление на Съвета на ЕС от днес се казва, че той \"остава твърдо ангажиран със суверенитета на Украйна и териториалната ѝ цялост\" и продължава \"да осъжда нарушенията на международното право\".\r\n\t \r\n\tРешението е взето на заседание на министрите на селското стопанство и риболова на 28-те страни членки в Люксембург.\r\n\t \r\n\tСанкциите бяха удължени до 23 юни 2019 г. Те се отнасят за гражданите на ЕС и компаниите от съюза. Санкциите забраняват вноса на продукти от Крим и Севастопол, преустановяват всякакви европейски инвестиции или покупки на недвижими имоти и туристически услуги там, отменят и спирките на круизни кораби и кацането на самолети на летищата в Крим с изключение на извънредни ситуации.\r\n\t \r\n\tМерките включват също забрана на износа на някои стоки и технологии, които може да се използват за транспорт, телекомуникации или в енергийния сектор - особено в петролния и газовия или в проучването за полезни изкопаеми, както и в отбранителния и финансовия сектор. Забранява се предоставянето на техническа помощ, брокерски, строителни или инженерни услуги, свързани с инфраструктурата в тези сектори.\r\n\t \r\n\tМерките, географски ограничени до Крим и Севастопол, се налагат успоредно с икономическите санкции срещу Русия заради ролята ѝ в украинския конфликт. Тези наказателни мерки срещу Русия изтичат на 31 юли 2018 г.", "date": "2018.06.18", "title": "ЕС удължи с още една година санкциите срещу Русия"}
{"url": "https://www.mediapool.bg/broyat-na-kandidatite-za-ubezhishte-v-es-e-spadnal-ryazko-minalata-godina-news280439.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужбата на ЕС по въпросите на предоставянето на убежище обяви, че броят на кандидатстващите за международна закрила в съюза е намалял рязко миналата година. \r\n\tВъпреки това обаче той остава по-висок в сравнение с годините преди 2015 г. и пристигането тогава на над 1 милион мигранти, много от тях бягащи от войната в Сирия, съобщи  Асошиейтед прес.\r\n\t \r\n\tВ представения днес годишен доклад на Европейското бюро по предоставянето на убежище (ЕАСО) се казва, че миналата година са били подадени 728 470 молби за международна закрила при около 1,3 млн. през предходната 2016 г. \r\n\t \r\n\tОколо 30 процента от кандидатите са били от страни с конфликти като Сирия, Афганистан и Ирак.\r\n\t \r\n\tКъм края на миналата година е имало над 950 000 молби за убежище, все още чакащи окончателно решение, и почти половината от тях са били подадени в Германия.\r\n\t \r\n\tПрез 2013 г. за убежище в ЕС са кандидатствали над 460 000 души. Следващата година те са били над 660 000.", "date": "2018.06.18", "title": "Броят на кандидатите за убежище в ЕС е спаднал рязко миналата година"}
{"url": "https://www.mediapool.bg/makedonskoto-pravitelstvo-odobri-dogovora-s-gartsiya-news280434.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонското правителство одобри в понеделник договора за името с Гърция и го изпрати в парламента, който също трябва да се произнесе по него, съобщиха информационните агенции. \r\n\t \r\n\tОчаква се той да бъде гласуван от депутатите въпреки острата съпротива на опозиционната ВМРО – ДПМНЕ, но президентът Георге Иванов вече каза, че ще наложи вето върху него, което се очаква да бъде преодоляно от парламента. \r\n\t \r\n\tСлед това съгласно конституцията на Р. Македония държавният глава е длъжен да го подпише. Септември се очаква той да мине и през референдум. \n\n\r\n\t \r\n\tПротестите в Скопие обаче продължават. Поредната демонстрация в неделя вечерта ескалира.\r\n\t \r\n\tЧаст от протестиращите хвърляха камъни и факли към полицаите, които отговориха със звукови гранати и сълзотворен газ, за да ги разпръснат.\r\n\t \r\n\tНякои от демонстрантите се опитаха да прескочат оградите и да нахлуят в парламента, но полицията овладя ситуацията. \r\n\t \r\n\tСпоред местни медии са пострадали девет полицая и четирима протестиращи. \r\n\t \r\n\tУправляващата партия Социалдемократически съюз на Македония /СДСМ/ осъди  насилието и езика на омразата на снощните протести и партията призова гражданите да запазят спокойствие и да не позволят никой да застрашава македонското бъдеще, съобщи БТА.\r\n\t \r\n\tСДСМ осъди нападенията на тълпата срещу журналисти и полицаи, които са се опитали да предотвратят нахлуване в парламента.\r\n\t \r\n\t\"Всеки има право да протестира и да изрази своята позиция и мнение, но на вчерашния митинг имаше език на омразата, призиви за насилие, обиди и провокации срещу граждани, журналисти и различни етнически общности. Очевидно определени субекти, които действат против интересите на държавата и гражданите, искат да повторят насилието от 27 април /след избора на етнически албанец за председател на парламента/, което беше предшествано от подобни призиви и действия\", се казва в прессъобщението.\r\n\t \r\n\tПротести имаше и в Гърция, но и в тях вече се включват по-малко хора. \r\n\t \r\n\tОт един милион демонстранти стигнахме до 4 хиляди, това показва, че гръцкият народ руши стереотипите, заяви гръцкият външен министър Никос Кодзиас, коментирайки вчерашните протести от гръцката страна на Преспанското езеро, където бе подписан договорът за новото име на Македония, предаде агенция МИА.\r\n\t \r\n\tВеднага след подписването Кодзиас се е срещнал с префекта на областта Западна Македония Теодорос Карипидис, който му предал декларация от местното ръководство, че гражданите не са съгласни с договореното име Република Северна Македония.\r\n\t \r\n\tСъщевременно Карипидис уведомил Кодзиас за протестите и ранените демонстранти, а министърът коментирал, че броят на протестиращите е бил малък, като отбелязал, че гърците рушат стереотипите и попитал дали това е било протест или опит да се попречи на подписването на договора.\r\n\t \r\n\t\"Местното население тук не трябва да протестира, защото ако имат възможност за развитие и придобивки в живота, това е именно сътрудничеството между държавите\", казал Кодзиас на префекта в краткия им диалог пред камерите.", "date": "2018.06.18", "title": "Македонското правителство одобри договора с Гърция"}
{"url": "https://www.mediapool.bg/shefat-na-audi-e-arestuvan-zaradi-dizelgeit-news280429.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният изпълнителен директор на автомобилната компания \"Ауди“ (Audi) Руперт Щадлер е арестуван в Германия по подозрения за измама, свързани с т. нар. Дизелгейт на компанията майка \"Фолксваген“  (Volkswagen) за манипулиране на вредните емисии, предаде АФП в понеделник.\r\n\tОт \"Ауди\" потвърдиха ареста\r\n\tГерманската прокуратура заведе миналата седмица дело срещу Щадлер по обвинение в измама и подвеждаща реклама във връзка с манипулираните тестови данни за отделени вредни газове при дизеловите автомобили на луксозното подразделение на \"Фолксваген\".\r\n\tДизелгейт избухна през септември 2015 г. Тогава \"Фолксваген“ призна, че почти 600 000 коли, продадени в САЩ, са били оборудвани с устройства, които разбират кога се извършва тест за вредни емисии и ги намаляват, за да влязат в норма. Такъв софтуер е бил инсталиран на около 11 млн. коли по света. Иначе при нормално каране на пътя нивото на вредни емисии скача, понякога до 40 пъти от измереното в лаборатория.\r\n\tБлизо три години по-късно, мюнхенската прокуратура обяви, че сега разследва 20 души и че е претърсила апартамента на Щадлер и на друг член на управителния съвет.\n\n\r\n\tНовината се появи, след като германското издание \"Билд ам зонтаг\" съобщи, че при близо един милион автомобила \"Даймлер\" (Daimler) са открити незаконните устройства за манипулиране на данните от тестовете. Това показва как последиците от скандала Дизелгейт продължават да преследва автомобилния сектор.\r\n\tОт 30 май председателят на управителния съвет на \"Ауди\" Щадлер и още един член на управителния съвет са обвиняеми, съобщи мюнхенската прокуратура.\r\n\tРазследването може да предизвика управленска криза в \"Ауди\" и в компанията майка \"Фолксваген\", където Щадлер бе повишен през април до ръководител на продажбите на групата.\r\n\tЩадлер е подложен на критики откакто две месеца след \"Фолкваген\" е \"Ауди\" призна,че е използвала манипулиращия софтуер. Той обаче се радва на подкрепата на семействата Порше и Пиех, които контролират двете компании.\r\n\tМиналия месец \"Ауди“ призна, че още 60 000 коли от моделите А6 и А7 с дизелови двигатели имат проблем със софтуера за вредните емисии.\r\n\tТе се прибавят към 850-те хиляди, преминали преглед миналата година по същата причина, като се оказа, че при само някои от тях е необходима модификация.", "date": "2018.06.18", "title": "Шефът на \"Ауди\" е арестуван заради Дизелгейт"}
{"url": "https://www.mediapool.bg/radev-pohvali-kabineta-che-e-uspyal-da-upravlyava-dnevniya-red-na-es-news280428.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед седмици на остри критики към управляващите, президентът Румен Радев на връх рождения си ден отправи похвални слова за европредседателството, заявявайки, че кабинетът е\r\n\t \r\n\tказа Радев в понеделник пред участниците в заключителната двудневна конференция на комисиите по европейските въпроси на парламентите на страните от Европейския съюз.\r\n\t \r\n\tПремиерът Бойко Борисов от своя страна посочи като най-сериозни успехи на българското председателство споразумението между Атина и Скопие за новото име на Македония, което трябва да я придвижи към членство е ЕС и НАТО, както и овладяването на миграционната криза.\n\n\r\n\t \r\n\tБорисов използва форума, за да лансира за пореден път и предложението си всички граници в Европа да бъдат затворени и бежанците да минават само през официалните пунктове, а вече влезлите да бъдат върнати в Европа.\r\n\t \r\n\tБългарското председателство обаче стана поредното, което не успя да намери съгласие за реформата на европейската система за предоставяне на убежище. В момента основната тежест на мигрантската криза се изнася от държавите на първа линия, основно Италия и Гърция, както и България.\r\n\t \r\n\tПравителството успяло да обедини Европа\r\n\t \r\n\tПрезидентът Радев похвали правителството за това, че е успяло да разработи точните приоритети за своето председателство и да върне акцента върху Западните Балкани: \r\n\t \r\n\tзаяви държавният глава.\r\n\t \r\n\tПо думите му като силен поддръжник на европейския проект българското правителство е положило огромни усилия в търсене на напредък в много посоки - сферата на сигурността, на социалното осигуряване и социалните права, цифровия единен пазар, започнал е предварителен диалог за бъдещия европейски бюджет.\r\n\t \r\n\tказа президентът.\r\n\t \r\n\tСлед което добави, че най-голямото предизвикателство е какъв курс на действие трябва да предприеме оттук нататък.\r\n\t \r\n\t, отбеляза президентът, който в понеделник стана на 55 години.\r\n\t \r\n\t\r\n\t\r\n\tБорисов: Мигрантите да бъдат върнати по родните им страни \r\n\t \r\n\tПремиерът Борисов от своя страна съобщи, че на предстоящата среща на европейските лидери ще предложи да бъдат затворени всички външни граници и официално всеки, който иска да влезе в ЕС, да отиде на КПП, да му се вземат отпечатъци, да се прегледа.\r\n\t\r\n\t \r\n\tПо думите му държавите на първа линия при необходимост трябва да бъдат подпомагани, и всичко да е с официални КПП.\r\n\t \r\n\tБългарският премиер смята, че е най-добре .\r\n\t \r\n\tВ противен случай, предупреди той, тази тема ще разцепва обществата, а и не е правилно, защото не може всеки да идва откъдето си иска и да си прави каквото иска.\r\n\t \r\n\t обясни Борисов.\r\n\t \r\n\tТой не е оптимист, че може да бъде спряна миграционната вълна.\r\n\t \r\n\tЗатова, ако юли не се разберем в Брюксел, пак ще се разберем, но под натиска и силата на обстоятелствата, смята той.\r\n\t \r\n\tБорисов отново оцени високо овладяването на миграционния поток на българска почва, като припомни, че е изградена ограда по границата с Турция. \r\n\t \r\n\t\"Дадохме пример на Балканите\" \r\n\t \r\n\tБорисов коментира и актуалната ситуация на Балканите, където\r\n\t \r\n\t каза той.\r\n\t \r\n\tПремиерът освен това, се гордее, че именно в София, по време на срещата на върха през май, Заев и Ципрас са обявили, че ще намерят решение за името на Македония, за да не бъде спирано Скопие за форматите, в които участва.\r\n\t \r\n\tСъщото се надяваме за Косово и Сърбия - да си подадат ръце, каза Борисов.\r\n\t \r\n\t каза Борисов.\r\n\t \r\n\t добави той.", "date": "2018.06.18", "title": "Радев похвали кабинета, че е успял да управлява дневния ред на ЕС"}
{"url": "https://www.mediapool.bg/vmro-signalizira-tsatsarov-che-kmetat-na-balchik-zaplashval-savetnitsi-news280433.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвродепутатът Ангел Джамбазки (ВМРО) подаде сигнал до главния прокурор за оказване на натиск и заплахи срещу общински съветници в Балчик от страна на кмета на града Николай Ангелов. Това съобщиха от пресцентъра на партията в понеделник\r\n\tДжамбазки на свой ред е бил сигнализиран от съветници от Балчик, които се оплакват от системни заплахи и закани, свързани с тяхната работа. Те са натискани да подкрепят различни предложения на кмета. Съветниците твърдят, че са получавали телефонни обаждания от трети лица, които са отправяли предупреждение, че в случай, че един доклад не бъде подкрепен, ще последва ответна реакция.\r\n\t\"От информацията, която е разпространена по случая, макар и оскъдна предвид спецификата, че това е една малка община, става ясно, че кметът на Балчик е отправял заплахи към общински съветници, че ще ги \"смачка един по един\", пише Джамбазки до главния прокурор.\r\n\tТой напомня, че оказването на натиск, отправянето на заплахи и закани, е престъпление. Евродепутатът настоява главният прокурор да разпореди проверка по случая, която да се извърши от прокурори, които не са от Балчик.\r\n\tНиколай Ангелов е кмет трети мандат. Той е подкрепян през годините от почти всички политически партии, включително и от ВМРО.\n\n\r\n\tПрез 2015 г. се разбра, че кметът е купил лимузина за 150 000 лв за нуждите на общината. Той обясни, че луксозните автомобили са ни нужни, когато отива да води преговори. Ангелов обясни тогава, че притежаването на такъв скъп автомобил говори добре за община Балчик, както и че не смята това за неморално.\r\n\tНа въпрос дали ако пуснат евтини космически совалки, той ще си купи такава, кметът тогава отговори: \"Може би\".", "date": "2018.06.18", "title": "ВМРО сигнализира Цацаров, че кметът на Балчик заплашвал съветници"}
{"url": "https://www.mediapool.bg/koi-sreshtu-kogo-se-bie-v-zapletenata-grazhdanska-voina-v-yemen-news280440.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсяка една от страните в заплетената гражданска война в Йемен преследва свои собствени цели, което прави конфликта по-труден за уреждане. Следва кратко представяне на някои от участващите групи и за какво се борят те. \r\n\tХУСИТЕ \r\n\t \r\n\tВ края на 90-те години на 20-и век кланът на хусите в най-северните райони на Йемен създаде движение за религиозно възраждане на изповядващата шиитски ислям секта Зайди, която някога е управлявала Йемен, но чийто хартланд бе маргинализиран.\r\n\t \r\n\tПротиворечията с правителството постепенно се изостриха и хусите подеха поредица от партизански войни срещу националната армия и дори предизвикаха кратък граничен конфликт със Саудитска Арабия. Те установиха връзки с Иран, но не е ясно колко близки са тези отношения. \r\n\t \r\n\tСлед като успяха да завладеят столицата Сана през 2014 г., хусите управляват там, опирайки се на част от съществуващата администрация, и тяхната дългосрочна стратегия е неясна. \r\n\t \r\n\tПРИВЪРЖЕНИЦИТЕ НА ПОКОЙНИЯ ПРЕЗИДЕНТ САЛЕХ \r\n\t \r\n\tАли Абдула Салех дойде на власт в Северен Йемен през 1978 г. и след обединението с Юга през 1990 г. остана президент (на обединената държава). Той се съюзи с местни племенни вождове и наложи върховенството си в страната, назначавайки хора от своя клан на ключови постове в армията и икономиката, което пък породи обвинения в повсеместна корупция. \r\n\t \r\n\tКогато бившите му съюзници изоставиха Салех по време на Арабската пролет и го принудиха да напусне властта, той скъса с политическата традиция и премина на страната на някогашните си врагове, хусите, като им помогна да завладеят Сана. \r\n\t \r\n\tВъпреки различията помежду им, те управляваха заедно голяма част от Йемен до миналата година.\r\n\t \r\n\tТогава Салех видя шанс да възстанови властта на своя клан, като се обърна срещу хусите, но бе убит при опит за бягство. Когато той реши да премине на другата страна, същото сториха и някои командири и войски, които останаха лоялни към него. Сега те се сражават срещу бившите си съюзници, хусите, под ръководството на сина на покойния президент, Ахмед, който е генерал от армията и е свързан с ОАЕ. \r\n\t \r\n\tПРАВИТЕЛСТВОТО НА ПРЕЗИДЕНТА ХАДИ \r\n\t \r\n\tХади, който беше генерал в Южен Йемен преди обединението, застана на страната на Салех по време на кратката гражданска война през 1994 г. След като сепаратистите бяха разбити, Салех назначи Хади за вицепрезидент. \r\n\t \r\n\tКогато Салех бе свален от власт, Хади бе избран с 2-годишен мандат през 2012 г. да ръководи прехода към демокрация чрез нова конституция и нови избори, които бяха насрочени за 2014 г.\r\n\t \r\n\tНеговото управление обаче бе подкопавано постоянно от Салех, сепаратисткото движение на юг бе възобновено и се изправи освен това пред бунта на хусите и поредица от бомбени атаки на Ал Каида. Хусите не приеха новата конституция и изборите така и не бяха произведени.\r\n\t \r\n\tСлед като хусите превзеха Сана, Хади избяга и заживя в изгнание в Саудитска Арабия. Той няма собствена властова база и е смятан за политически слаб. Военната интервенция, предприета от арабската коалиция, обаче се основава на факта, че правителството му е международно признато, и плановете за политически преход се свързват с него. \r\n\t \r\n\tЮЖНИТЕ СЕПАРАТИСТИ\r\n\t \r\n\tСлед обявяването на независимостта от Великобритания, Южен Йемен стана единствената комунистическа страна в Близкия изток, но бе разкъсвана от непрекъснати междуособици. Отслабен от тях и от рухването на Съветския съюз, Югът се обедини със Севера начело със Салех през 1990 г. \r\n\t \r\n\tСлед като стана ясно, че властта остава съсредоточена в ръцете на Севера, старото ръководство на Юга се опита отново да се отцепи през 1994 г., по бунтът му бързо бе потушен от армията на Салех, която разграби Аден. Много южняци се оплакват от засилваща се икономическа и политическа маргинализация (в рамките на обединената държава). \r\n\t \r\n\tДвижението на южните сепаратисти страда от вътрешни разпри, но остава мощна сила в стария Южен Йемен и осигури много от бойците, сражаващи се срещу хусите. \r\n\t \r\n\tАЛ КАИДА НА АРАБСКИЯ ПОЛУОСТРОВ\r\n\t \r\n\tОснован от членове на глобалната ислямистка групировка, избягали от йеменски затвори, и от техни съратници, избягали от Саудитска Арабия през последните 10-ина години, Ал Каида на Арабския полуостров (АКАП) стана един от най-мощните клонове на джихадистката мрежа. \r\n\t \r\n\tАКАП се възползва от хаоса на Арабската пролет, за да създаде мини държави в затънтени източни райони (на Йемен), и извърши поредица от кървави нападения, които подкопаха устоите на преходното правителство на Хади. А сега, по време на гражданската война, АКАП извършва нападения и срещу двете страни. Проточилият се хаос в Йемен ще ѝ даде повече възможности да се консолидира и да крои заговори в чужбина. \r\n\t \r\n\tСАУДИТСКА АРАБИЯ, ОАЕ И АРАБСКАТА КОАЛИЦИЯ \r\n\t \r\n\tСаудитска Арабия смята движението на хусите за протеже на Иран, нейния най-голям регионален съперник, и се стреми да не допусне Техеран на стане влиятелна сила в съседен Йемен. Другите ѝ цели във войната са да прекрати ракетните удари и обстрела от страна на хусите, да поднови преходния процес, който Рияд подкрепи през 2012 г., и да не допусне дълготраен хаос в Йемен, който да даде шансове на АКАП да крои терористични атаки срещу кралството.\r\n\t \r\n\tСаудитските военновъздушни сили са особено активно ангажирани в Йемен, но кралството също е предоставяло база в изгнание на Хади и оказва подкрепа на сухоземните сили, сражаващи се в Северен Йемен. \r\n\t \r\n\tОАЕ, които също подкрепиха плана за прехода от 2012 г., са другият главен участник в арабската коалиция. Емирствата искат да не допуснат разрастване на ислямския екстремизъм в Йемен и смятат пристанищата на страната за стратегически важни. Те се фокусират върху войната в южните части на Йемен и крайбрежието на Червено море. \r\n\t \r\n\tДругите страни от коалицията са по-слабо ангажирани, макар че Судан участва с малка пехотна военна част. \r\n\t \r\n\tИРАН И НЕГОВИТЕ РЕГИОНАЛНИ СЪЮЗНИЦИ \r\n\t \r\n\tИран подкрепя хусите като част от от неговата регионална \"ос на съпротивата\", а (бунтовническото) движение от своя страна възприе някои елементи от революционната идеология на Техеран. Саудитска Арабия и нейните съюзници обвиняват Иран, че въоръжава и обучава хусите, но дълбочината на тези отношения е спорен въпрос и Техеран отрича да доставя оръжия в Йемен.", "date": "2018.06.18", "title": "Кой срещу кого се бие в заплетената гражданска война в Йемен?"}
{"url": "https://www.mediapool.bg/tramvaite-po-bul-bulgaria-spirat-vremenno-ot-1-yuli-news280432.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрамваите 1 и 7, които се движат по столичния бул. \"България\", ще бъдат спрени временно от 1 юли. Причината е ремонт на релсите при кръстовището на булевардите \"България\" и \"Иван Гешов\". Ремонтът там трябва да приключи за месец и половина или до средата на август.\r\n\tПрез това време трамваите ще бъдат заменени от автобуси, които временно ще покриват маршрута им, съобщи кметът Йорданка Фандъкова в понеделник.\r\n\tРемонтът на релсите в района е един от основните инфраструктурни проекти на общината през това лято.\r\n\tРемонтът на трасето, което е дълго около 570 метра, ще струва 1.85 млн. лева без ДДС. Работата беше възложена на обединението \"РВП Илиенци - Джи Пи груп\". Те трябва да подменят и контактно-кабелната мрежа.\r\n\tВ момента се работи по разширението на бул. \"Тодор Каблешков\", което Фандъкова провери в понеделник. По думите ѝ работата по този обект трябва да приключи в края ня юли. Прави се и ремонт на ул. \"Граф Игнатиев\", който ще върви до есента.", "date": "2018.06.18", "title": "Трамваите по бул. \"България\" спират временно от 1 юли"}
{"url": "https://www.mediapool.bg/tsvetanov-se-zakani-da-iznenada-bsp-kato-otkradne-neini-kmetove-news280441.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след като социологическата агенция на члена на широкото ръководство на БСП Юрий Асланов \"Афис\" предвеща, че ГЕРБ е напът да загуби ролята си на първа политическа сила, заместник-председателят на управляващата партия намекна, че формацията му може да ″открадне″ някои от кметовете на социалистите. \r\n\tВторият човек в ГЕРБ - Цветан Цветанов, обясни пред журналисти в Благоевград, че социалистическата партия ще остане изненадана. ″За голяма радост много от техните кметове, които имат много мандати, вече виждат, че БСП не е партията, за която са смятали, че трябва да ги представлява″, каза той. \r\n\t″От всичко, което ние правим, се вижда коя е партията, която наистина може да отговори на очакванията на хората и избирателите. Ние сме диалогични и ценим качествата на кадрите, които действително имат потенциал да подпомогнат съответните кметове при взимането на важни решения\", заяви Цветанов, цитиран от БНР.\r\n\tОт изказването на Цветанов се разбра, че кметът на Благоевград д-р Атанас Камбитов догодина отново ще е кандидат за поста. Според Цветанов той е променил облика на града, след като се е възползвал отлично от Националната програма за енергийна ефективност.\r\n\t\"Управленските мандати на Камбитов доказват, че ГЕРБ е направила добър избор и затова Благоевград не трябва да мисли за друга кандидатура за кмет за предстоящите местни избори\", подчерта Цветанов.\r\n\tТой също така оспори индиректно социологическите данни на \"Афис\" от неделя, според които електоралната ножица между ГЕРБ и БСП се е затворила.  Според агенцията ако се стигне до извънредни парламентарни избори, 22.9% биха подкрепили ГЕРБ, а 22.6% – БСП. Разлика от 0.3% е статистически пренебрежителна.\r\n\tПо думите на Цветанов обаче изследване, поръчано от ГЕРБ, сочи точно обратното, че преднината на неговата партия пред социалистическата е 4 на сто. \n\n\r\n\tТой уточни също, че най-вероятно местните избори ще са в края на септември идната година. \r\n\tПредходния парламентарен вот бе катастрофален за БСП, затова и социалистите твърдят неофициално, че вече са започнали ранната подготовка за него. \r\n\tСоциалисти подозират, че ГЕРБ най-вероятно ″обикалят″ кметицата на Троян Донка Михайлова, която управлява града с неофициалната подкрепа на Борисовата партия. Заради напрежения между кмета на Правец Румен Гунински и зам.-председателя на БСП Кирил Добрев част от левицата смята, че ГЕРБ може да опитат да ″откраднат″ именно Гунински.  Друга опция за ГЕРБ е кметът на Сопот Деян Дойнов, но той пък бе изключен от социалистите през март, тази година след скандал между него и БСП. Напрежението в Сопот настъпи след остраняването от БСП на зам.-кмета на общината Николай Новаков, което пък доведе до уволнението от общинска администрация на членове на БСП, открито застанали против действията му.", "date": "2018.06.18", "title": "Цветанов се закани да изненада БСП като \"открадне\" нейни кметове"}
{"url": "https://www.mediapool.bg/dnsk-se-popravi-za-molovete-na-plazha-v-slanchev-bryag-news280442.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДирекцията за национален и строителен контрол (ДНСК), която е под шапката на Министерството на регионалното развитие и благоустройството (МРРБ), се поправи за \"моловете\" на плажа в Слънчев бряг, както ги нарича вицепремиерът Валери Симеонов.\r\n\tПърво ДНСК установява, че 46 обекта на плажа в Слънчев бряг са изградени в нарушения на законите и наредбата за преместваемите обекти на община Несебър. Това става ясно от публикувани откъси от документ на ДНСК с дата 1 юни. Те бяха поместени на Фейсбук страницата на Валери Симеонов. Сред тях са и \"моловете\" на ивицата – \"Дъ Уан\" (The One), \"Ла Кубанита\" (La Cubanita), \"Какао бийч\" (Cacao beach), \"Дел Мар\" (Del Mar) и \"Бедрум\" (Bedroom). Заради тях Симеонов влезе в спор с министъра на туризма Николина Ангелкова в началото на сезона.\r\n\tДесет дни по-късно, след нова проверка на ДНСК, този път разпоредена от министъра на регионалното развитие Николай Нанков, обектите с нарушения на плажната ивица вече са 32, а петте емблематични дискотеки не са сред тях. Това става ясно от съобщение на МРРБ в понеделник, без обяснение защо обектите са намалели с 14.\r\n\tСпоред  петте дискотеки на плажа са поставени съгласно одобрената схема от министър Ангелкова. Това е установила ДНСК при проверка, направена в периода 11- 13 юни, след избухването на скандала между Симеонов и Ангелкова. \r\n\t, коментира Симеонов в социалната мрежа.\n\n\r\n\tТезата на Ангелкова е, че петте дискотеки на плажа са преместваеми обекти съгласно Закона за устройство на Черноморското крайбрежие, който е специален. Поради това тези обекти са законни.\r\n\tСпоред Симеонов обаче петте дискотеки не са преместваеми обекти, защото площта им е 1300 – 1500 кв.м, което е многократно над разрешените по Закона за устройство на територията 15 кв.м с височина от 3 м за преместваем обект. Освен това в тях се побират около 4000 души, чиято сигурност не е гарантирана, смята Симеонов. Ето защо той смята, че \r\n\tВ прессъобщението на МРРБ този въпрос не е засегнат и няма отговор как обекти с площ многократно по-голяма от тази за преместваем обект са законни. \r\n\t\r\n\tНай-много незаконни обекта – 20, са открити на територията на плаж \"Слънчев бряг – юг\", където се намират и петте \"мола\". Дадени са примери с два незаконни обекта.\r\n\tМетална ограда и паркинг до хотел \"Империал\" (бивш \"Амфора\") на плажа \"Слънчев бряг – юг\" са били премахнати през 2017 г., но за новия сезон отново изникнали на същото място, посочва МРРБ. И допълва, че до паркинга в западна посока върху плажната ивица, без разрешение за поставяне и без разрешение за строеж, са изпълнени едно след друго волейболно игрище, спортна площадка, метална трибуна за зрители със сцена и бетонова настилка с приблизителна площ около 1000 кв.м и поставени върху нея около 65 броя маси за 250 места.\r\n\tДругото посочено от МРРБ нарушение е свързано с обслужващата алея с обръщало към бившия ресторант \"Фрегата\", която осигурява достъпа до плажа. Тя е предвидена в действащия регулационен план на \"Слънчев бряг – изток\". От община Несебър са представили одобрен проект и разрешение за строеж от 2008 г. за реконструкция на настилката на алеята, но тя не е била въведена в експлоатация по установения законов ред, твърди МРРБ.\r\n\tОсвен това източно от алеята, върху плажната ивица, без разрешение за строеж е изпълнен открит паркинг с настилка от чакъл и филц с неправилна форма и приблизителна площ 8000 кв.м. Паркингът е ограничен с 2 бариери, а върху обслужващата алея са изпълнени още две бариери. В западната част на обръщалото е изпълнен навес за коли с метална конструкция, който видимо навлиза в площта заета от дюни.\r\n\tЮжно от обръщалото, върху съществуваща дюна, са изпълнени бетонов път, паркинг с кабина за охрана и кабели с напрежение, в нарушение на изричната забрана от Закона за устройство на Черноморското крайбрежие (чл. 17а, ал. 1), посочва МРРБ. \r\n\tНай-малко незаконни обекта - 5, са открити на плаж \"Слънчев бряг - централен\".\r\n\tОстаналите 7 преместваеми обекта, поставени в нарушение на закона, са на плаж \"Слънчев бряг - север\".\r\n\tДанните за незаконните обектите са предоставени на община Несебър и Министерството на туризма за предприемане на последващи действия по компетентност - съставяне на констативни актове и издаване на заповед от кмета на община Несебър по реда на чл. 57а и чл. 225а от ЗУТ за премахване и/или за привеждането им в съответствие с одобрената схема, посочват от МРРБ.\r\n\tВалери Симеонов: Разбирам кой диктува отказа от задължително премахване\r\n\tТова написа Валери Симеонов след публикуваното съобщение на МРРБ.\r\n\tСпоред него регионалният министър на петте дискотеки, както го е направил в петък пред медиите в Бургас.\r\n\tПосочва, че вече се говори, че заведенията отговаряли на схемата за поставяне, подписана от министъра на туризма Николина Ангелкова, и че имат разрешения за поставяне от главния архитект на община Несебър. Тези документи са издадени в разрез с нормативната база - надвишавайки 100 пъти допустимата площ от 15 кв.м и многократно височината от 3 м, посочва Симеонов. И пита:.\r\n\tВицепремиерът напомня, че заради тези нарушения е сезирал прокуратурата и регионалния министър Николай Нанков. \r\n\tпише Симеонов.\r\n\tСпоред него с изявленията си министър Нанков пренебрегва констатациите на подопечната му ДНСК,\r\n\tСимеонов публикува и части от протокола на ДНСК за извършени проверки по неговия сигнал с дата 1 юни.", "date": "2018.06.18", "title": "ДНСК се поправи за \"моловете\" на плажа в Слънчев бряг"}
{"url": "https://www.mediapool.bg/trima-zaginali-i-stotitsi-raneni-pri-zemetresenie-v-yaponiya-news280420.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима души са загинали и над 200 са ранени при земетресение в района на японския град Осака, съобщават световните информационни агенции. Трусът е бил с магнитуд от 6.1 по скалата на Рихтер,\r\n\tСрутили се бетонни стени убиха 9-годишно момиче в град Такацуки и 80-годишен мъж в Осака. В град Ибараки 84-годишен мъж е починал, затиснат от паднала етажерка в жилището му.  \r\n\tОпасност от цунами няма, а материални щeти са сравнително малки за подобно земетресение. Обекти на атомната енергетика не са пострадали в резултат на земетресението, съобщи на сайта си енергийната компания \"Кансай електрик пауър\", предава ТАСС, цитирана от бТВ.\r\n\tПо данни на компанията трусът е довел до прекъсване на електричеството в 170 хиляди домакинства. Парализирано е и движението в редица участъци на магистралите.", "date": "2018.06.18", "title": "Трима загинали и стотици ранени при земетресение в Япония"}
{"url": "https://www.mediapool.bg/geotreiding-ad-stana-ekskluziven-predstavitel-na-himicheski-produkti-ot-zhupa-krushevats-news280345.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tполучи ексклузивни права за продажба на химически реагенти, произведени в сръбския завод \"Жупа\" - Крушевац, собственост на \"БИН Комерс\" ДОО. От месец май 2018 г. \"Геотрейдинг\" АД предлага ексклузивно за територията на България три вида химически реагенти - калиев амил ксантогенат; калиев бутил ксантогенат и натриев изопропил ксантогенат. Българското дружество е и дистрибутор за страната на калиев етил ксантогенат, произведен в \"Жупа\" – Крушевац.\r\n\t\"Чрез новото партньорство със сръбския производител \"Геотрейдинг\" АД разшири портфолиото си с още висококачествени продукти за минната индустрия. Близкото местоположение на завода е от важно значение за гарантиране ритмичното изпълнение на възложените доставки от нашите клиенти\", каза изпълнителният директор на компанията г-н Иван Вутов.\r\n\tСръбският завод \"Жупа\" - Крушевац е един от най-големите производители на химически продукти в света. В производствения процес се използват висококачествени суровини от Европа, сертифицирани от водещите лаборатории, както и съвременни технологии, гарантиращи че произведените ксантогенати отговарят на най-строгите изисквания за качество.\r\n\tДобавяйки още един продукт в портфолиото си, произведен на световно ниво, \"Геотрейдинг\" АД за пореден път доказва, че е компания, която предлага висококачествени продукти на българския пазар.", "date": "2018.06.18", "title": "\"Геотрейдинг\" АД стана ексклузивен представител на химически продукти от \"Жупа\" – Крушевац"}
{"url": "https://www.mediapool.bg/dazhdovete-shte-prodalzhat-do-sryada-news280421.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“Жълт“ код за обилни дъждове е обявен за понеделник за цялата страна, съобщава Националния институт по метеорология и хидрология (НИМХ) към БАН. Очакваните количества дъжд в отделните райони са между 30 до 35 л/кв.м.\r\n\tВ планините ще се развива мощна купесто-дъждовна облачност и ще има краткотрайни валежи с гръмотевични бури. Максималната температура на височина 1200 м ще достигне около 18 градуса, на 2000 м - около 12 градуса.\r\n\tНад Черноморието също ще се развива купесто-дъждовна облачност. Ще има краткотрайни валежи с гръмотевици предимно в следобедните часове. Максималните температури по морето ще са до 26-28 градуса. Температурата на морската вода е 23-25 градуса, вълнението на морето ще бъде 1-2 бала.\r\n\tВъв вторник и сряда има повече слънчеви часове. Валежите ще намалеят. Температурите ще се повишат и в сряда, когато в повечето райони ще се задържи без валежи, максималните стойности ще са между 27 и 32 градуса.", "date": "2018.06.18", "title": "Дъждовете ще продължат до сряда"}
{"url": "https://www.mediapool.bg/svilengrad-uspya-da-nakara-zhitelite-si-da-izhvarlyat-bokluka-razdelno-news280364.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна българска община успя най-накрая да намери формулата как да накара българина да изхвърля боклука си разделно.\r\n\tОт 2016 г. насам в Свиленград работи успешен модел за разделно събиране на отпадъците от врата на врата, разказаха пред Mediapool зам.-кметът на общината Мария Костадинова и изпълнителният директор на фирмата за оползотворяване на отпадъци \"Екопак\" Тодор Бургуджиев.\r\n\tКак работи моделът\r\n\tПрез 2016 г. общината и \"Екопак\" сключват договор, според който организацията се задължава да постави жълти кофи за изхвърляне на пластмаса и хартия във всяка къща или еднофамилна жилищна сграда. Според договора проектът е безплатен за общината и гражданите на Свиленград, а разходите по осигуряването на съдовете и извозването на отпадъка са изцяло за сметка на \"Екопак\".\r\n\t\"Отначало стартирахме със 100 домакинства, като резултатите през 2016 г. бяха много добри. Хората много активно се включиха в процеса и затова през 2017 г. разширихме модела до 1000 такива кофи, тоест 1000 къщи вече са обхванати в проекта\", разказа Костадинова.\n\n\r\n\tПо думите ѝ общо къщите в общината са около 2500, така че може да се каже, че приблизително около половината от еднофамилните сгради са обхванати.\r\n\t\"Контейнерите, които ние раздаваме безплатно, са вътре в дворовете на къщите, тоест до тях няма достъп на външни хора. Живеещите в тези къщи граждани са изключително дисциплинирани. Те са инструктирани, знаят какви отпадъци от опаковки да изхвърлят в специалните контейнери и проектът върви гладко\", разясни и изпълнителният директор на \"Екопак\" Тодор Бургуджиев.\r\n\tПо думите му трудностите са били в самото начало, когато общината заедно с фирмата е положила огромни усилия да убеди живеещите във всички 1000 къщи какви отпадъци трябва да изхвърлят.\r\n\t\"Общината въведе строг контрол – къща по къща обясняваха и ние сме много доволни от хората – те са изключително коректни и правят точно това, което трябва да правят\", посочи шефът на \"Екопак\".\r\n\tФирмата събира отпадъците от контейнерите веднъж седмично. Гражданите знаят кога минава камионът. Те са длъжни да са извели контейнера, за да има камионът достъп до него. Преди това общината проверява дали се изхвърлят правилните отпадъци. \"Във времето хората се дисциплинираха и нямаме проблеми\", каза Бургуджиев.\r\n\tКофи за стъкло не са раздавани, тъй като то все по-рядко се използва като опаковка и за него не си струва да има отделен съд във всеки двор. Затова за стъклото се ползват общите зелени кофи, поясни Мария Костадинова.\r\n\tСпоред договора с \"Екопак\" до 2021 г. проектът трябва да обхване 100% от къщите в община Свиленград. Костадинова се надява това да се случи и по-рано, тъй като в момента се отварят екологични програми и предстоят търгове по Оперативна програма \"Околна среда\", по които общината ще кандидатства за финансиране.\r\n\tС блоковете положението е по-сложно\r\n\tЗасега проектът между общината и \"Екопак\" не обхваща етажната собственост, тоест блоковете и кооперациите. За тях все още се ползват общите кофи.\r\n\t\"В етажната собственост е по-трудно да се поставят индивидуални кофи за всяко домакинство\", посочи Мария Костадинова.\r\n\tВъпреки това общината е стартирала такъв проект с финансиране от \"Екопак\" по програмата \"Зелена община\". Ще бъдат изградени три екокъта около блокове, където контейнерите за разделно събиране на отпадъка ще бъдат заключени в обградени с мрежи пространства, за да няма достъп до тях от външни лица. Хората ще имат достъп с ключ или чип.\r\n\t\"Екопак\" подкрепя инициативата, но все пак това е идея, която тепърва трябва да се разработва, коментира Тодор Бургуджиев.\r\n\tЕдин от проблемите е, че са възможни посегателства върху екокътовете. \"Може да има посегателства от различни хора. Все пак този материал е ценен и може да бъде откраднат\", посочи шефът на \"Екопак\". По думите му в по-развитите страни в Европа контейнерът има капак, който се отваря с карта, с каквато разполага всяко семейство. Даже може да се види кое семейство колко изхвърля, за да влияе това на такса смет. \"В България обаче ние нямаме подобни съоръжения, защото са доста скъпи. А що се отнася до нормално заключване на контейнерите, те не издържат и една седмица\", добави Бургуджиев.\r\n\tРазделното събиране обхваща и бизнеса, особено търговските обекти, с които общината има сключени договори за извозване на хартия и пластмаса. Общината стриктно следи дали това се спазва, защото иначе обектите пълнят общите контейнери. Свиленград предстои да изгради и компостираща инсталация, която ще обхване освен зелената маса и биоразградими отпадъци от търговските обекти.\r\n\tПроектът е приложим и в други градове с къщи и активни кметове\r\n\tСпоред Тодор Бургуджиев моделът на Свиленград е приложим и в други градове в България, където има къщи.\r\n\t\"Но тук има едно голямо изискване – общинското ръководство да бъде много активно и да го иска това нещо. В Свиленград хората в ръководството на общината бяха убедени, хвърлиха много усилия. Успехът на проекта в Свиленград изцяло зависеше от желанието и усилията от страна на общинската администрация\", подчерта Тодор Бургуджиев. Общината е активна с контрола, защото редовно проверява гражданите дали коректно се справят с разделното изхвърляне.\r\n\t\"Много време и ресурс отделихме да информираме хората защо правим всичко това, но хората подходиха много отговорно и отпадъкът действително се изхвърля в тези жълти кофи абсолютно чист – хартия и пластмаса, което е много добре. Това показва, че когато се работи с хората и се показва за какво се прави, може да има ефект\", потвърди зам.-кметът Мария Костадинова.\r\n\tБургуджиев заяви, че според техни калкулации фирмата събира в Свиленград 96% чист отпадък. \"Това е много похвално и ни дава надежда, че процесът ще се развива положително. В други общини с подобен брой население събраният отпадък в жълтите контейнери е около 50-52%\", посочи Бургуджиев.\r\n\t\"Ние непрекъснато правим информационно-образователни кампании с гражданите, с децата, но това е въпрос на навици, на култура. Знаете, че българинът не обича да е много дисциплиниран. Разбира се, процентът на тези хора, които изхвърлят правилните отпадъци в общите контейнери, се увеличава, но малко\", каза още шефът на \"Екопак\". Той разясни, че не е забранено в жълтите контейнери да се изхвърлят и найлонови торбички, макар те да са рециклират в най-малка степен, но условието е те да са чисти, а не пълни с битов отпадък.\r\n\t\r\n\tСпоред \"Екопак\" проектът в Свиленград е много ефективен. \"Ако сравним разходите, които извършваме ежемесечно, те са по-малко на тон, отколкото при стандартните контейнери – по-малко с около 20%\", посочи Тодор Бургуджиев.\r\n\tЗасега разделното събиране не носи отстъпка в такса смет\r\n\t\"На този етап законодателството не ни позволява да правим отстъпка за разделно събиране от такса битови отпадъци, но се стараем да направим много широка информационна кампания и да обясняваме на хората, че колкото по-добре се справят с разделното събиране, толкова по-малко битов отпадък отива на регионалното депо, което след себе си влече по-малко разходи\", посочи зам.-кметът Мария Костадинова.\r\n\tВ момента общината разработва новата формула на такса смет, която ще влезе в сила през 2020 г., както предвиждат промените в закона за местните данъци и такси. Те забраниха данъчната оценка занапред да се ползва като база за определяне на таксата и дадоха възможност на общините да избират между три основи – индивидуално измерено количество (с торби), измерено количество отпадък (чрез броя и вместимостта на съдовете) или брой ползватели на имота.\r\n\t\"Изготвянето на новия модел на такса битови отпадъци е труден процес. Проиграваме варианти, опитваме се да напаснем този нов модел към това, което ние сме започнали като разделно събиране. В този нов модел, ако законодателството ни позволява, ще измислим да мотивираме хората, така че изхвърляйки по-малко битов отпадък, да плащат по-малко\", коментира Костадинова.\r\n\tСпоред нея може да се наложат промени в закона, които да позволят на общините да бъдат по-гъвкави.\r\n\t\"Защото ако хората нямат и финансовия стимул, те няма как да изпълняват тези цели, които всички сме си поставили за управление на отпадъците\", каза Костадинова.\r\n\tСпоред шефа на \"Екопак\" би трябвало такса смет да се намалява за хората, които разделно изхвърлят отпадъка си.\r\n\tМоделът за новата такса смет трябва да е готов до края на 2018 г. До януари 2019 г. общините трябва да са готови с избрания нов модел и да са подготвили декларациите за гражданите, така че от 1 януари 2019 до 31 март 2019 гражданите и бизнесът трябва да декларират параметрите, които ще се заложат във формулярите. След това има период, в който декларациите ще се обработят, така че моделът да заработи от януари 2020 г.\r\n\tКато база в община Свиленград се очертава количеството отпадъци, но не измерено с торби, а средно количество изхвърлен отпадък на домакинство според честотата на извозване на контейнерите. Ще се изчисли какво количество средно натрупва едно домакинство или един ползвател.\r\n\tОбщини с нулеви отпадъци\r\n\tПо думите на Мария Костадинова не е невъзможно такса смет да се намали след години и по друг начин – чрез драстично намаляване на изхвърляния боклук.\r\n\t\"По тази причина решихме да участваме в Европейската мрежа за нулеви отпадъци благодарение на екологично сдружение \"За Земята\". Даваме си сметка, че и тук не е невъзможно битовият отпадък да стане 10% от общия отпадък – така, както е в общините, които членуват в тази мрежа. Ако успеем разделно да изведем всичко, което не е битов отпадък – пластмаса, хартия, стъкло, едрогабаритни отпадъци, за които имаме вече изградени площадки, електроника, чистият битов отпадък остава между 10 и 15%. Въпрос на организация е да се изведат всички отпадъци, които могат да се събират разделно и за които ние не плащаме, при което чисто битовият отпадък ще намалее, а съответно и разходите за него\", посочи Костадинова.\r\n\tВ момента на година общината плаща около 1.2 млн. лв. за сметосъбиране, сметоизвозване и оползотворяване на отпадъците. Тази дейност се извършва от фирмата \"Волф милениум\", но договорът с нея изтича и общината възнамерява след месец август 2018 г. дейността да се прехвърли към общинско предприятие. Очакванията са, че така услугата ще е по-ефективна и по-евтина.", "date": "2018.06.18", "title": "Свиленград успя да накара жителите си да изхвърлят боклука разделно"}
{"url": "https://www.mediapool.bg/kandidatat-na-desnitsata-specheli-prezidentskite-izbori-v-kolumbiya-news280424.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатът на дясната партия Демократичен център Иван Дуке е новият президент на Колумбия. Той получава  54% от гласовете, а опонентът му на балотажа - бившият кмет на столицата Богота Густаво Петро - 41.8%.\r\n\tПобедата на Дуке поставя въпроса за бъдещето на споразумението, което властите сключиха с бунтовническата групировка ФАРК след десетилетен въоръжен конфликт. Новият президент, който получи подкрепата на експрезидента Алваро Урибе, се ангажира, че ще преразгледа документа, по силата на който бунтовниците получиха места в Конгреса.\r\n\t41-годишният Дуке смята, че споразумението трябва да бъде променено и че бунтовниците трябва да бъдат съдени за военни престъпления. Очаква се новоизбраният президент да намали данъците и да даде тласък на инвестициите в страната.\r\n\tОпонентът му Густаво Петро се обяви за повече равенство и за запазване на сделката с ФАРК. Групировката, създадена през 1964 г. като военно крило на комунистическата партия, хвърли страната в кървав конфликт, продължил повече от пет десетилетия.", "date": "2018.06.18", "title": "Кандидатът на десницата спечели президентските избори в Колумбия"}
{"url": "https://www.mediapool.bg/zetyat-na-ispanskiya-kral-se-yavi-v-zatvora-za-izlezhavane-na-prisada-za-koruptsiya-news280426.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИняки Урдангарин, зет на испанския крал Филипе, се яви в затвора за излежаване на почти шестгодишна ефективна присъда, наложена му за данъчни машинации и злоупотреба с държавни средства.\r\n\tСъпругът на инфантата Кристина се е явил в понеделник 8 ч. в затвора в Бриева, на 108 км. северно от Мадрид, в провинция Авила на автономната област Кастилия и Леон, уточни говорител на затворническата администрация. Два часа по-късно изтичаше срокът, предоставен му от властите за доброволно явяване в затвора.\r\n\tПо информация на испански медии, Иняки Урдангарин е прекарал последните дни със съпругата си и четирите им деца в Швейцария.\r\n\tОт съображения за сигурност кралският зет ще бъде настанен в отделна секция на затворническата сграда. Два пъти седмично ще му е разрешено да приема посетители, а първият му отпуск е възможен най-рано през декември 2019 г.\r\n\tНа 12 юни Върховният съд на Испания го осъди окончателно по дело за финансови измами, след като Урдангарин обжалва присъдата на по-долна съдебна инстанция в Палма. Съпругът на инфантата Кристина е осъден за \"злоупотреба със средства, длъжностни престъпления, измами, две данъчни престъпления и злоупотреба с влияние\". Урдангарин имаше пет дни да се яви доброволно в което и да е място за лишаване от свобода в кралството, където да излежи присъдата си, която е пет години и 10 месеца.\n\n\r\n\tОбвинението искаше Урдангарин да бъде ефективно осъден на 19 години затвор.\r\n\tСъдът установи, че чрез своя фирма той е усвоил хонорари за събития, които не са се провели.\r\n\t50-годишният Иняки Урдангарин, херцог на Палма и съпруг на сестрата на испанския крал, е ръководил организацията Nóos, сред чийто функции е било и съдействие за развитието на спорта в Испания. В миналото професионален хандбалист, Урдангарин е участвал 170 пъти на международни състезания в състава на националния отбор на страната си.\r\n\tУрдангарин и принцеса Кристина започна през 2008 г. През февруари 2017 г. съдът сне обвиненията срещу Кристина за съучастие в корупционните действия на съпруга ѝ. Съгласно присъдата обаче, тя трябваше да плати глоба от 265 хил. евро за това, че се е възползвала от парите, откраднати от съпруга ѝ.", "date": "2018.06.18", "title": "Зетят на испанския крал се яви в затвора за излежаване на присъда за корупция"}
{"url": "https://www.mediapool.bg/severna-i-yuzhna-koreya-se-dogovoriha-za-obshti-otbori-na-aziatskite-igri-news280447.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна и Северна Корея се споразумяха днес да излязат заедно под флага на обединението и да съставят общи отбори за участие в следващите Азиатски игри, се казва в съвместно изявление на двете страни, цитирано от Ройтерс.\r\n\tАгенцията определя това като поредни знак на затоплянето на отношенията между бившите съперници.\r\n\t \r\n\tЮжна и Северна Корея се споразумяха също за нов кръг от преговори на тяхната строго охранявана граница за организиране на баскетболен мач в Пхенян на 4 юли за отбелязване на годишнина от междукорейско споразумение за обединение, се казва още в комюникето.\r\n\t \r\n\tСпоразумението бе сключено след поредица от преговори в рамките на усилията за насърчаване на помирението, включително откриването на военни \"горещи линии\" и уреждането на събирането на корейски семейства, разделени от войната на полуострова в периода 1950-1953 г.\r\n\t \r\n\tСпортистите от двете страни ще излязат заедно под флага на обединен полуостров и надписа \"Корея\" по време на церемониите по откриването и закриването на Азиатските игри, както направиха на зимната олимпиада в Южна Корея през февруари.\r\n\t \r\n\tСледващите Азиатски игри ще се състоят в Индонезия от средата на август до началото на септември и на тях двете Кореи ще участват с общи отбори в различни дисциплини. Приятелският баскетболен мач ще се състои в Пхенян другия месец, а реваншът ще се състои в Сеул по-късно през годината, се уточнява в изявлението.\r\n\t \r\n\t\"Споразумяхме се да насърчаваме спортното сътрудничество и обмен, включително съвместни тренировки и мачове\", обявиха Южна и Северна Корея.\r\n\t \r\n\tЗатоплянето на отношенията между двете страни дойде след срещите на севернокорейския лидер Ким Чен-ун с президентите на Южна Корея Мун Дже-ин и на САЩ Доналд Тръмп.", "date": "2018.06.18", "title": "Северна и Южна Корея се договориха за общи отбори на Азиатските игри"}
{"url": "https://www.mediapool.bg/kiev-kani-berlin-v-gazovata-si-mrezha-sreshtu-otkaz-ot-severen-potok-2-news280427.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкрайна кани Германия да участва в международния консорциум за управление на нейната газопреносна система, но в замяна на това поставя условие Берлин да се откаже от реализацията на строежа на газопровода \"Северен поток 2\". Това заявява президентът Петро Порошенко във видеозапис, разпространен в социалните мрежи и цитиран от руските медии в понеделник .\r\n\tТой определя продължението на сегашния газопровод по дъното на Балтийско море кат \"Абсолютно политикански проект, който е насочен срещу Украйна\" и добавя, че реализацията му ще лиши бюджета на Украйна от 3 млрд. долара годишно.\r\n\t\"Сега създаваме група в Евросъюза, която трябва да спре \"Северен поток 2\". Именно затова водим активни преговори с Германия. Каним ги да създадат международен консорциум за управление на държавната газопреносна система на Украйна\", отбелязва държавният глава.\r\n\tПорошенко добавя, че партньорите от САЩ също \"са настроени решително\". Той обаче не разкри какви точно инструменти за убеждаване се използват, но изрази надежда, че все пак прекратяването на проекта ще бъде успешно.\r\n\tЗа отдаването на газопреносната мрежа на Украйна за управление от международен консорциум се говори от години и дори Киев , но тава така и не се е случило досега. Такъв оператор би спомогнал за запазването на транзита на руския газ през Украйна, за който Москва искаше да прекрати напълно от 2020 г., но след изричното условие той да бъде запазен, за да се реализира \"Северен поток 2\", предстоят разговори какви количества и при какви условия да продължат да се транспортират през украинската мрежа.\n\n\r\n\tВ отговор говорителят на руския президент Дмитрий Песков посочи, че \"Северен поток 2\" носи чисто търговски, а не политически характер и че опитите да се противодейства на реализацията му се провеждат в нарушение на нормите на свободната конкуренция, предаде по-късно ТАСС.\r\n\tПесков посочи, че \"Северен поток 2\" е крупен международен проект, който трябва да допринесе за енергийната сигурност в Европа и за чиято реализация Русия тясно си сътрудничи с Германия и редица други държави, чиито компании участват в проекта. \"Ние знаем, че има някои страни, които изразяват несъгласие. Но този проект е изключително търговски, той няма политически нотки и всякакво противодействие на реализацията на проекта би било нарушение на принципите и нормите на свободната конкуренция\", каза Песков.\r\n\t\"Северен поток 2\" е проект за разширяване на действащия газопровод \"Северен поток\", който свързва Русия и Германия по дъното на Балтийско море, заобикаляйки транзитните държави Украйна, Беларус, Полша и други източноевропейски и балтийски страни. Тръбопроводът като цяло повтаря маршрута на \"Северен поток\" и преминава през изключителната икономическа зона и териториалните води на пет държави - Русия, Финландия, Швеция, Дания и Германия. Дължината му е над 1200 км, а мощностите - 55 млрд. куб метра газ годишно. Планира се съоръжението да бъде пуснато в експлоатация в края на 2019 година.\r\n\tОбщата стойност на проекта се оценява на 9.5 милиарда евро. Единствен акционер на проектната компания за изграждането на газопровода \"Норд стрийм 2 (Nord Stream 2 AG) е руският газов холдинг \"Газпром\". Европейски партньори по проекта са германските компании \"Унипер\" (Uniper) и \"Винтерсхал\" (Wintershall), австрийската О Ем Ви (OMV), френската \"Анжи\" (Engie) и англо-холандската \"Шел\" (Shell), които се очаква да придобият половината от \"Нрод Стрийм 24, но след урежданите на всички въпроси по узграждането на тръбата.\r\n\t\"Норд стрийм 2\" вече получи от Германия и Финландия пълен комплект разрешителни за строежа и експлоатацията на газопровода. Предстои приключването на процедурите в самата Русия и останалите две държави с териториални води в Балтийско море.", "date": "2018.06.18", "title": "Киев кани Берлин в газовата си мрежа срещу отказ от \"Северен поток 2\""}
{"url": "https://www.mediapool.bg/makron-i-merkel-ukrepvat-otnovo-frensko-germanskite-vrazki-v-razedinena-evropa-news280422.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПариж и Берлин са близо до постигане на споразумение за реформа в еврозоната, написа френският министър на финансите Брюно льо Мер в Туитър. \r\n\tПо думите на министъра “споразумението е вече на една ръка разстояние“. Това става след последните преговори по този въпрос с германския му колега Олаф Шулц в Хамбург.\r\n\t \r\n\tВъпросното споразумение идва след преговори, продължили няколко месеца.\r\n\t \r\n\tФренският министър изрази надежда, че това споразумение ще може да бъде финализирано на френско-германска среща на върха, предвидена за вторник в Берлин. Тя ще се проведе под председателството на канцлера Ангела Меркел и президента на Франция Еманюел Макрон.\r\n\t \r\n\tСпоред Брюно льо Мер все още остават няколко въпроса за доуточняване, но те били добре очертани. Сега остава да се разбере дали ръководителите на двете държави ще успеят да направят и последната крачка за сключването на това споразумение на министерската среща във вторник.\r\n\t \r\n\tФренският президент Еманюел Макроннастоявеа европейският спасителен фонд да се превърне в Европейски валутен фонд, който да действа по-добре при бъдещи финансови кризи. Той настоява еврозоната да има собствен финансов министър и собствен бюджет.\r\n\t \r\n\tГермания се придържа към по-консервативна позиция, настоявайки, че всяка държава във валутния съюз трябва да се придържа към дисциплинирана фискална политика.\r\n\t \r\n\tИзправени срещу Тръмп като партньори в Г-7, Еманюел Макрон и отслабената политически Ангела Меркел ще се срещнат отново в Германия утре.\r\n\t \r\n\tПървоначално бе планирано предстоящото съвместно заседание на френското и германското правителство с участието на редица министри от двете страни да бъде посветено на разработването на френско-германска \"пътна карта\" за реформа на еврозоната, която да се дискутира на европейската среща на върха на 28 и 29 юни.\r\n\t \r\n\tПариж и Берлин са много близо до споразумение по въпроса, заяви в събота вечерта френският министър на финансите Брюно Льо Мер, излизайки от последната си среща по въпроса със своя германски колега Олаф Шолц.\r\n\t \r\n\tТемата е приоритетна за Франция, но може да бъде до голяма степен засенчена от парещия проблем за приемането на мигрантите след кризата, предизвикана от Италия. Председателят на Европейската комисия Жан-Клод Юнкер ще присъства на съвещанието с цел откриване на пътища за евентуално споразумение и подготвяне на европейската среща на върха в края на юни.\r\n\t \r\n\tРим току-що разби крехкото статукво в ЕС, отказвайки да приеме кораби, натоварени с мигранти от Африка. След като отпрати в неделя \"Акуариус\", приет в крайна сметка от Испания, италианският вътрешен министър Матео Салвини (от крайната десница) затвори пристанищата на страната за други два кораба на неправителствена организация.\r\n\t \r\n\tАнгела Меркел и Еманюел Макрон са съгласни за едно: политиката спрямо мигрантите трябва да е общоевропейска. Съответно те ще се опитат да набележат реформа, приемлива за всички, дори ако страни като Унгария и Полша откажат категорично да отворят своите граници.\r\n\t \r\n\tАнгела Меркел няма друг избор, освен да поддържа твърд курс, тъй като в противен случай управляващата коалиция ще се разпадне - нейният вътрешен министър от дясното коалиционно крило заяви, че се стреми да формира с италианския и австрийския си колега \"ос на желаещите\" срещу нелегалната миграция.\r\n\t \r\n\tВ петък Макрон ѝ се притече на помощ и заяви, че \"ако страните се споразумяват за нещо, това става на равнище\" държавни и правителствени ръководители.\r\n\t \r\n\tПариж изобщо не разчита европейците да договорят в края на юни реформа на Дъблинския регламент, според който кандидатите за убежище трябва да бъдат връщани в страните, където са пристигнали първоначално. \r\n\t \r\n\tЗатова пък Франция се надява на споразумение с Берлин, а след това - и на европейско ниво, за сериозно подсилване на Фронтекс - агенцията, патрулираща по европейските брегове - за създаване на сортировъчни центрове в Африка и за хармонизация на правилата за право на убежище. \r\n\t \r\n\t\"Надяваме се да стигнем до възможно повече споразумения\" по тези теми на европейско равнище \"във вторник, после и в края на юни\", посочи Елисейският дворец.\r\n\t \r\n\t\r\n\t \r\n\tВъв вторник се очаква и компромис с Берлин по реформата на еврозоната и ключовата мярка в нея - обособяване на самостоятелен бюджет за инвестиции - голяма амбиция на френския президент.\r\n\t \r\n\tОчертава се компромисът да бъде ограничен в сравнение с очакванията на Франция. Ангела Меркел вече предупреди, че ще склони за бюджет на еврозоната, но в размер на едва няколко десетки милиарда евро, докато Париж настояваше за стотици милиарди.\r\n\t \r\n\tМеркел е разкъсвана между дясното крило на коалицията, което се страхува Германия да не плаща заради твърде разточителните страни от Южна Европа, и нейното ляво крило, социалдемократите, които ѝ внушават да изостави \"скъперничеството\" и да подкрепи позицията на Франция.\r\n\t \r\n\tНалага се двете страни да договорят и обща база за корпоративния данък.\r\n\t \r\n\tПоследната водеща тема на срещата - укрепване на Европа на отбраната, в момент, когато Доналд Тръмп заплашва да намали финансирането на НАТО.\r\n\t \r\n\tАнгела Меркел заяви, че е \"склонна да приеме\" френското предложение - \"европейска инициатива за намеса\", един вид общ кризисен щаб, обединяващ десетина държави, включително Германия и Великобритания. Париж се надява да сключи във вторник споразумение с Берлин, за да задейства проекта още от юни.\r\n\t \r\n\tМеркел посвети последното си седмично обръщение от събота на френско-германското съвещание. Тя подчерта, че е \"необходимо повече от всякога Европа да остане силна и единна\" и що се отнася до външната политика, отбраната и сигурността, \"Германия и Франция биха могли да дадат нов импулс на това сътрудничество\".", "date": "2018.06.18", "title": "Макрон и Меркел укрепват отново  френско-германските връзки  в разединена Европа"}
{"url": "https://www.mediapool.bg/arestuvaha-gratischiya-v-sofiya-bil-agresiven-news280443.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМлад мъж, който според общинските власти пътувал без билет в столичния градски транспорт, е арестуван и ще бъде съден по бързото производство, тъй като се държал агресивно с контрольорите.\r\n\tКадри от случката, на които се вижда как човекът е повален на земята и с белезници, бяха разпространени в социалните мрежи. От Центъра за градска мобилност (ЦГМ), чиито служители следят за това дали пътниците имат билети и карти, обявиха, че мъжът е бил агресивен и за това е задържан.\r\n\tМъжът е задържан в района на Западен парк около 8.20 часа. Пътникът е бил без редовен превозен документ. При влизането на проверяващите той се е опитал да си купи билет. Контрольорите обаче го помолили да слезе на следващата спирка, а той използвал нецензурни изрази по техен адрес. На следващата спирка мъжът слязъл от трамвая, а служители на общинска полиция му поискали документите. Той се нахвърлил върху тях отново с нецензурни изрази и бил задържан.\r\n\tПо информация на ЦГМ той ще бъде съден по бързата процедура за дребно хулиганство.", "date": "2018.06.18", "title": "Арестуваха гратисчия в София, бил агресивен"}
{"url": "https://www.mediapool.bg/kolite-na-google-street-view-otnovo-shte-minat-po-balgarskite-patishta-news280444.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова лято, колите на Google Street View ще пътуват отново през България с цел да актуализират локалните данни в Google Maps, съобщи технологичният гигант.\r\n\tТози път автомобилите на Street View ще се фокусират върху получаване на по-актуална информация за свързването на пътища между градовете.\r\n\tОбиколката на България ще започне на 25 юни и ще продължи \r\n\tStreet View е популярна функция на Google Maps, която понастоящем е достъпна в над 85 страни по света, както и в части от Арктика и Антарктида. Благодарение на тази функция, потребителите могат да гледат 360⁰ графични изображения на различни улици и елементи на културното и национално наследство.\r\n\tДостъпни са и в Google Earth и Google Maps за мобилни устройства.\n\n\r\n\tStreet View е налична в България от 2013 г. насам и се актуализира непрекъснато, за да поддържа и отразява вярна на реалността картина.\r\n\tGoogle полага усилия, за да защити неприкосновеността на личния живот, като същевременно позволява на всички потребители да се възползват от Street View. Преди всяко публикуване на събраните изображения се извършва обработката със специална технология. Тя замъглява лицата на хората и регистрационните номера на автомобилите, така че те да не могат да бъдат идентифицирани, като по този начин защитава неприкосновеността на личния живот.\r\n\tStreet View разполага с допълнителна функция за премахване на изображения. Потребителите могат да използват бутона \"Подаване на сигнал за проблем\" в долния десен ъгъл на всяко изображение.", "date": "2018.06.18", "title": "Колите на Google Street View отново ще минат по българските пътища"}
{"url": "https://www.mediapool.bg/meditsinskiyat-odit-e-s-vremenen-shef-news280446.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tД-р Любомир Чипилски е определен за временно изпълняващ длъжността директор на Изпълнителната агенция \"Медицински одит“ след отстраняването от поста на досегашната директорка Златица Петрова зараи разследването на прокуратурата за прикривани смъртни случаи и лекарски грешки в болници.\r\n\tД-р Чипилски е специалист по неврология и магистър по здравен мениджмънт. Той постъпва на работа в Изпълнителна агенция \"Медицински одит“ през м. май 2016 г., а в началото на 2018 г. е назначен за директор на дирекция \"Осигуряване на качество и анализи“ в агенцията.\r\n\tД-р Чипилски е работил по специалността си в различни лечебни заведения в страната. В периода 1994 г. – 2000 г. е главен асистент по неврология в Университетската болница по неврология и психиатрия \"Свети Наум“, София.\r\n\tД-р Любомир Чипилски е заемал длъжността главен секретар на Изпълнителната агенция по лекарствата.", "date": "2018.06.18", "title": "Медицинският одит е с временен шеф"}
{"url": "https://www.mediapool.bg/arestuvan-e-shofyorat-sgazil-hora-krai-muzikalen-fest-v-holandiya-news280423.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТридесет и четири годишен мъж се е предал в полицията, след като управляван от него ван е блъснал група от хора в близост до провеждащ се в Холандия музикален фестивал, съобщиха световните агенции.\r\n\tИнцидентът стана в ранните часове в понеделник, в южната община Ландграаф, на няколко километра от границата с Германия. 35-годишен мъж загина, а други трима бяха тежко ранени в края на тридневния фест \"Пинкпоп\" (Pinkpop). Жертвата е бил местен жител, който е участвал като доброволец в организацията на фестивала.\r\n\tШофьорът на вана е бил арестуван на 220 км от холандската столица Амстердам, след като позвънил в полицията да се предаде.\r\n\t \r\n\tВъв феста \"Пинкпоп\" участваха Фу Файтърс, Бруно Марс и Пърл Джем. Това е неговото 49-о издание. Той се проведе от петък до неделя и привлече близо 70 хиляди зрители във всеки от трите си дни.", "date": "2018.06.18", "title": "Арестуван е шофьорът, сгазил хора край музикален фест в Холандия"}
{"url": "https://www.mediapool.bg/aktsii-na-gradus-za-blizo-80-mln-lv-byaha-zapisani-za-den-na-borsata-news280448.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАкции за близо 80 милиона лева бяха зписани в първия ден на първичното публично предлагане (IPO) на \"Градус\" през Българската фондова борса (БФБ), съобщиха от оператора.\r\n\t\"43 961 878 акции на цена 1.80 лв. бяха записани днес на БФБ по време на аукциона по първичното публично предлагане на ценни книжа на производителя на птиче месо Градус АД - Стара Загора. Броят на записаните акции надвишава минималния съгласно проспекта на компанията, което прави IPO-то успешно\", казаха от борсата.\r\n\tДнешното IPO  е най-голямото в България от около 11 години насам и дава възможност на инвеститорите да навлязат в един от най-слабо представените на борсата и в същото време най-растящи сектори – този на хранително-вкусовата промишленост.\r\n\tУтре е вторият ден от IPO аукциона.\r\n\tПроизводителят на продукти от птиче месо \"Градус\"  че ще излезе на фондовата борса в средата на годината. Това става четвърт век след основаването на старозагорската компания.\n\n\r\n\t\"Градус\" обяви, че ще предложи на инвеститорите първично публично предлагане на акции (IPO) за над 100 млн. лв.\r\n\tНабраният капитал ще се използва за развитието на съществуващи и нови бизнес линии, свързани с производството на хранителни продукти. Мениджър на емисията е Първа финансова брокерска къща.\r\n\tЗа миналата година \"Градус\" отчита над 34 млн. лв. нетна печалба и около 200 млн. лв приходи.\r\n\tКомпанията е сред най-големите производители на месо на българския пазар и сред първите три на най-големите производители на разплодни яйца в Европа. \"Градус\" е на първо място в страната ни по производство на продукти от птиче месо с 35% пазарен дял.", "date": "2018.06.18", "title": "Акции на \"Градус\" за близо 80 млн. лв. бяха записани за ден на борсата"}
{"url": "https://www.mediapool.bg/partnyorite-na-merkel-y-dadoha-dve-sedmitsi-za-evropeisko-reshenie-za-migrantite-news280449.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБаварските съюзници на германския канцлер Ангела Меркел ѝ дадоха срок от две седмици да договори общо решение на мигрантския въпрос с други европейски страни, като така \"охладиха\" временно спора, който  от седмици застрашава стабилността на управляващата коалиция в Германия. \r\n\tАко такова споразумение не бъде постигнато до уречения срок обаче, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки. \r\n\t \r\n\tРешението е било взето на среща на ръководството на баварския Християнсоциален съюз в Мюнхен, а Меркел вече се е съгласила с него, съобщи ДПА. \r\n\t \r\n\tДо конфронтацията между Меркел и традиционните ѝ баварски партньори се стигна заради \"всеобхватния план за миграцията\" на вътрешния министър Зеехофер  - документ, в който той иска да покаже на избирателите нова твърда линия преди трудните избори в Бавария през октомври.\r\n\t \r\n\tМеркел потвърди в понеделник, че ще преговаря с други европейски страни по въпросите на миграцията и ще даде отчет за тези разговори пред партията си на 1 юли.\r\n\t \r\n\tТя каза, че не иска Германия едностранно да започне да връща мигранти на границите си - нещо, за което призовава Зеехофер.\r\n\t \r\n\t\r\n\t \r\n\tГерманският канцлер каза, че ще проведе преговори на и около предстоящата среща на върха на ЕС. Германия може да предложи на други държави членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия, отбеляза Меркел.\r\n\t \r\n\tГерманският канцлер обясни, че двустранните споразумения, които цели да сключи с Италия, Австрия и други държави, ще бъдат подобни на онова, договорено от ЕС с Турция през 2016 г.\r\n\t \r\n\tПреди изтичането на крайния срок, който ѝ дадоха от Християнсоциалния съюз,  ще има среща на върха на ЕС на 28 и 29 юли. \r\n\t \r\n\t\r\n\t\tМеркел отбеляза, че ХДС и ХСС имат общата цел имиграцията към Германия да бъде по-добре организирана, а броят на мигрантите, влизащи в Германия - значително намален.\r\n\t\r\n\t\t \r\n\t\r\n\t\tКанцлерката каза, че германските власти няма да допускат мигранти, които са вече регистрирани в други европейски страни, но подчерта също, че няма да има \"автоматичен механизъм\" за отхвърляне на бежанци на границата.\r\n\t\r\n\t\t \r\n\r\n\t\r\n\t \r\n\tПредседателят на баварския Християнсоциален съюз (ХСС) Хорст Зеехофер каза от своя страна, че е готов да започне да връща от границата мигранти, регистрирани в други страни от ЕС, ако канцлерката Ангела Меркел не постигне споразумение на европейско равнище до края на този месец. \r\n\t \r\n\t\"Пожелаваме успех на канцлерката\", каза Зеехофер на пресконференция в Берлин, след като ХСС единодушно одобри неговия нов имиграционен план.\r\n\t \r\n\t\"Ние обаче оставаме на нашата позиция, че ако незабавното връщане на мигрантите от границата не е възможно, аз незабавно ще наредя на полицията онези хора, които имат или забрана за влизане, или забрана да пребивават (в Германия), веднага да бъдат връщани още на границата\", подчерта той. \r\n\t \r\n\tГерманският вътрешен министър уточни, че има предвид и мигранти, които или са регистрирани, или са подали молба за убежище в друга страна от ЕС. \r\n\t \r\n\tРазривът между двете партии, които управляват в Германия заедно със социалдемократите, сериозно заплашва единството и стабилността на правителството, съставено едва половин година след парламентарните избори в Германия.", "date": "2018.06.18", "title": "Партньорите на Меркел й дадоха две седмици за европейско решение за мигрантите"}
{"url": "https://www.mediapool.bg/mazhete-s-38-po-visoka-pensiya-ot-zhenite-news280450.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазликата в средната пенсия на мъжете и жените у нас е 112 лева или 38% в полза на мъжете, каквато е и средноевропейската тенденция. Това се дължи на по-ниските заплати и по-краткия осигурителен стаж на жените заради майчинството и по-ниската пенсионна възраст. И въпреки, че постепенно възрастта за пенсия расте и се изравнява за мъжете и жените, неравенствата остават като предизвикателство за икономиката и пенсионната система, се казва в анализ на Националния осигурителен институт.\r\n\tТ.нар. “коефициент на заместване на дохода“, представляващ съотношението между средната пенсия и средния осигурителен доход, показва наличието на видими различия между жените и мъжете. През 2017 г. средният осигурителен доход е бил 821.51 лв., съответно 861.71 лв. за мъжете и 779 лв. за жените, като разликата е 10.6% в полза на мъжете. За сметка на това, средната пенсия на един пенсионер възлиза на 345.46 лв., като за мъжете тя е била 410.58 лв., а за жените – 298.48 лв. При тези стойности брутният коефициент на заместване общо за всички пенсионери е бил 42.1%, за мъжете – 47.6%, а за жените – 38.3% или около 9.3 пункта по-нисък.\r\n\tПоложителен факт е, че за периода 2009-2017 г. половите различия в коефициента на заместване на дохода при пенсиите за осигурителен стаж и възраст намаляват. През 2009 г. разликата е била 14,8 пункта в полза на мъжете (55,1% срещу 40,3%), докато през 2017 г. тя вече е 10.2 пункта.\r\n\tИзмежду факторите, които оказват най-голямо влияние върху различията в размера на получаваната пенсия и заместването на дохода, са продължителността на осигурителния стаж и размерът на осигурителния доход.\r\n\tРазликата средно за 2017 г. възлиза приблизително на 83 лв., което е около 10.6%. Това подсказва, че са налице ясно забележими разлики в заплащането между жените и мъжете, което се потвърждава и от данни от други изследвания. Например, показателят за неравенството в заплащането по пол (т.нар. “gender pay gap“), характеризиращ разликите в брутните часови възнаграждения на жените и мъжете, за 2016 г. у нас е заемал стойност от 14.4%, при средно за ЕС от около 16.2% (Eurostat, 2018). Зад тези явления се крият добре познати причини – наетите жени доминират в сектори, в които средният размер на работната заплата е под средното за страната.\n\n\r\n\tДоказателство за това са данните от Наблюдението на разходите за труд, провеждано веднъж на четири години от Националния статистически институт. Последното такова изследване датира от 2014 г. и то показва, че над 40% от наетите жени са работили в преработващата промишленост и търговията, където брутната годишна работна заплата е била под 90% от средната за страната. други 23% са били концентрирани в образованието, хуманното здравеопазване и социалната работа – сектори, при които заплатата доближава средната за страната.\r\n\tЩо се отнася до другия елемент на пенсионната формула, имащ отношение към неравенствата между мъжете и жените в рамките на пенсионната система, там разликите също са отчетливи. През 2017 г. средният осигурителен стаж на мъжете пенсионери с лични пенсии за осигурителен стаж и възраст от най-масовата трета категория труд е бил 38.7 години, а на жените – 33.1 години. Това е разлика от повече от 5.6 години.\r\n\tОт друга страна, заложеното в нормативната уредба плавно повишаване на изискуемия осигурителен стаж за придобиване право на пенсия за осигурителен стаж и възраст за жените и мъжете съдейства за изравняване на тези разлики, поне що се отнася до новоотпуснатите пенсии. Данните на НОИ сочат, че средният осигурителен стаж от трета категория труд при пенсиониране с пенсия за осигурителен стаж и възраст през 2017 г. е бил 35,1 г. за жените и 35,7 г. за мъжете. В този смисъл може да се очаква, че занапред съществуващите разлики в осигурителния стаж на “новите“ пенсионери ще продължат да намаляват.", "date": "2018.06.18", "title": "Мъжете с 38% по-висока пенсия от жените"}
{"url": "https://www.mediapool.bg/oshte-dva-znakovi-prokurorski-provala-sreshtu-borshosh-i-semerdzhiev-news280451.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовата седмица за прокуратура започна, както свърши старата – с провали по знакови дела, водени срещу хората от върховете на властта. Софийският градски съд прекрати в понеделник делото срещу изпълнителния директор на НДК Мирослав Боршош, защото от обвинителния акт не може да се разбере в какво точно е обвинен. По същото време друг състав на същия съд оправда бившия здравен министър Илко Семерджиев.\r\n\tДосега главният прокурор Сотир Цацаров оправдаваше провалите със съдиите от Софийския градски съд, но сега тезата олекна, защото голяма част от знаковите дела бяха прехвърлени в Специализирания наказателен съд. Там те също се провалят шумно и то пред съдии, които безропотно са защитавали политиката на Цацаров, докато са били членове на Висшия съдебен съвет.\r\n\t\r\n\tСъдия Стефан Милев от Софийският градски съд прекрати делото срещу Мирослав Боршош и бившия председател на съвета на директорите Валентин Кръстев. Магистратът обяви, че обвинението е написано така, че двамата подсъдими не могат да разберат за какво престъпление ги съдят.\r\n\tОпределението на съда може да бъде протестирано пред Софийския апелативен съд. Наблюдаващият прокурор коментира, че още не знае какво ще прави.\n\n\r\n\tСъдията по делото Стефан Милев бе прокурор допреди две години. Неговата кариера в съда получи шеметен възход по време на предишния Висш съдебен съвет, където главният прокурор Сотир Цацаров имаше решаваща дума. След само няколко месеца като съдия в Софийския районен съд Стефан Милев бе назначен от Висшия съдебен съвет за временен началник на районния съд, а после успя да получи промоция в Софийския градски съд.\r\n\tСега съдия Стефан Милев в продължение на близо половин час изреждаше грешките, допуснати по делото срещу Боршош от бившите му колеги в прокуратурата. Съдията посочи, че за едни и същи действия Боршош веднъж е обвинен в безстопанственост, а друг път - за сключване на неизгодна сделка.\r\n\tСъдията обясни, че няма обяснение защо Боршош трябва да отговаря за изразходването на 3.4 милиона лева, след като по делото има документи само за 1.2 млн. лв.\r\n\t\r\n\tВ понеделник съдът оправда служебния вицепремиер и здравен министър от кабинета на Огнян Герджиков Илко Семерджиев. Той бе за отправяне на заплахи към шефката на Изпълнителната агенция по лекарствата Асена Стоименова. Съдът трябва мотивира решението си в срок от един месец.\r\n\tПрокуратурата твърди, че Семерджиев е натискал и заплашвал Стоименова, за да назначи Боян Доганов за зам.-директор на агенцията. Семерджиев и Доганов са бивши колеги. Боян Доганов участва в няколко консултантски фирми във фармацевтичния бранш, което го поставяше в условия на конфликт на интереси да заема ръководен пост в лекарствената агенция.\r\n\tСпоред прокуратурата първият разговор между тогавашния здравен министър и шефката на лекарствената агенция се е провел на 20 февруари 2017 г. На него Семерджиев казал на Стоименова кого иска да назначи. Стоименова обаче направила проучване и установила, че Доганов е в конфликт на интереси.\r\n\tСедмица по-късно Доганов отишъл лично при шефката на ИАЛ и настоял да бъде назначен. Тя обаче му обяснила, че бизнесът му би го поставил в конфликт на интереси и отказала. На 24 март министър Семерджиев заплашил подчинената си, че ако не изпълни волята му, ще я уволни.\r\n\t\"Мога да Ви уволня, мога и да ви направя други неща\", е заявил министърът, цитиран от прокуратурата. Семерджиев е подчертал, че не го интересуват \"моралните задръжки на директора по повод конфликта на интереси на лицето и че няма да го слуша нито секунда повече\".\r\n\tСлед скандала Асена Стоименова остана на поста, след като бе защитена от лекарствения бранш. Илко Семерджиев се обяви за жертва на картел между лекарствената агенция и фармацевтичен бранш.\r\n\t\r\n\tВ Специализирания наказателен съд се провежда първата фаза от процеса срещу здравния министър от кабинета \"Борисов 2\" – Петър Москов. Той е обвинен заради бартера на ваксини с Турция.\r\n\tДържавата внесе искове за 1 млн лв. заради нанесени щети при сделката срещу Петър Москов, заместника ма Адам Персенски и бивши шефове в държавната фирма \"Булбио\" .\r\n\tАдвокатите по делото настояват делото да се прекрати заради липса на яснота какво точно е обвинението.\r\n\t\"Обидно ми е да слушам някакви хора тука да обясняват за някакви престъпни деяния\", коментира пред журналисти Петър Москов. Той каза, че знае кой стои зад обвинението, но не разбира за какво го обвиняват. Според него по здравата и смислена човешка логика няма нито финансови, нито медицински причини за изправянето му пред съда.\r\n\t\r\n\tВ последните няколко месеца Специализираният наказателен съд прекрати редица знакови дела, включително това срещу бившата съдийка Румяна Ченалова, делото \"Дянков, Трайков, Прокопиев\" за ЕВН, делото срещу Румен Овчаров, делото срещу бившия шеф на Фонда за лечение на деца в чужбина Павел Александров и др.\r\n\tВърховният касационен съд окончателно оправда военния министър Николай Ненчев по делото за униформите. В края на миналата седмица спецсъдът прекрати и делото срещу пловдивския кмет Иван Тотев за зоокъта.", "date": "2018.06.18", "title": "Още два знакови прокурорски провала – срещу Боршош и Семерджиев"}
{"url": "https://www.mediapool.bg/rekordni-prihodi-ot-suetskiya-kanal-news280452.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕгипет е получил през текущата финансова година най-големите приходи от експлоатацията на Суецкия канал за цялата история на съоръжението. Това се посочва в публикуван доклад на администрацията на Суецкия канал, цитиран от ТАСС и БТА в понеделник.\r\n\tПостъпленията от използването на водния път са достигнали 5.585 млрд. долара през финансовата 2017-2018 година, която приключва през юни, според документа.\r\n\tВ него се отбелязва, че спрямо предходния отчетен период приходите на канала, разделящ Африка и Азия, са се повишили с 11.5 процента.\r\n\tСамо през изминалия май Суецкият канал е донесъл на египетската хазна 503 млн. долара спрямо 479 млн. долара през април, съобщи ръководителят на службата генерал Мохаб Мамиш.\r\n\tСуецкият канал е открит за корабоплаване през ноември 1869 година. Пускането му в експлоатация позволява морският път между Азия и Европа да бъде съкратен с минимум 8000 км за търговските и военни кораби, принудени преди това да заобикалят целия африкански континент.\n\n\r\n\tВ момента дължината на канала е около 160 км, а дълбочината му - над 20 метра, което позволява през него да преминават и най-големите кораби в света, включително най-големите петролни танкери.\r\n\tПрез 2015 г. бе открито ново 72-километрово разклонение на канала, което има за цел да удвои капацитета му от 49 до 97 кораба дневно, които вече могат да преминават едновременно в двете посоки. Египетските власти се надяват, че с пускането на разклонението приходите от комплекса до 2023 г. най-малкото ще се утроят и ще превишат 15 млрд. долара годишно.", "date": "2018.06.18", "title": "Рекордни приходи от Суецкия канал"}
{"url": "https://www.mediapool.bg/shvetsiya-izmakna-trudna-pobeda-ot-yuzhna-koreya-s-var-duzpa-news280453.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтборът на Швеция победи много трудно с 1:0 Южна Корея в мач от група от \"F\" на Световното първенство, игран в Нижни Новгород. Единственият гол отбеляза Гранквист отбеляза от дузпа в 65-ата минута. \r\n\tСъдията първоначално не видя нарушение, но използва помощта на видео асистента – ВАР, и се коригира. \r\n\t \r\n\tМачът започна в леко темпо, като първоначално корейците контролираха играта. В 20-ата обаче Маркус Берг направи огромен пропуск. Той беше изведен на чиста позиция, но стреля в крака на корейския страж. \r\n\t \r\n\tДо края на полувремето двата отбора си размениха по едно по-сериозно голово положение, но така и не успяха да вкарат. \r\n\t \r\n\tВ 56-ата шведите имаха нов шанс да открият резултата. След центриране от статично положение Тойвонен стреля опасно с глава, но вратарят Чо успя да избие от голлинията. \r\n\t \r\n\tВ 63-ата Ким препъна Клаесен в наказателното поле. Съдията успя да види положението след видеоповторение. \r\n\t \r\n\tГранквист отбеляза дузпата, като това се оказа и единственият гол в срещата.\r\n\t \r\n\tСлед попадението корейците потърсиха изравнителен гол и осъществиха натиск срещу шведите, но не показаха достатъчно идейна игра в атака. \r\n\t \r\n\tШведите са на първо място в групата заедно с отбора на Мексико, който преди ден изненадващо победи един от големите фаворити Германия с 1:0.", "date": "2018.06.18", "title": "Швеция измъкна трудна победа от Южна Корея с \"ВАР дузпа\""}
{"url": "https://www.mediapool.bg/obsazhda-se-kompromisen-rast-na-petrolniya-dobiv-news280454.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧленовете на Организацията на страните износителки на петрол (ОПЕК) обсъждат компромисен вариант за увеличение на добива между 300 000 и 600 000 барела дневно през следващите няколко месеца, съобщи агенция \"Блумбърг\", позовавайки се на източници, запознати с дискусиите.\r\n\tСпоред представители на редица държави от картела напълно възможно е по време на срещата на ОПЕК на 22 и 23 юни във Виена да се постигне споразумение за относително скромно вдигане на производството, макар Иран да обяви, че е против това.\r\n\tПредложението на Русия притискана от местни производители, искащи да увеличат добива си, заяви, че ръстът трябва да е 1,5 млн. барела дневно. Подобно нарастване обаче не би могло да бъде пропорционално, тъй като някои държави, включително Венецуела, където тежката икономическа криза нанася силен удар върху петролната индустрия, няма да могат да го осъществят.\r\n\tПредставителят на Техеран в ОПЕК Хюсеин Каземпур Ардебили заяви, че Венецуела и Ирак ще се присъединят към Иран, блокирайки предложението.\r\n\t\"Трима от основателите на ОПЕК ще го спрат“, заяви той. \"Ако кралство Саудитска Арабия и Русия искат да увеличат производството, това изисква единодушие. Ако двете искат да действат самостоятелно, то това е нарушение на споразумението за сътрудничество“, допълни той.\n\n\r\n\tКоментарите на Иран показват, че страните от картела и техните съюзници – известни заедно като ОПЕК+, се готвят да влязат в сблъсък по време на предстоящата среща в австрийската столица. Въпреки това представителите на организацията работят по изглаждане на противоречията и постигането на обща позиция, което от своя страна би било значителен дипломатически пробив.\r\n\tВъзможността за по-тясното обвързване на Русия – най-големият износител на \"черно злато“ след Саудитска Арабия, може да помогне за убеждаването на Иран, Ирак и Венецуела да подкрепят по-високото производство през втората половина на 2018 г.\r\n\tСлед близо две години на съкращение в добива, цените на суровината тръгнаха нагоре, а резервите отново се приближават до обичайните си стойности.\r\n\tВ понеделник цената на петрола сорт Брент с доставка през август се повиши с 1.2 процента до 74.23 долара за барел при търговията в Лондон след резкия спад в петък от 76 на 73 долара, предаде ТАСС.", "date": "2018.06.18", "title": "Обсъжда се компромисен ръст на петролния добив"}
{"url": "https://www.mediapool.bg/meteorolozite-ot-ban-zaplashvat-da-sprat-rabota-news280455.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчените от Националния институт по метеорология и хидрология към БАН обявиха, че ще протестират през сградата на академията на 21 юни с искане за повече пари. Те настояват за допълнителни 1.145 млн. лева към бюджета си за тази година, които да бъдат осигурени до 2 юли. В противен случай заплашват да спрат работа и да не правят прогнози за времето от 9 юли.\r\n\tУчените от НИМХ обявиха, че искат повече средства преди около 2 месеца. Те обвиниха ръководството на БАН, че е ощетило института при вътрешното разпределение на бюджета на академията. Според тях средства от националния бюджет, отпуснати за метеорологичния институт, са били преразпределени от ръководството на БАН и са дадени за други цели.\r\n\tМетеоролозите настояват \"зам.-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН\".\r\n\tТе се обръщат към Народното събрание \"с молба спешно да направи необходимите изменения в Закона на БАН, за да е невъзможно в бъдеще средствата от държавния бюджет, предназначени за НИМХ, да се преразпределят от ръководни органи на БАН\". \"Не желаем повече да бъдем използвани като \"рекетьор\" срещу българското правителство\", завършва позицията на учените.\r\n\tПри искането си за повече пари от бюджета в началото на годината ръководството на БАН използва аргумента, че средствата за академията не стигат за изпълняване на важни функции като осигуряване на прогноза за времето.", "date": "2018.06.18", "title": "Метеоролозите от БАН заплашват да спрат работа"}
{"url": "https://www.mediapool.bg/gramotevichna-burya-i-poroi-v-sofiya-news280456.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСилна гръмотевична буря с проливен дъжд се изви в понеделник вечер над София. Пороят наводни улици и подлези, предизвика задръствания както в центъра на града, така и в кварталите му, а на места изби дори канализацията. Метростанцията на НДК е под вода, същото е положението на станция Г.М. Димитров, както и при Софийския университет.\r\n\t\r\n\tМакар че дъждът и летните бури са обичайни през последните дни, този следобед валя по-дълго, по-силно, а над града кънтяха гръмотевици.\r\n\tПокривът на \"Мол София\" и таванът на Метростанция \"Сердика\" протекоха. Потребители в Туитър пък споделиха за течащия таван на ЦУМ.\r\n\t\r\n\tПовечето улици и подлези за пореден ден заприличаха на реки. Наводнен е подлезът при президентството, съобщи БГНЕС.\n\n\r\n\tИма сигнали за локални наводнени улици в по-ниските квартали.\r\n\tКвартал \"Драгалевци\" буквално се е превърнал в \"бързо течаща река\" в района на строящото се кръгово кръстовище, предаде бТВ. Подобна е ситуацията в кв. \"Бенковски\", според зрители на Нова телевизия.\r\n\t\r\n\tВ центъра на София, на бул. \"Г.С. Раковски\" и бул. \"Васил Левски\", изби канализационна шахта.\r\n\tЗаради бурята трамваите по бул. Дондуков\", ул. \"Каменоделска\" и пл. \"Възраждане\" спряха, съобщи кметът Йорданка Фандъкова във фейсбук. На някои места в града не работят светофарите и движението е силно затруднено.\r\n\t\"Всички технически и аварийни екипи са на терен и ще работят до отстраняване на повредите и отводняване на завиряванията\", написа Фандъкова. В общината са получени над 100 сигнала за аварии и наводнения.\r\n\t\r\n\t\r\n\tЖълт код за интензивни валежи и гръмотевични бури е в сила за цялата страна.\r\n\tНа този фон , че ако не им бъдат отпуснати повече пари, от 9 юли ще преустановят работа.", "date": "2018.06.18", "title": "Гръмотевична буря и порои в София"}
{"url": "https://www.mediapool.bg/tarseshtite-ubezhishte-v-es-sa-namaleli-ryazko-minalata-godina-news280457.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко хора са потърсили убежище в Европейския съюз през миналата година. Общият им брой обаче остава по-висок от периода преди мигрантския бум през 2015 г., когато в Европа пристигнаха над 1 милион души и това предизвика политическа криза, която все още разделя ЕС.\r\n\tМолбите за убежище, подадени в ЕС миналата година, са спаднали с 44% в сравнение с предходната година, сочи публикуваният в понеделник доклад Европейска служба за подкрепа в областта на убежището (EASO). Общо 728 470 са били подадените молби през 2017 г. при 1.3 млн. през 2016 г. Допълнителен спад е регистриран и през първите четири месеца на 2018 г., става ясно от данните.\r\n\tНад 1 млн. души са влезнали в ЕС през 2015 г., повечето от които сирийци.\r\n\tСирия, Ирак и Афганистан остават страните, от които най-често идват хората, търсещи убежище в ЕС – 29% от всички молби.\r\n\tБроят на подадените молби отразява резкия спад на хората, предприемащи рисковани пътувания през източното Средиземноморие към Гърция и през централното Средиземноморие към Италия. Все повече хора пътуват от Западна Африка към Испания.\n\n\r\n\tГермания продължава да е европейската държава, където най-много бежанци търсят убежище. През миналата година там са подадени 222 560 молби. Следват Италия, Франция и Гърция. Великобритания е на пето място с 33 780 подадени молби или 4.6% от всички подадени в ЕС.\r\n\tОт всички подадени миналата година молби, 954 100 все още чакат решение, включително 443 640 в Германия.\r\n\tПрез последните две години ЕС се опитва безуспешно да разработи общи правила за убежище, но разговорите по въпроса дали да има задължителна система за разпределението на бежанци в различните държави, все още са в задънена улица.\r\n\tЕвропейските лидери ще дискутират темата отново на срещата си идната седмица. Германски правителствен говорител отрече съобщения в медиите, че извънредни разговори ще се водят този уикенд.\r\n\tПроблемът с бежанците доведе до разрив в германската управляваща коалиция, но в понеделник стана ясно, че баварският Християнсоциален съюз е дал  на канцлера Ангела Меркел, която да се опита да намери общо за ЕС решение по време на срещата между европейските лидери в края на месеца. Ако такова решение не бъде намерено, Германия ще започне да връща масирано мигранти още от границите на страната, заяви германският министър на вътрешните работи Хорст Зеехофер (ХСС).\r\n\tТой предлага временен компромисен вариант: от германските граници първоначално да бъдат връщани само онези кандидати за убежище, които са със забрана за влизане на територията на страната. На съвещание на ръководството на ХСС в Мюнхен министърът е обявил в понеделник, че ще издаде съответните разпореждания още в идните няколко дни.", "date": "2018.06.18", "title": "Търсещите убежище в ЕС са намалели рязко миналата година"}
{"url": "https://www.mediapool.bg/nova-tv-e-razsledvana-za-zloupotrebi-v-reklamnata-si-politika-news280459.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) е образувала производство срещу \"Нова Броудкастинг Груп\" и  свързаната с нея \"Нет Инфо\" по жалби на четири онлайн медии, според които със съгласувана рекламна политика двете компании злоупотребяват с господстващото си положение, нарушават конкуренцията и увреждат средата, принуждавайки рекламодателите да им предоставят по-голямата част от бюджетите си за интернет реклама.\r\n\tПроверката е започнала на 11 юни, става ясно от сайта на КЗК http://reg.cpc.bg/AllNewDossiers.aspx?dt=1. Жалбите са на  \"Уебграунд\", която притежава сайтовете Actualno.com и Expert.bg, \"Спортал.БГ\" – собственик на едноименния спортен сайт,  \"Офф Медия\", управляваща Offnews.bg, както и и \"Дир.БГ\". Сега \"Нова Броудкастинг Груп\" и притежаваната мажоритарно от нея дигитална платформа \"Нет Инфо\" ще се разследват прилагат ли съгласувани практики в рекламата си, дали определят пряко или косвено цени или други търговски условия, чрез които да разпределят рекламния пазар или източниците си на финансиране чрез реклами, с което да ограничават конкуренцията.\r\n\tЧетирите онлайн медии атакуват предлаганата от \"Нова Броудкастинг груп\"  в рекламната ѝ тарифа от 1 януари 2018 г. Същата е  и на \"Нет Инфо\". Тя предвижда преференциални отстъпки на пакетна услуга ТВ + Интернет реклама, която обаче се дава на фирми, които гарантират бюджети в поддържаните от \"Нет Инфо\" сайтове. Тогава са възможни и допълнителни отстъпки за рекламодателя.\r\n\tСпоред жалбоподателите, подобно условие не само обезсърчава конкурентните на пазара, но и в голяма степен поставя клиентите-рекламодатели в положение на принуда. От друга страна, по този начин ще се стигне до изкуствено пренасочване на потребителското търсене в посока предлаганите от \"Нова Броудкастинг Груп\".\r\n\tОстаналите медийни фирми и доставчици на интернет реклама не могат да се конкурират с подобно предложение, тъй като не разполагат с телевизионен ефир и не могат да предоставят комбинирани отстъпки. Това ги поставя в крайно неизгодно положение и техните рекламни оферти няма как да бъдат предпочетени, мотивират претенциите си \"Дир.бг\", \"Офф Медия\", \"Уебграунд\" и \"Спортал.бг.\"\r\n\t \r\n\tТе смятат, че общата рекламна тарифа на двете дружества води до пряко или косвено определяне на цени или други търговски условия и поставяне сключването на договори в зависимост от поемането от другата страна на допълнителни задължения или от сключването на допълнителни договори, които по своя характер или съгласно обичайната търговска практика не са свързани с предмета на основния договор или с неговото изпълнение.\n\n\r\n\tТова застрашава конкуренцията и влошаване качеството на услугата интернет реклама, посочва се още в жалбата.\r\n\tПроверката на медийната група идва в момент, в който трябва да бъде финализирана продажбата на \"Нова Броудкастинг Груп\" на компанията на чешкия милиардер Петър Келнер \"ПиПиЕф Груп\". Постигната сделка с шведската \"Модърн Тайм Груп\", която притежаваше \"Нова телевизия\", за 185 млн. евро  2018 г. Промяната на собствеността трябва да бъде одобрена от КЗК, но антимонополната комисия все още не е започнала да разглежда ефекта на сделката върху медийния пазар. В същото време комисията извършва и проучване на медийния пазар в България.\r\n\t\"ПиПиЕф\"  и с норвежката \"Теленор\" за придобиването на мобилния ѝ оператор в България като подозренията се, че целта на Келнер е обединение на възможностите на медийната и телекомуникационната компания. Придобиването на \"Теленор България\" също трябва да бъде одобрено от КЗК, но и по него няма особено движение.", "date": "2018.06.18", "title": "Нова ТВ е разследвана за злоупотреби в рекламната си политика"}
