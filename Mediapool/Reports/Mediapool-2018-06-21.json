{"url": "https://www.mediapool.bg/ochakva-se-zarnena-rekolta-ot-nad-6-mln-tona-news280600.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 88% от посевите с пшеница са в добро и много добро състояния и се очаква зърнената реколта да надхвърли 6 млн. т, прогнозира земеделският министър Румен Порожанов при откриването на жътвената кампания в землището на сливенското село Жельо войвода.\r\n\tПлощите с пшеница у нас са около 11.5 млн. дка, от ечемик -1.150 млн. дка, а от маслодайна рапица – 1.850 млн. дка, посочват от пресцентъра на агроведомството.\r\n\t\"И тази година българската пшеница ще бъде с високо качество, няма да има проблеми с реализацията, още повече при проблемите с климатични условия в Украйна и Русия, които са основни производители и техните добиви няма да са големи“, коментира още Порожанов.\r\n\tПропадналите площи с пшеница и ечемик у нас заради лошо време са под 0.1%, а при рапицата – 0.3%. \r\n\tИзкупните цени в момента са малко под 300 лв. за тон пшеница, фючърсите за септември са над 350 лв. за тон, а тези за декември се очаква да бъдат още по-високи.", "date": "2018.06.21", "title": "Очаква се зърнена реколта от над 6 млн. тона"}
{"url": "https://www.mediapool.bg/dans-ne-izpalnyava-dori-sadebni-resheniya-za-dostap-do-srs-danni-news280577.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтказът на ДАНС дейността ѝ по използване на специални разузнавателни средства (СРС) да подлежи на институционален и граждански контрол достигна нови висоти.\r\n\tРъководството на секретната агенция вече отказва дори да изпълнява влезли в сила съдебни решения, задължаващи я да предостави статистически данни за обема от СРС, поискани и разрешени от съда за една година, както и броя на лицата, спрямо които са били осъществени.\r\n\tСтава въпрос за решение на Върховния административен съд (ВАС) от края на 2015 г. по дело, заведено и спечелено от Българския хелзинкски комитет (БХК) по Закона за достъп до обществена информация (ЗДОИ).\r\n\tТъй като председателят на ДАНС Димитър Георгиев очевидно отказва да се съобрази с волята на магистратите, правният екип на правозащитната организация завежда повторно дело, което отново приключва с окончателен съдебен акт срещу агенцията, съобщават в четвъртък от БХК.\r\n\tАбсурдният случай се развива на фона на  на председателя на Националното бюро за контрол на СРС-тата Бойко Рашков, че в нарушение на закона службата категорично отказва достъп на проверяващите от бюрото до материали, свързани с тази дейност.\n\n\r\n\t, посочи Рашков в годишния доклад на институцията за м.г.\r\n\tСигнал за притеснителната практика в агенцията е подаден до главния прокурор Сотир Цацаров, но засега реакция от държавното обвинение не личи. Предвид личната позиция на самия Цацаров по отношение на  на Рашков, която , последствия за шефа на ДАНС едва ли ще има.\r\n\tВ случая с делото, заведено от БХК, ВАС задължава за втори път агенцията да се съобрази със закона. Поисканата от комитета информация е за броя искания за използване на СРС-та, направени от службата през 2013 г., броя съдебни разрешения, както и за броя на лицата, поставени под подобен тип контрол през същата година.\r\n\tТогавашният председател на ДАНС отказва да предостави поисканите статистически данни, въпреки че нищо в тях не представлява класифицирана информация по смисъла на закона. Аргументът за отказа обаче е, че в случая ставало въпрос за класификация като служебна тайна: \r\n\tСтановището на Административния съд София-град (АССГ), както и на ВАС обаче, е противоположно и магистратите категорично отсъждат, че агенцията няма законови основания да отказва достъп до подобна информация. Същото е окончателното решение и по повторното дело, след като настоящия шеф на службата на свой ред отказва да се съобрази с волята на съда.\r\n\t, коментира по този повод ръководителят на правната програма на БХК адв. Адела Качаунова.\r\n\tОт БХК напомнят, че Европейският съд по правата на човека (ЕСПЧ) вече се е произнасял, че българското право не съдържа достатъчно гаранции срещу риск от злоупотреба, който е присъщ на всяка система на тайно наблюдение. Точно в тази връзка през 2013 г. отново бе създадено Националното бюро за контрол на СРС-тата. През последните години обаче се появиха недвусмислени сигнали, че работата му последователно е възпрепятствана, както от ДАНС, така и от главния прокурор.\r\n\tПотвърждение на впечатлението, че останалите институции неглижират контрола на СРС-тата и ролята на бюрото в него, бе целият казус около, меко казано,  на неговия зам.-председтел Георги Гатев, както и факта, че парламентът така и не се зае с попълването на неговото място.", "date": "2018.06.21", "title": "ДАНС не изпълнява дори съдебни решения за достъп до СРС-данни"}
{"url": "https://www.mediapool.bg/ek-predlozhi-sazdavaneto-na-evropeiska-granichna-politsiya-news280578.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи граничната служба на ЕС, известна доскоро като Фронтекс, да прерасне в европейска гранична полиция. Предложението бе представено на пресконференция от еврокомисаря по миграцията Димитрис Аврамопулос.\r\n\t \r\n\tТой отбеляза, че това е един от въпросите, чието обсъждане предстои на срещата в неделя между няколко държави от ЕС, посветена на миграционната криза. \r\n\t \r\n\tАврамопулос уточни обаче, че решения на тази среща няма да бъдат приемани.\n\n\r\n\t \r\n\tЕврокомисарят коментира, че въпросите около миграцията поставят под въпрос съществуването на Шенген и на ЕС. По неговите думи постигнатото в последните десетилетия е под заплаха, а едностранните действия не са отговор и могат да го унищожат.\r\n\t \r\n\tАврамопулос съобщи, че ЕС води преговори с държавите от Северна Африка да приемат мигрантите, отправили се с кораб към Европа. По неговите думи северноафриканските държави изразяват ясна готовност да сътрудничат. \r\n\t \r\n\tЕврокомисарят отказа да посочи дори една африканска страна, която е готова да приеме обратно мигрантите, докато молбите им за убежище в ЕС бъдат оценени. \r\n\t \r\n\tДума не може да става за обособяване в Европа на затвор за мигранти като Гуантанамо, против съм, заяви Аврамопулос, цитиран от БТА. \r\n\t \r\n\tТой настоя, че в африканските преходни миграционни центрове ще бъдат установявани подлежащите на закрила и ще се предлага доброволно връщане по родните им места на икономическите мигранти. Еврокомисарят отбеляза, че африканските страни от Магреба ще получават помощ от ЕС за охрана на границите.\r\n\t \r\n\tАврамопулос отбеляза, че засега европейският фонд за Африка отчита недостиг от над един милиард евро и призова на предстоящото заседание на Европейския съвет следващата седмица да бъде постигнато решение. Той добави, че държавите от ЕС, които решат доброволно да участват в разселването на мигранти, ще получат пари в замяна.\r\n\t \r\n\tЕврокомисарят отново призова за бързо и пълно изпълнение на решенията за връщането на мигранти, за които е постановено, че нямат право на закрила в ЕС. Той подкрепи продължаването на споразумението с Турция, за което са необходими още три милиарда евро.\r\n\t \r\n\tМиграционната ни политика трябва да остане изградена на европейските ценности - съпричастност, отговорност и уважение към човешкото достойнство. Не трябва да се обвиняваме взаимно и да пресичаме черти, от които няма връщане назад, призова Аврамопулос. \r\n\t \r\n\tПо неговите думи вътрешните гранични проверки в Шенген не може да траят вечно. \r\n\tНасърчен съм от това, че миграцията отново е във водещите заглавия. \r\n\t \r\n\tТова означава, че нараства политическата воля за намиране на решения. Миграцията ще остане въпрос за дълги години, каза Аврамопулос.\r\n\t \r\n\tМного популисти в Европа дължат съществуването си на този проблем. Носим историческа отговорност, младите ще ни обвинят, ако не опазим европейските постижения. Никога в живота си не съм работил така усилено, както в последните три години. Връщането на границите в ЕС ни праща обратно към тъмните страници от историята, коментира еврокомисарят.", "date": "2018.06.21", "title": "ЕК предложи създаването на европейска гранична полиция"}
{"url": "https://www.mediapool.bg/rusiya-prognozira-mezhduzvezdni-voini-sas-sasht-news280571.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия предупреди, че ще отговори твърдо на планираното от САЩ изграждане на нови, космически ориентирани военни сили, пише руското англоезично издание \"Москоу таймс\". \r\n\t \r\n\tВ понеделник президентът на САЩ Доналд Тръмп нареди на министерството на отбраната да започне процедури \"за създаване на космически сили като шести вид въоръжени сили\". Според електронния вестник идеята ще наложи САЩ да напуснат Договора за открития космос от 1967 г., забраняващ разполагането на оръжия за масово унищожаване в космоса, но не и на конвенционални оръжия.\r\n\t \r\n\tВиктор Бондарев, председател на комисията по отбрана и сигурност в Съвета на федерацията - горната камара на руския парламент, изрази пред РИА Новости надежда, че \"у американската политическа върхушка още са запазени остатъци от здрав разум\" и че Вашингтон няма да излезе от договора. \n\n\r\n\t \r\n\tНо ако това стане, \"естествено не само от нашата, но и от други страни ще последва твърд отговор, целящ да гарантира световната сигурност\", цитира думите му електронният вестник. \r\n\t \r\n\t\"Милитаризацията на космоса е път към катастрофа\", допълни Бондарев.\r\n\t \r\n\tСпоред аналитици в САЩ плановете за създаване на космически сили вероятно ще се сблъскат с трудности, протакане или ще бъдат категорично отхвърлени след президентските избори през 2020 г., отбелязва изданието \"Москоу таймс\", цитиран от БТА. \r\n\t \r\n\tСъздаването на космически войски на САЩ е глупава идея. Това заяви в Туитър американският астронавт Марк Кели, пише в. \"Известия\".\"А после какво - ще обявим подводниците за седми клон и ще ги наречем \"подводни сили\"?\", иронизира астронавтът.\r\n\t \r\n\tГоворителката на руското външно министерство Мария Захарова прогнозира \"междузвездни войни\", пише в заглавие \"Росийский диалог\". Захарова заяви, че Америка не само не изключва евентуални бойни действия в космическото пространство, но се стреми и да получи такава възможност. \r\n\t \r\n\tТя изтъкна, че Щатите вече активно разработват планове за извеждане на оръжия в космоса, отбелязва онлайн изданието \"Политроссия\".\r\n\t \r\n\tПолитологът Константин Соколов нарича думите на Захарова \"правдоподобна версия\". \r\n\t\"Сега САЩ, както виждаме, нарушават и демонстрират презрение към голям брой международни норми\", заявява той. Опазването на мира в космоса е сред основоположните международни договорености, постигнати през 20 век, но днес тя е застрашена, смята руският експерт.\r\n\t \r\n\t\"Напълно е възможно САЩ да са готови да нарушат и тази, нека я наречем международна традиция\", коментира той.\r\n\tСъщевременно много летателни машини вече може да се наричат космически, тъй като достигат границата между околоземното и космическото пространство. \r\n\t \r\n\tИ \"голям брой средства, достъпни за военновъздушните сили, могат да излизат в близкия космос. Какво представляват те - авиационни или космически оръжия?\", казва специалистът. Световната общност тепърва предстои да уточни терминологията, преди да се вземат конкретни мерки по въпроса, подчертава Соколов.", "date": "2018.06.21", "title": "Русия прогнозира \"междузвездни войни\" със САЩ"}
{"url": "https://www.mediapool.bg/udvoyava-se-finansiraneto-za-energoefektivni-proekti-news280575.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУдвояват се средствата за безвъзмездно подпомагане на проекти за използване на водния и геотермалния потенциал в страната и за подобряване на енергийната ефективност на общинския сгради, съобщиха от Министерството на енергетиката след подписването на споразумението за финансиране на програмата \"Възобновяема енергия, енергийна ефективност, енергийна сигурност\" от финансовия механизъм на Европейското икономическо пространство 2014-2021.\r\n\tБюджетът ѝ е близо 33 млн. евро, от които 28 млн. евро са безвъзмездна помощ. В предишния програмен период средствата за тези цели бяха 15.6 млн. евро.  Целта на програмата е да се намали консумацията на електроенергията за постигане на европейските цели в борбата с климатичните промени.\r\n\tСпоразумението за финансирането бе подписано от Грете Одегард, представляваща Комитета на финансовия механизъм, създаден от страните-донори Норвегия, Исландия и Лихтенщайн, и от  Иван Иванов, представляващ Националното координационно звено към Министерския съвет. това стана по време на конференция в Бургас, посветена на възобновяемите енергийни източници.\r\n\tПрисъстващият на парафирането на документа зам.-министър на енергетиката Жечо Станков отбеляза, че и в новия програмен период общините ще получават сто процента грант за проектите им насочени за повишаване енергийната ефективност на сгради като детски градини, училища и администрации.\r\n\tЗа да стартира подаването на проекти за финансиране, трябва да се подпише и споразумение между Националното координационно звено и Министерството на енергетиката, което ще управлява програмата.", "date": "2018.06.21", "title": "Удвоява се финансирането за енергоефективни проекти"}
{"url": "https://www.mediapool.bg/ako-ne-iskame-bulgaria-da-e-vtora-klasa-news280573.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин призрак броди из Европа - призракът на \"двойния стандарт\". Така, както навремето комунистите обещаваха окончателна еманципация на онеправданите и изчезването на класите, така днес и борците срещу \"двойния стандарт\" се грижат да няма \"втора класа\" - всички трябва да са в първа! Егалитарното знаме на Просвещението изглежда отново развято. \"Какво по-хубаво!\" би възкликнал един незапознат с контекста марсиански социолог.\r\n\t\r\n\tСамо че дяволът се крие точно в контекста и детайлите. Така, както Марксовата концепция за \"експлоатация\" е съмнителна, така и самата дефиниция и употреба на понятието \"двоен стандарт\" са силно проблематични. Обикновено това понятие означава, че една общност е систематично дискриминирана и третирана по-зле от останалите. Аршинът за едни е един, а за други - по-взискателен.\r\n\t\r\n\t\n\n\r\n\t\r\n\tДа започнем с българските начини на употреба на аргумента за \"аршина\":\r\n\t\r\n\t- Италианската паста: българите са \"втора класа\", защото купуват италианска паста на цени по-високи от тези в Италия. Грешен аргумент – като се вземат предвид разходите за транспорт и търсенето на този продукт, разликата в цените става абсолютно обяснима.\r\n\t\r\n\t- Цените в София и Лондон: цените на определени продукти в магазини от едни и същи вериги са по-ниски в Лондон, отколкото в София - ерго, българите са \"втора класа\". Отново сбъркан аргумент, който не отчита обемите на търгуваните количества - колкото са по-големи обемите, толкова са по-ниски цените. Понеже населението на Лондон е по-многобройно от това на цяла България, е съвсем логично там някои стоки да се търгуват в по-големи обеми от тези в София;\r\n\t\r\n\t- Дизелът в България е \"кръстен\": вярно е, че горивата в България са с ниско качество и редовно запушват дюзите на возилата. Но затова сме си виновни сами - допуснали сме слаб контрол върху горивата, а той е изключително национален. Вярно е, че сме по-зле третирани, но аршинът си е наш собствен и никой друг не ни третира като \"втора класа\".\r\n\t\r\n\t- Лешниците в шоколада: този аргумент е по-силен от останалите. Наистина е неприятно, когато под една и съща опаковка се крие различен продукт, а само в ситния шрифт е казано, че в него има два лешника по-малко. Вярно е, че този продукт е по-евтин от другия с повечето лешници, но все пак е някак обидно. По принцип там, където покупателната способност е по-ниска, или ще се купува по-малко, или ще се купува по-евтиното - така че не е чудно, че фирмите се опитват да се нагодят към тези реалности. Представете си обаче, че те сменят сегашната си политика и започнат да произвеждат изцяло различни продукти за Източна Европа - да кажем шоколад \"Пенка\", който има два лешника по-малко от шоколад \"Милка\". Дали тогава борците с \"двойния аршин\" ще са доволни?\r\n\t\r\n\tТака, както Маркс \"открива\" в баналните принципи на търсенето и предлагането \"заговор\" срещу пролетариата, така и борците срещу \"двойните стандарти\" са конспиративно настроени. Във всяка пазарна флуктуация, във всяко преследване на пазарен интерес, те търсят пъклен план за дискриминация и системна доминация срещу себе си.\r\n\t\r\n\tПо подобна логика (която сякаш е взета от версия на \"Капиталът\" за детската градина) в България \"патриотите\" направиха от един доста тривиален спор за превозвачите и \"пакета Макрон\" национална кауза за еманципация на България и Източна Европа. Вместо да се перчат в студията като борци против европейския \"двоен стандарт\" обаче, би било добре да търсят съюзници в Европа. В крайна сметка с един среднощен разговор с Макрон и Меркел българският премиер Борисов постигна повече, отколкото телевизионното революционерстване на всички гласовити евродепутати.\r\n\t\r\n\t\r\n\t\r\n\tЗлоупотребата с \"двойния стандарт\" не е българска особеност, а е световна мода. Американският президент е убеден негов привърженик и в негово име повежда търговска война с останалия свят. Според Тръмп американците са третирани нечестно - те купуват стоките на другите, които не отвръщат със същото и не купуват достатъчно \"произведено в Америка\". Това ако не е \"двоен стандарт\", здраве му кажи! За да се бори с тази \"несправедливост\", Тръмп повежда политика, която плаши дори и най-върлите му почитатели в САЩ и по-света.\r\n\t\r\n\tПодобно на повечето аргументи за \"двойния стандарт\", така и този страда от редица дефекти. Като начало: констатациите за търговските дефицити са спорни - според Меркел, ако услугите се добавят към стоките, САЩ имат позитивен търговски баланс с ЕС. Но това са детайли - по-важното е, че никой не може да предвиди какви ще са ефектите от една истинска търговска война върху световната икономика. Мнозина смятат, че такава война е била една от причините за Голямата депресия през 30-те години.\r\n\t\r\n\tПримерът с Тръмп показва, че \"двойният стандарт\" и \"Америка на първо място\" са всъщност един и същ аргумент. Това е опортюнистичен по своя характер аргумент: в рамките на една глобализирана, световна система всеки трябва да защитава изключително своя интерес, ако трябва и с конфронтация. Българските \"патриоти\" възприеха тази тактика - те няма да излизат от ЕС, но в него ще гонят българския интерес до дупка. \"Какво по-хубаво от това!\" отново би възкликнал марсианският социолог.\r\n\t\r\n\t\r\n\t\r\n\tПроблемът с марсианското заключение е, че то отново е повърхностно. \"Двойният стандарт\" и \"държавата X на първо място\" са спрегнати аргументи, които илюстрират една истинска дилема. От една страна светът може да премине към система на национален егоизъм (или \"суверенитет\" за благозвучие), при която всяка държава се води единствено и само от собствените си интереси, като разчита основно на себе си за тяхната защита. Има ли мигрантска криза - всеки си затваря границите. Има ли търговски дисбаланс - всеки решава да налага наказателни мита. Има ли спор за превозвачи - излизаме от ЕС, но първо блокираме Брюксел с камиони.\r\n\t\r\n\tВ свят на национален егоизъм някои ще са много по-равни от други. САЩ, Германия и ЕС могат да си навредят един другиго, както и на целия свят. България ще може да навреди единствено на себе си и примерът със \"заплахата\" на превозвачите за \"референдум за излизане от ЕС\" е илюстрация на тази теза. Но проблемът е по-дълбок - светът на националния егоизъм вече се е случвал и той не е бил никак приятен.\r\n\t\r\n\tВторият избор на дилемата е националният егоизъм да бъде омекотен и модериран от наднационални структури, които разпределят благата и тежестите на принципна, по-справедлива основа. В Европа ЕС е основната наднационална структура, но подобна функция изпълняват и организации като Световната търговска организация, Съвета на Европа, ОССЕ, НАТО и т.н. Вторият избор предполага укрепването на тези организации и търсенето на колективни решения на проблемите. Меркел и Макрон в момента са политическите лидери, които застават зад този модел, но съпротивата на национал-суверенистите срещу тях нараства, включително в собствените им държави. Споразумението между Меркел и Макрон за общ бюджет на еврозоната е стъпка в утвърждаване на тяхната солидаристка логика, макар че много ще зависи от конкретиката на решението. Така или иначе този бюджет ще даде на еврозоната инструмент за колективно справяне с икономически кризи, с какъвто в момента тя не разполага.\r\n\t\r\n\tВ тази ситуация онези, които са наистина загрижени България да не остане \"втора класа\" член на ЕС, не бива да си губят времето с лешници и памперси, а е добре да се концентрират върху членството на страната в еврозоната. Това членство ще е реалната гаранция, че България ще се ползва от всички защити срещу глобален натиск от страна на световни опортюнисти, мегакомпании и международни рекетьори: т.е. че българите няма да станат жертва на нечий национален егоизъм, процъвтяващ в този край на Европа.\r\n\t\r\n\tПарадоксът е в това, че най-гръмогласните борци срещу \"двойните стандарти\" са тези, които са и най-големите скептици по отношение на колективните форми на опазване на националните интереси. По уж \"патриотични\" подбуди те тласкат България към маргинализация в ЕС. А това е нещото, което със сигурност би я направило \"второкласен член\". Тоест - реалният риск за България е да се окаже \"втора класа\" заради прекалена борба с \"двойния стандарт\".", "date": "2018.06.21", "title": "Ако не искаме България да е \"втора класа\""}
{"url": "https://www.mediapool.bg/manolova-s-uspokoitelen-barter-reshete-problema-na-maikite-i-podavam-ostavka-news280568.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОмбудсманът  Мая Манолова обяви, че ще подаде оставка,  ако подготвеният от нея законопроект  за личната помощ  бъде приет в спешен порядък от Народното събрание. Тя предложи на парламента в четвъртък “успокоителен бартер“  на всички, които по думите ѝ, са разтревожени от високия ѝ обществен рейтинг. В същото време БСП внесе в парламента проект на решение на парламента за отмяна на лятната ваканция на депутатите, за да може да се реши законодателно проблемът с подпомагането на деца с увреждания за което настояват с палатков протест майки.\r\n\tМанолова настоява също така да бъдат приети законопроектите за личния фалит и свръхправомощията на банките, като в замяна ще освободи поста на национален обществен посредник предсрочно.\r\n\tПовод за заявеното намерение на Манолова е фактът, че Националният съвет за интеграция на хора с увреждания отхвърли законопроекта за личната помощ. Той не получи подкрепа от национално представените организации на хората с увреждания, финансовото министерство, синдикатите и бизнеса. Причината е, че според тях законът не защитава интересите на всички хора с увреждания.\r\n\t, коментира Манолова в четвъртък пред БНТ.\r\n\tТя заяви, че в “политиките уж за защита на хората с увреждания“ се наливат 169 млн. лева за чужда помощ и за асистентски услуги на 11 158 души.\n\n\r\n\t, каза още Манолова.\r\n\tТя бе категорична, че “статуквото, което се подкрепя от националния съвет на хората с увреждания, е дискриминационно“.\r\n\t, заяви Манолова.\r\n\t\r\n\tБСП на свой ред съобщи, че е поставила условие на правителството да внесе законодателни предложения до края на юли и самата левица има готовност да се включи в решаването на проблема с конкретни текстове.\r\n\tЛидерът на социалистите Корнелия Нинова съобщи, че е имало среща с протестиращите майки и те са били информирани, че в деловодството на Народното събрание е внесен проект за решение за отмяна на лятната ваканция на парламента.\r\n\t, мотивира Нинова предложението на БСП.\r\n\t \r\n\tВ него се иска парламентът през целия месец август да се занимава само с тази сложна материя, която трябва да бъде съгласувана с организациите на хората с увреждания, профсъюзите, работодателските организации, институциите и др., за да се вземат работещи решения, водещи до реални резултати за хората с увреждания.\r\n\tПо-късно Десислава Атанасова от ГЕРБ заяви, че партията ѝ е готова  да удължава заседанията на парламента и да работи и посред нощ, за да се приемат законопроекти за разрешаване на проблемите на децата с увреждания, но лятната ваканция на депутатите през август  няма да бъде отменяна. Тя определи предложението на левицата като \"популизъм\".\r\n\t\r\n\tСъщевременно национално представителните организации на хората с увреждания поискаха мерките за личната помощ да са част от Закона за социалните услуги и Закона аз хората с увреждания.\r\n\t, каза зам.-председателят на Националния съвет за интеграция на хората с увреждания към Министерския съвет Адриана Стоименова.\r\n\tМежду национално представителните организации на хората с уврежания и протестиращите майки от палатковия лагер пред парламента от месеци има сериозно напрежение и противопоставяне. Според майките на деца с увреждания казионните организации блокират решаването на проблемите от институциите и затова настояват за преустановяване на диалога с тях.\r\n\tВъпреки че се обявиха против езика на омразата и противопоставянето, национално представителните организации хвърлиха в четвъртък неподплатена с никакви факти информация за финансиране на протести с пари по програми за хора с увреждания.\r\n\t, заяви Стоименова.\r\n\tПредседателят на Съюза на слепите в България Васил Долапчиев коментира, че настоящото правителство е първото, което е набрало кураж да започне кардинални и дълбоки реформи в областта на проблемите на хората с увреждания.\r\n\tТой изрази подкрепата на организациите за зам.-министъра на социалната политика Росица Димитрова, която подаде оставка в сряда, приета от премиера Бойко Борисов. Долапчиев допълни, че националните организации са изпратили писмо в подкрепа на Димитрова до премиера Борисов и вицепремиера Валери Симеонов с молба тя да бъде възстановена на работа.\r\n\tВеска Събева от Асоциацията на родителите на деца с епилепсия коментира, че хората с увреждания в България са около 648 000. , призова Събева.", "date": "2018.06.21", "title": "Манолова с \"успокоителен бартер\": Решете проблема на майките и подавам оставка"}
{"url": "https://www.mediapool.bg/tereza-mei-pobedi-proevropeiskite-buntari-po-temata-za-brekzit-no-raznoglasiyata-ostavat-news280572.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското правителство съумя вчера да прокара в парламента законопроекта си за Брекзит, но то остава вкопчено в противопоставяне с някои от депутатите за това как да протече процесът на излизане от ЕС.\r\n\tТака нареченият \"Закон за оттегляне от ЕС\" беше приет, след като правителството на премиера Тереза Мей спечели гласуването с много малко мнозинство. Долната камара на парламента, Камарата на общините, отхвърли с 319 срещу 303 гласа предложението да се изисква одобрение на парламента преди подписването на окончателно споразумение за условията на раздялата с ЕС - или преди излизане от съюза без споразумение, ако се стигне до такъв вариант.\r\n\t \r\n\tПо-късно през деня законът за оттеглянето, чиято цел е да замени хилядите правила на ЕС с британски, беше приет и в горната камара на парламента, Камарата на лордовете, която беше последна пречка преди приемането му. Законът ще влезе в сила, когато бъде утвърден и от монарха, което е формалност. \r\n\t \r\n\tМнозинството от депутатите е за запазване на тесни отношения със съюза, така че ако поправката, изискваща одобрение от парламента беше приета, това щеше да намали вероятността за Брекзит без споразумение между Брюксел и Лондон. Това е развой, от който се опасяват деловите среди в Обединеното кралство, но се харесва на някои евроскептици в консервативното правителство на малцинството на Мей, искащи пълна раздяла със съюза.\r\n\t \r\n\tМиналата седмица срещу премиера имаше бунт на проевропейски депутати в парламентарната група на партията ѝ, но министър-председателят избегна поражението с обещание да предостави на парламента правото да има все пак някакъв \"значим\" глас по споразумението за излизане от ЕС.\r\n\t \r\n\tПроевропейските депутати след това обвиниха правителството, че не е спазило думата си, защото е предложило не \"значим\", а само \"символичен\" глас на парламента по окончателното споразумение за излизането, без той да има възможност да поеме контрол над преговорите.\r\n\t \r\n\tГоворителят на Лейбъристката партия за Брекзит Киър Стармър обвини Мей, че казва следното на парламента: \"Лош късмет. Ако не харесвате предложеното от мен споразумение, може да получите нещо още по-лошо\".\r\n\t \r\n\tБунтарите искаха да изменят Закона за оттегляне от ЕС така, че ако не харесат евентуалното споразумение с Брюксел или разговорите с ЕС се провалят, да могат да върнат правителството на масата за преговори.\r\n\t \r\n\tПравителството твърдеше, че това би отслабило преговорните му позиции.\r\n\t \r\n\t\"Не може да започнеш преговори без правото да ги напуснеш\", каза в парламента министърът по въпросите на Брекзит Дейвид Дейвис. \"Ако го направиш, това вече не са преговори.\"\r\n\t \r\n\tНо Дейвис добави, че председателят на Камарата на общините ще решава дали депутатите могат да внасят изменения във всеки предложен текст за Брекзит, представен на камарата.\r\n\t \r\n\tТази отстъпка беше достатъчна на депутата от Консервативната партия и водач на разбунтувалото се проевропейско крило Доминик Грийв да даде ход назад и да каже, че ще подкрепи правителството.\r\n\tТой заяви, че правителството е признало \"върховенството на парламента над изпълнителната власт\".\r\n\t \r\n\tМакар че законопроектът за оттеглянето отстрани една от големите пречки, правителството е изправено пред още проблеми в парламента през следващите месеци и по други законодателни актове за Брекзит.\r\n\t \r\n\tИзминаха две години, откакто Великобритания избра с 52 срещу 48 процента да напусне 28-членния ЕС след четири десетилетия на членство. До датата на излизането - 29 март 2019 г., остават осем месеца.\r\n\t \r\n\tНо Великобритания - и нейното правителство - остават разделени по въпроса за Брекзит, а лидерите на ЕС продължават да изразяват разочарование, че липсват, както се изразяват те, ясни предложения от Обединеното кралство за бъдещите отношения.\r\n\t \r\n\tПравителството на Мей е разделено на две подкрепящи излизането от ЕС групи министри - министърът на външните работи Борис Джонсън е за пълна раздяла с ЕС, а други, като министъра на финансите Филип Хамънд, искат да бъдат запазени тесни отношения със съюза, най-големия търговски партньор на Великобритания.\r\n\t \r\n\tТози месец трябваше да бъде публикуван документ за становището на правителството на Обединеното кралство за бъдещите отношения, но това се отлага за юли, защото кабинетът не може да се обедини около единна позиция.\r\n\t \r\n\tВчера водещият преговарящ на Европейския парламент по въпроса за Брекзит Ги Верхофстат заяви, че продължава да се надява до есента да бъде сключено окончателно споразумение за излизането между Брюксел и Лондон, за да може националните парламенти да го одобрят преди март.\r\n\t \r\n\t\"Най-лошият сценарий за двете страни е да няма никакво споразумение\", каза той пред британски депутати. \"Сътресенията в икономиката, до които ще се стигне, не само на континента, но със сигурност и във Великобритания, ще са огромни и трябва да ги избегнем.", "date": "2018.06.21", "title": "Тереза Мей победи проевропейските  бунтари по темата за Брекзит, но разногласията остават"}
{"url": "https://www.mediapool.bg/korumpiran-meditsinski-asistent-v-rumaniya-shte-raboti-100-dni-v-manastir-news280574.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСто дни обществено полезен труд в манастир - такова наказание постанови съд в Румъния за медицински асистент, който призна, че е вземал подкупи, съобщава информационният сайт Зиаре, цитиран от БТА.\r\n\tСъдът в окръг Бихор, Северозападна Румъния, осъди Ладислаус Йоханес Пеле на три години затвор условно и 100 дни обществено полезен труд в манастира на Светия кръст в Орадя или в местното кметство. Медицинският асистент е получил също забрана на някои права за период от три години.\r\n\tЛадислаус Пеле бил асистент на доктор Анка Домника Григореску в Службата за медицинска експертиза на Окръжната пенсионна каса в Бихор. Лекарката, със съдействието на асистента, искала подкупи от хората, за да изпълни служебните си задължения, като издаване на медицински решения за степен на инвалидност, удължаване на отпуск по болест и други.\r\n\tЧаст от получените подкупи тя давала на асистента. Въпросната лекарка бе осъдена на две години затвор ефективно.", "date": "2018.06.21", "title": "Корумпиран медицински асистент в Румъния ще работи 100 дни в манастир"}
{"url": "https://www.mediapool.bg/za-lazhlivi-oferti-ot-shoden-na-neiniya-sait-predupredi-uizear-news280579.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНискатифната авиокомпания \"УизЕър\" (WizzAir) предупреди клиентите си, че съществува интернет сайт и Фейсбук страница, силно наподобяващи официалните на превозвача, в които се публикуват лъжливи оферти, които могат да заблудят потребителите, че действително са отправени от \"УизЕър\".\r\n\tТози сайт и постове в социалната мрежа съдържат твърдения, че потребителите могат да купят 2 билета на \"УизЕър\" за 1 евро, ако споделят поста и коментират във Фесбук, което не е вярно.\r\n\tПревозвачът напомня, че всички негови промоции и конкурси се обявяват единствено на официалния му сайт wizzair.com, официалната Фейсбук страница и бюлетина му.\r\n\tКомпанията обяви, че ще предприеме всички необходими действия срещу разпространителите на лъжливи твърдения, че я представляват и така подвеждат потребителите. Тя също така съветва клиентите си да не кликат върху линкове към други страници, различни от официалните ѝ комуникационни платформи.", "date": "2018.06.21", "title": "За лъжливи оферти от сходен на нейния сайт, предупреди \"УизЕър\""}
{"url": "https://www.mediapool.bg/ministar-predsedatelkata-na-nova-zelandiya-rodi-i-si-vze-6-sedmitsi-otpusk-news280576.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМинистър-председателката на Нова Зеландия Джасинда Ардън роди първото си дете – момиченце, което тежи 3.31 кг. Така тя става втората в историята жена начело на държавата си, която ражда по време на мандата. Първата беше министър-председателката на Пакистан Беназир Бхуто, родила дъщеря през 1990 г.\r\n\t37-годишната Джасинда Ардън е най-младият премиер на Нова Зеландия от 1856 г. насам.\r\n\tТя е родила в четвъртък рано сутринта в болницата в Оуклънд четири дни преди термина.\r\n\tАрдън вече е в отпуск по майчинство, който ще трае 6 седмици. През това време задълженията ѝ ще изпълнява вицепремиерът Уинстън Питърс. Ардън обеща да не изпуска нещата от контрол и да работи с правителствени документи у дома.\r\n\tДжасинда Ардън съобщи новината за раждането в социалните медии.\n\n\r\n\t\"Добре дошла в нашето село, мъниче\", написа тя.\r\n\t\r\n\tАрдън допълни, че се чувства късметлийка и благодари на медицинския екип. Ардън помести снимка в Инстаграм и коментира, че тя и партньорът ѝ сега изпитват същите чувства, както и останалите хора, когато за пръв път стават родители, както и че благодари за топлотата и пожеланията, отправени ѝ от много хора.\r\n\tСлед като се разбра, че Ардън е станала майка, заваляха пожелания и от нейни колеги политици.\r\n\tДжасинда Ардън е лидер на Лейбъристката партия, която на изборите през септември 2017 г. получи 46 места в парламента и увеличи представителството си с 14 депутати, отбелязва Би Би Си.\r\n\tПрез октомври 2017 г. Ардън стана най-младата жена в света, избрана за министър-председател. Тя е третата жена премиер в историята на Нова Зеландия след Джени Шипли (1997-1999) и Хелън Кларк (1999-2008).\r\n\tАрдън обяви в края на януари т.г., че е бременна и заедно с партньора ѝ Кларк Гейфърд очакват дете през юни.\r\n\t\"Аз не съм първата работеща жена, която има дете. Много са правили това преди мен\", каза Ардън.\r\n\tБившата премиерка Хелън Кларк честити на Ардън и заяви, че нейното раждане е хубав пример за младите хора в страната. Джасинда се справя забележително, отбеляза Кларк и допълни, че Ардън се справя чудесно, Нова Зеландия също. \"Мисля, че като страна показваме голяма зрялост с това\", каза Хелън Кларък.", "date": "2018.06.21", "title": "Министър-председателката на Нова Зеландия роди и си взе 6 седмици отпуск"}
{"url": "https://www.mediapool.bg/sofiya-se-pohvali-s-po-chist-vazduh-news280580.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъздухът в София е бил по-чист през първите три месеца на годината в сравнение със същия период на 2017 г. С това постижение се похвали Столичната община в четвъртък. Освен, че превишенията на допустимата концентрация на фини прахови частици бил по-малко, самите концентрации също били по-ниски в сравнение с преди година.\r\n\tДанните, цитирани от общината, са от станциите на Изпълнителната агенция по околна среда. Според тях превишенията през първите три месеца на 2018 г. били със 100 по-малко в сравнение с 2017 г. Абсолютният им брой не се съобщава.\r\n\tПроверка на Mediapool в данните на агенцията по околна среда показа, че и през ноември и декември 2017 г. дните с регистрирано наднормено запрашаване са били по-малко в сравнение с година по-рано.\r\n\tПо данни на платформата Airsofia.info в София е имало 70 дни с превишения на праховите частици през изминалия отоплителен сезон. С около 15 повече са били те в Пловдив.\r\n\t\"Освен количествено, намалението (в София - б.а.) е и качествено, като отчетените средни концентрации за тримесечието варират в диапазона между 30 и 53 микрограма на куб. метър, докато година по-рано са в диапазона 52-77 микрограма на куб. метър\", пише в съобщението на общината. Максималната допустима концентрация за денонощие е 50 микрограма на куб. метър.\n\n\r\n\tСпоред местната власт подобрението в състоянието на въздуха се дължи на усилията на общината и гражданите. \"Тенденцията за намаляване е трайна и очакванията ни са тя да се запази. Вярвам, че все по-ясно се осъзнава, че всички участваме във формирането на качеството на въздуха и че от всички нас зависи какъв точно въздух ще дишаме. Дали ще слезем от автомобила си и ще се качим в градския транспорт, дали ще оставим колата си да пуши или ще я приведем в изправност, дали ще изхвърляме по график едрогабаритните отпадъци или не, дали ще паркираме в зелените площи или не, дали ще изберем екологично отопление или не - това са ежедневни малки избори, които всеки от нас прави според възможностите си\", заяви зам.-кметът по околна среда Йоана Христова, цитирана от пресцентъра на общината.\r\n\tВъпреки отчетеното по-малко замърсяване, през миналата зима граждани неколкократно протестираха срещу мръсния въздух в София. Общината пък прие план за действие при сериозни замърсявания на въздуха, който включва и пускането на евтин градски транспорт в дните с много голямо запрашаване. Марката, известна като \"зелен билет\", с който за 1 лев се пътува в цялата градска мрежа за ден, беше задействана само веднъж през миналата зима.\r\n\tОт общината съобщиха още, че през първите три месеца на тази година е възложено измиване на улици и булеварди 33 пъти, а общата площ на измитите пътни платна е 3177 дка.\r\n\tМеждувременно Столична община стартира кампания за насърчаване на алтернативното на личните автомобили придвижване в градска среда – включително с градски транспорт, колело или пеша. Анализите показват, че 57% от замърсяването на въздуха идва от транспорт, докато София е европейската столица с най-много автомобили на глава от населението, а в 70% от колите се вози само по 1 човек.", "date": "2018.06.21", "title": "София се похвали с по-чист въздух"}
{"url": "https://www.mediapool.bg/tsvetanov-uveri-che-rositsa-dimitrova-nyama-da-bade-izgubena-kato-ekspert-news280582.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t, коментира в четвъртък пред Нова телевизия председателят на парламентарната група на ГЕРБ Цветан Цветанов.\r\n\tПреди ден премиерът Бойко Борисов прие оставката на Димитрова, която насред скандала с оставката на социалния министър Бисер Петков и недоволството на майките на деца с увреждания, се оказа на социална конференция в Ню Йорк с билет за бизнес класа на стойност 8306 лева. \r\n\t, заяви Цветанов.\r\n\t, поясни още Цветанов.", "date": "2018.06.21", "title": "Цветанов увери, че Росица Димитрова \"няма да бъде изгубена като експерт\""}
{"url": "https://www.mediapool.bg/ft-sofiya-flirtuva-s-moskva-i-pekin-za-belene-dokato-goni-drugi-investitori-news280583.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКато \"необичаен обратен завой\", смаял Брюксел, и странен скъпо струващ флирт с държавни компании от Русия и Китай на фона на гонене на частни американски и европейски инвеститори от България, описва \"Файненшъл Таймс\" опитите на третото правителство на ГЕРБ да съживи проекта за строеж на АЕЦ \"Белене\".\r\n\tВ  на Нийл Бъкли се припомня как преди шест години България отхвърли многомилиардния проект заради галопиращите разходи, как \"бойният премиер на България Бойко Борисов го нарече \"корупционната схема на века“ и как в началото на юни парламентът одобри рестарта на АЕЦ \"Белене\".\r\n\t\"Обратът предизвика смайване в Брюксел. Проектът в Белене, в северната част на страната, ще получава ядреното си гориво от Русия – в противоречие с политиката на ЕС за намаляване на енергийната зависимост от Русия и създаване на либерализиран европейски енергиен пазар. Какво се промени?\", пита Бъкли и отговаря, че причината е арбитражното решение по спора с \"Росатом\" за ядреното оборудване, по което България трябваше да плати над 600 млн. евро. \"България вече е инвестирала 1,5 млрд. евро в начинанието – немалка сума за страна с годишен БВП от около 47 млрд. евро\", допълва той.\r\n\t\"София можеше просто да отпише разходите, да се опита да продаде реакторите на трета страна (твърде сложно) или да опита отново да завърши проекта дори и с очаквана цена до завършването от над 10 млрд. евро – тази възможност изглежда има поне мъничко основание. АЕЦ \"Белене“ е била замислена първоначално да замести остаряващата съветска ядрена централа в Козлодуй. Но централата, която осигурява 30% от електроенергията на България, подписа договор за удължаване на експлоатацията до 2049 г.\", продължава коментарът.\r\n\tСпоред автора му няма видима нужда от енергийна мощност и в Белене. Бъкли цитира критици на проекта, според които новата ядрена централа ще изгони инвеститорите във възобновяеми източници и ще затвори комплекса от три въглищни централи \"Марица-изток“, в които работят хиляди души.\n\n\r\n\tЦитирайки анализи, според които цената на тока от АЕЦ \"Белене\" ще е двойно по-скъпа от настоящите пазарни цени в региона, коментарът отбелязва, че \"флиртът на България с Пекин и Москва покрай един толкова скъп проект изглежда особено странен на фона на опитите на правителството да прекрати фиксираните дългосрочни цени за изкупуване с две чужди компании, които били твърде високи – въпреки че са доста по-ниски от цената, на която би се продавала енергията от \"Белене“. Визирани са договорите с американската \"Ей И Ес\" и базираната в САЩ, но листвана на борсата в Лондон \"КонтурГлобал“, които произвеждат една пета от електроенергията в България чрез модерните си централи, работещи с местни въглища от комплекса \"Марица Изток\".\r\n\tСпоред анализатора действията на българското правителство срещу \"Ей И Ес\" и \"КонтурГлобал\" може да са \"лош сигнал за чуждите инвеститори наред с оттеглянето на италианската \"Енел“, германската Е.ОН и чешката ЧЕЗ, които напуснаха България през последните години.\r\n\tВ статията се цитира енергийния консултант Илиян Василев, който допуска, че Борисов използва \"Белене“ в сложна партия шах с Русия за докарването на \"Турски поток\" до планирания край Варна газов хъб, което на практика ще съживи прекратения през 2014  г. проект за руския газопровод \"Южен поток“.\r\n\t\"Такива мегапроекти са примамливи за политиците. Но ако те оставят България в ръцете на държавните интереси на Русия или Китай, а в същото време притискат и гонят частни европейски и американски инвеститори, ще направят дългосрочна лоша услуга на най-бедната страна в ЕС\", завършва \"Файненшъл Таймс\".", "date": "2018.06.21", "title": "ФТ: София флиртува с Москва и Пекин за \"Белене\", докато гони други инвеститори"}
{"url": "https://www.mediapool.bg/borisov-se-oplaka-kolko-trudno-se-upravlyava-v-div-populizam-news280584.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов използва в петък икономически форум в Пловдив, за да \"дебатира\" сам по вота на недоверие срещу правителството, внесен от БСП в сряда. Партията на Корнелия Нинова иска оставката на правителство заради провала на политиките в сектора за сигурност.\r\n\t\"С какво сме вредни? Че докарахме пари от Европа и спряхме мигрантите?\", попита премиерът участниците във форума \"Комплексният контекст на растежа\". Той се организира от известния Делфийски икономически форум, който се провежда всяка година в Гърция пред март. Гостите в Пловдив бяха предимно министри на Борисов и бизнесмени, които нямат отношение към вота на недоверие на БСП.\r\n\tВ този контекст премиерът се оплака пред бизнеса, че не се управлява лесно в условията на див популизъм, който е обхванал света и напоследък и България. Борисов обаче увери инвеститорите, че икономиката в България се развива добре и се променя. България успявала да се справи и с мигрантската криза.\r\n\t\"Тези, които искат вот на недоверие, да си спомнят какво беше в Харманли и Любимец. Да си спомнят бежанските бунтове. Казвам го с вродената си скромност. Дойде ли БСП на власт, всички фондове спират. Когато ГЕРБ управлява, фондовете си вървят. Кажете едно: \"Благодаря\". С кое сме вредни и с кое те (БСП) са били по-добри?\", каза премиерът и допълни, че контрабандата в страната значително е намаляла.\r\n\t\n\n\r\n\t\"Имаме 5.7% внос повече в машиностроене и информационни технологии. Никнат завод след завод. Като влизате в Пловдив виждате какви предприятия има. С хиляди работни места, за които не стигат работници. Не случайно кредитните агенции дават изключително добра перспектива на България. 10% плосък данък, 20% ДДС - идеално за инвеститори. И това ще продължи, докато управляваме\", категоричен е премиерът.\r\n\tТой каза, че безработицата е паднала под 6 процента – в някои градове липсвали работни места, но в други безработни били само тези, на които не им се работи.\r\n\t\"Има стабилен фискален резерв и бюджетен излишък. До края на годината ще смъкнем дълга до 24%. Това дава по-големи перспективи за влизане в чакалнята на еврозоната\", каза Борисов. Преди две седмици финансовият министър Владислав Горанов обяви, че България си поставя за цел да влезе в чакалнята на еврозоната (ERM 2) и банковия съюз до една година.\r\n\t\"Какво правим по инфраструктурата? Опитайте да си представите, ако тръгнете от Пловдив и по \"Струма\"1 за часове отивате на Солун. Коридор №8 София-Скопие-Тирана. Ако карате по коридор № 10 - Истанбул-Пловдив София- Любляна- Братислава. Какво повече бизнесът би желал? Прекрасни места за инвеститори и разширяване на производството. Природа и енергийни ресурси. Пренос на ток, пренос на газ\", каза Борисов.\r\n\tТой съобщи, че през юли в Солун ще има среща на четворката България, Румъния, Сърбия и Гърция за бъдещите енергийни и инфраструктурни проекти.\r\n\t\r\n\tБойко Борисов специално благодари на големите гръцки инвеститори в България и се обърна към Димитрис Куркулас, който също присъства на форума.\r\n\t\"Не мога да не се обърна към Джордж Кремлис - човекът, на който може да направим паметник. Това, което е сторил в областта на екологията и магистралите за България, е много. Един ден, Жорж, ще разкажа за всеки един обект какъв принос имаш\", каза Борисов на госта. Куркулас бе представител на Европейската комисия в София, докато България преговаряше за своето членство в ЕС.\r\n\tБългарският премиер свърза гръцките инвеститори с историята на оракула в Делфи.\r\n\t\"В древността в Делфи са се преустановявали войните. Пълководците са се събирали и са си говорили. Сега Гърция е трети инвеститор в България с над 3 млрд. евро обороти. Едно от старите имена на Пловдив е Филипополис. Ако сме като нашите приятели от Македония, можехме да кажем, че Филип Втори има нещо общо и с нас\", пошегува се министър-председателят, цитиран от \"24 часа\".\r\n\tОт бизнеса и историята на античността Борисов пак се прехвърли към съвремието и проблема с мигрантите. Той каза, че България спира \"100% от притока на мигранти към ЕС\". Премиерът обясни, че бежанците ги приемаме и настаняваме в специални центрове.\r\n\t\"И след това по график, ако гръцкият бизнес (в България) иска работници, поема грижата по тях и ги оставя. Другите се връщат в своите държави по име и пръстови отпечатъци\", обясни премиерът.\r\n\tПолитологът Иван Кръстев, който участва във форума, заяви, че има моменти в историята, където е по-лесно да направиш нещо, отколкото да разбереш какво става.\r\n\t\"Мисля, че това се случва в България. България успя да задържи Балканите на картата на Европа\", каза Кръстев.\r\n\tВ началото на форума министър-председателят бе посрещнат от пловдивския кмет Иван Тотев, от чужди дипломати и журналисти. \"Щом сте тук ще научите български\", каза на посланиците Борисов, след като те го поздравиха на английски език, а той им отвърна с \"Добър ден\".\r\n\tВ двудневния форум участват вицепремиерите Томислав Дончев и Екатерина Захариева, министърът на българското европредседателство Лиляна Павлова, министърът на енергетиката Теменужка Петкова, министърът на икономиката Емил Караниколов, министърът на туризма Николина Ангелкова, министърът на регионалното развитие и благоустройството Николай Нанков. \r\n\tСред участниците са и министърът на енергетиката на Република Сърбия Александър Антич, регионалният директор на Световната банка за страните от ЕС Аруп Банерджи, държавният секретар в Министерство на външните работи на Румъния Джордже Чамба и други изтъкнати и формиращи общественото мнение личности от Европа.\r\n\tПловдивският икономически форум се организира от Делфийския икономически форум и от Центъра за либерални стратегии в София. Форумът ще коментира предизвикателствата пред България, региона и Европа. Крайната му цел е чрез диалог и споделяне на идеи и визии да допринесе за успешната трансформация на България и за отключването на потенциала за социален и стопански растеж. Форумът ще се провежда всяка година през юни в Пловдив. Той е под егидата на Американската търговска палата в България, Италианската търговска палата в България, Конфиндустрия Италия и Гръцкия бизнес съвет в България.", "date": "2018.06.21", "title": "Борисов се оплака колко трудно се управлява в див популизъм"}
{"url": "https://www.mediapool.bg/chetvarta-banka-u-nas-sashto-smyatala-da-finansira-inerkom-za-chez-news280587.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзвън известните три български банки, които са били готови да финансират сделката на пазарджишката \"Инерком\" за придобиването на българските енергийни активи на чешката ЧЕЗ, още една кредитна институция у нас е смятала да подкрепи Гинка Върбакова за  придобивката, предизвикала политически и обществен скандал в България, както и множество въпроси в Чехия. В момента се чака дали Върбакова ще успее да осигури 340 млн. евро за плащането на сумата, което трябва да стане до края на ноември.\r\n\tФинализирането на сделката обаче все повече е под въпрос, тъй като преговорите на \"Инерком\" с част то банките са претърпели провал, по информация на източници на Mediapool, а освен това в петък – 22 юни, на на ЧЕЗ АС се очаква смяна на надзора, което на свой ред може да доведе до смяна на мениджмънта и действия срещу сделката, която създаде репутационни проблеми за чешката компания\r\n\tЗа четвъртата банка става ясно от писмо на Българската народна банка, с което Mediapool разполага, до председателя на парламента, с което се изпълнява искането на временната комисия в Народното събрание, разследваща сделката \"ЧЕЗ\", банковият регулатор да даде информация за  относно поетите финансови ангажименти от български банки относно сделката между \"Инерком\" и ЧЕЗ.\r\n\tБНБ е питала 21 банки у нас и четири клона на чужди кредитни институции дали са поемали ангажименти да кредитират \"Инерком\", дали са издавали писма за намерение \"ЧЕЗ Груп\" в България след придобиването на активите ѝ. Седемнадесет институции са отвърнали, че не участват и не са участвали във финансиране, не са поемали ангажименти и не са заявявали интерес към сделката.\r\n\tЕдна от банките е информирала, че е издала банкова гаранция в полза на едно от дружествата от \"ЧЕЗ Груп\" за участие в процедурата по продажба на активите у нас, която е обезпечена с негови пари в сметка на кредитната институция. БНВ не посочва коя е тази банка, но според запознати става въпрос за \"Уникредит Булбанк\", в която са сметките на дружествата на ЧЕЗ в България и въпросната банкова гаранция е необходим в преговорите с евентуалния купувач документ, който при провал на сделката по вина на ЧЕЗ да компенсира избрания нов собственик.\n\n\r\n\tЧетири от българските кредитни институции са обявили пред БНБ, че са заявявали интерес за потенциално участие във финансиране на евентуална сделка по придобиване на активите на ЧЕЗ в България. В тази връзка те са предоставили на \"Инерком\" писма за интерес, писма за намерения и писма за подкрепа, които обаче съдържали изрично волеизявление от страна на банките, че те не пораждат правно обвързващ ангажимент за съответната банка и че такъв може да възникне единствено след разглеждане и одобрение на финансови инструменти с конкретни параметри, съгласно приложимите процедури на съответните банки, и след разглеждане и оценка на цялата изискуема информация, която следва да се представи от страна на кандидата за финансиране.\r\n\tОтново БНБ не посочва кои са тези четири банки, позовавайки се на банковата и професионалната тайна.\r\n\tДосега известните от публикации в българските и чешките медии, както и от внесена от премиера Бойко Борисов в парламента справка за финансиращите сделката институции, имена на български банки са на държавната Българска банка за развитие, Първа инвестиционна банка и \"Уникредит Булбанк\". Сега се оказва, че и четвърта финансова институция е била готова да даде пари за придобивката на Върбакова.\r\n\tСамата \"Инерком\", по време на разследването на парламентарната анкетна комисия, нееднократно обяви, че това не е са банките, които ще предоставят пари заплащането на сделката, както и че в нея не участват офшорни компании. Обявено беше, че се преговаря с банков консорциум за получаването на синдикиран заем, който да покрие 70-80 на сто от стойността на сделката, а останалите пари ще са от \"Инерком\". По информация на Mediapool обаче, след скандала у нас, въпросният банков консорциум се е разпаднал и останалите банки, към които екипът на Върбакова се е обърнал за преговори, са предпазливи.\r\n\tСамата компания майка в Чехия ЧЕЗ АС е пред смяна на надзорния си съвет, която ще бъде обсъждана на общото събрание в петък. Този орган но свой ред може да инициира промени в ръководството на компанията, в която над 70 на сто са собственост на държавата. Повторно назначеният в началото на юни премиер на Чехия Андрей Бабиш ясно показа, че не харесва сегашния мениджмънт, както и решенията му около продажбата на българските активи. Според източници все още е възможно, дори и \"Инерком\" да намери парите за плащането до края на ноември, ЧЕЗ да се откаже от сделката с Върбакова и да сключи такава с класирания на второ място кандидат в процедурата по продажбата – индийската \"Индия Пауър\", която дори е предложила по-висока цена от българския си конкурент, но с условия да я плати на вноски.", "date": "2018.06.21", "title": "Четвърта банка у нас също смятала да финансира \"Инерком\" за ЧЕЗ"}
{"url": "https://www.mediapool.bg/prezidentat-mozhe-da-nominira-valeriy-todorov-za-chlen-na-sem-news280550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият генерален директор на БНР, а преди това дългогодишен кореспондент на медията в Москва Валерий Тодоров е най-вероятният бъдещ член на СЕМ от президентската квота, научи Mediapool.  По неофициална информация номинацията на \"Дондуков 2\" ще бъде обявена официално в края на тази или началото на идната седмица.  За кандидатурата си Тодоров е получил силно рамо от БСП. Междувременно в президентството са тествали най-различни фигури, сред които шефката на международната дирекция в БНР Албена Миланова, както и юристката и бивша членка на СЕМ от квотата на НДСВ Райна Николова.\r\n\tСлухове в Народното събрание пратиха в регулатора дори политолога Татяна Буруджиева, но пред Mediapool тя категорично отрече такава възможност с думите:  ″Нямам никаква подобна идея, а това са клюки, които освен това не са и истина″.\r\n\tНоминацията в СЕМ ще бъде първата подобна за президента Румен Радев, който от началото на мандата си досега не е попълвал полагащите му се квоти в регулаторите. В този ред на мисли знакът, който той ще даде с първото си назначение, ще бъде ключов и ще покаже докъде е успял, или не държавният глава да се освободи от влиянието на социалистическата партия върху себе си.  Ако окончателният му избор остане Валерий Тодоров, предположенията за зависимост на президента от ″Позитано″ 20 биха имали още едно евентуално доказателство. \r\n\tЛюбопитен момент е, че Румен Радев вече закъснява с над 20 дни с предложението си за член на регулатора. Още в началото на юни Съветът за електронни медии прекрати правомощията на Мария Стоянова като член на този орган, тъй като законовият ѝ шестгодишен мандат изтече на 1 юни.\r\n\tМария Стоянова влезе в СЕМ от квотата на президента Росен Плевнелиев през 2012 г., като през 2016 г. бе избрана и за председател на СЕМ с мандат от една година. На освободеното от нея място президентът Румен Радев трябва да посочи нов човек.\n\n\r\n\tМедийният регулатор се състои от петима членове, от които трима се избират от Народното събрание, а двама се назначават от президента за срок от 6 години.\r\n\tПри други подобни случаи, когато мандатът на даден член на съвета е изтичал, без да бъде своевременно посочен нов човек на негово място, практиката досега е била да се изчака обявяването на новото назначение, без да бъде прекратявано правоотношението на човека с изтекъл мандат.\r\n\tПодобно нещо се налагаше, въпреки че според експерти юристи е противоконституционно, тъй като Законът за радиото и телевизията постановяваше, че всички членове на Съвета за електронни медии (СЕМ) встъпват в длъжност по едно и също време, макар съставът му да се определя от две институции - от Народното събрание и от президента, по различно време.\r\n\tПодобен казус с член на СЕМ, който дълго време не можеше да влезе във функциите си, имаше през 2015 г. Тогава президентът Росен Плевнелиев посочи за член на медийния регулатор с указ бившия говорител на Министерство на външните работи Бетина Жотева. Мандатът ѝ обаче реално започна не тогава, а чак през април 2016 г., когато със сериозно закъснение пък парламентът благоволи да попълни своята квота.\r\n\tПо повода в началото на март тази година президентът Радев сезира Конституционния съд. Преди обаче КС да излезе със становище парламентът промени закона и вече всеки номиниран член на СЕМ ще встъпва в длъжност от момента на подписване на акта му, а няма да изчаква ″синхронизиране″ на квотите. \r\n\tЕто защо съветът прекрати мандата на Стоянова. Бавенето от страна на държавния глава пък крие потенциални рискове от блокиране на работата на регулатора, тъй като в момента той функционира с четен брой членове – четирима.", "date": "2018.06.21", "title": "Президентът може да номинира Валерий Тодоров за член на СЕМ"}
{"url": "https://www.mediapool.bg/kamarata-na-lordovete-odobri-zakonoproekta-za-brekzit-news280562.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГорната камара на британския парламент одобри законопроекта на премиера Тереза Мей за Брекзита, с което бе сложен край на няколко месеца парламентарни дебати по текста, който официално ще прекрати членството на Великобритания в ЕС, предаде Ройтерс.\r\n\tКамарата на лордовете одобри правителствения законопроект без гласуване, след като бунтът на искащите парламентът да има по-голямо влияние върху процеса на излизане от ЕС бе потушен в Камарата на общините в сряда.\r\n\tТекстът ще стане закон в близките седмици, след като получи \"Кралското одобрение\" – формалност, която не включва по-нататъшни разисквания, уточнява Ройтерс, цитирана от БТА.", "date": "2018.06.21", "title": "Камарата на лордовете одобри законопроекта за Брекзит"}
{"url": "https://www.mediapool.bg/tramp-zabrani-detsata-na-migranti-da-se-otdelyat-ot-roditelite-im-news280559.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп подписа в сряда вечерта указ, с който отмени скандалната практика на имиграционните власти в страната, които разеляха незаконните мигранти от децата им, предадоха Ройтерс и Франс прес.\r\n\tРешението на държавния глава на Щатите дойде, след като кадри с клетки, в които стоят десетки деца, предизвикаха масово възмущени в целия свят.\r\n\t\"Не харесвах да виждам как биват разделяни семейства\", каза Тръмп на церемонията по подписването на указа.\r\n\tПо думите му обаче тази промяна няма да засегне приоритета за нулева толерантност към нелегалната имиграция, влизаща в през южната граница на САЩ с Мексико.\r\n\tРешението на Тръмп бе определено от Франс прес като зрелищен обрат, който слага край на една практика, струвала многобройни критики на президентската администрация.\n\n\r\n\tПодписването на указа бе анонсирано малко по-рано от източник от Белия дом, който информира, че той ще даде на семейства нелегални имигранти с деца предимство при разглеждане на техните случаи.\r\n\tПо-рано в сряда самият Тръмп обяви, че скоро ще подпише \"нещо\" с цел спиране на разделянето на деца мигранти от техните родители, с които са влезли незаконно в страната.\r\n\t\"Искам да реша проблема с разделянето на мигрантски семейства на границата между Мексико и Съединените щати\", каза Тръмп пред репортери в Белия дом.", "date": "2018.06.21", "title": "Тръмп забрани децата на мигранти да се отделят от родителите им"}
{"url": "https://www.mediapool.bg/rumanski-eksministar-vliza-za-3-g-v-zatvora-za-targoviya-s-vliyanie-news280560.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият министър и сенатор от румънската управляваща Социалдемократическа партия Дан Шова бе осъден ефективно на 3 години затвор по обвинение в търговия с влияние.\r\n\tПрисъдата му е окончателна и не подлежи на обжалване, предаде в четвъртък бТВ, позовавайки се на информационния сайт \"Зиаре\".\r\n\tШова е признат за винован за това, че искал по 5000 евро месечно, за да съдейства за сключване на договор между държавно дружество и частна юридическа кантора. Присъдата му включва и конфискация на 100 000 евро.\r\n\tВърховният касационен съд осъди по същото дело и бившия шеф на държавното дружество Михай Балан на три години затвор условно и 60 дни безвъзмезден труд в полза на обществото.\r\n\tСрещу Дан Шова, който е близък до бившия премиер Виктор Понта, се водят и други съдебни дела по обвинения за вземане на подкуп, фалшифициране на документи, пране на пари и данъчни измами.\n\n\r\n\tНеотдавна Шова и Понта бяха оправдани на първа инстанция по обвинения в неверни декларации, съучастие в данъчни измами и пране на пари по делото \"Турчени-Ровинари\", припомня бТВ.", "date": "2018.06.21", "title": "Румънски ексминистър влиза за 3 г. в затвора за търговия с влияние"}
{"url": "https://www.mediapool.bg/masovi-protesti-v-rumaniya-sreshtu-smekchavane-na-nakazatelno-protsesualniya-kodeks-news280563.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди души протестираха в Букурещ и редица други гладове на Румъния срещу смекчаване на Наказателно-процесуалния кодекс (НПК), което според тях ще затрудни борбата с корупцията, предадоха Франс прес и Асошиейтед прес.\r\n\t\"Няма да отстъпим\" и \"Крадци\", скандираха близо 5000 демонстранти пред сградата на правителството в Букурещ. Те размахваха знамена на Румъния, САЩ и ЕС и наричаха \"Червена чума\" управляващата Социалдемократическа партия. \r\n\tДемонстранти влязоха и в сградата на парламента, придружени от депутати на опозиционния Съюз за спасение на Румъния, в момент, когато министър-председателката Виорика Дънчила изнасяше реч от трибуната за наближаващото румънско ротационно председателство на ЕС в първата половина на 2019 г.\r\n\tНа няколко пъти имаше сблъсъци със силите на реда. Арестувани са осем души, сред които един германски журналист. Хиляди души протестираха и в градове като Брашов, Сибиу, Тимишоара, Яш и Клуж.\r\n\tКъсно в понеделник доминираният от социалдемократите парламент прие изменения в Наказателно-процесуалния кодекс, които според опозицията имат за цел да защитят закононарушители.\n\n\r\n\tСред измененията има намаляване на броя нарушения, за които дадено лице може да бъде пратено във временен арест и драстично ограничаване на времетраенето на следствените действия.\r\n\tСпоред президента десноцентрист Клаус Йоханис редица изменения целят да фаворизират председателя на Социалдемократическата партия Ливиу Драгня, който може да поиска преразглеждане на присъдата си от две години затвор условно за изборна измама, която от 2016 г. му забранява да се кандидатира за премиер.\r\n\tОсвен това предстои румънският Върховен касационен съд да обяви присъдата си срещу Драгня по обвинение в подстрекаване към злоупотреба със служебно положение в качеството му на председател на Окръжния съвет на окръг Телеорман в афера с фиктивни работни места.", "date": "2018.06.21", "title": "Масови протести в Румъния срещу смекчаване на Наказателно-процесуалния кодекс"}
{"url": "https://www.mediapool.bg/osporvana-bitka-za-600-mln-lv-za-patno-poddarzhane-news280556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадава ли се оспорвана надпревара между компаниите в пътния бранш за разпределянето на 600 млн. лв. за поддържането на пътищата или всичко е предварително договорено между големите играчи и малките фирми по места? Отговорът на този въпрос се очаква да стане ясен до края на годината или най-късно в началото на 2019 г.\r\n\tАгенция \"Пътна инфраструктура\" (АПИ) най-после пусна дълго чаканите от бранша търгове.  Министърът на регионалното развитие Николай Нанков беше обещал поръчките да бъдат обявени най-късно до края на 2017 г., но се забавиха с близо половин година по неясни причини. Това породи напрежение в бранша и слухове за договорки с любими до властта компании.\r\n\tСпоред представители на пътния бранш, след като с лекота печели голяма част от инфраструктурните поръчки с еврофинансиране, сега \"Джи Пи Груп\" се готви да навлезе решително и в този сектор. За компанията, по думите на премиера Бойко Борисов, има \"витаещи\" съмнения, че е свързана с шефа на \"Лукойл България\" и на Българската газова и петролна асоциация Валентин Златев.\r\n\tПри търговете преди четири години в този сектор навлязоха , изземвайки територии на Васил Божков и \"Трейс\" на Николай Михайлов. Сред тях бяха  фирми, свързвани с депутата от ДПС Делян Пеевски и Румен Гайтански – Вълка, както и Николай Иванов, шеф на \"Юпитер 05\", който за кратко беше акционер във ФК \"Левски\", както и неизвестният за широката публика Иво Михайлов.\r\n\tЗабавянето на поръчките за пътното поддържане е необяснимо и предвид факта, че голяма част от сегашните договори изтичат в края на годината. Освен това не се откриват и съществени промени в тръжните условия спрямо преди четири години.\n\n\r\n\tНовото е, че се увеличава срокът на договорите с пътноподдържащите фирми. Вместо 4-годишни, каквито бяха до момента, новите ще са за 5 години.\r\n\tПоскъпва и пътната поддръжка, като увеличението на цените е средно с около 20 на сто. При 91 млн. лв. средно на година по старите договори, сега предложението е за 109.5 млн. лв. годишно. Според фирми увеличението не е голямо, защото през изминалите четири години цената на битума е била средно около 600 лв./т, докато сега поскъпва и вече е 800 лв./т. Тенденцията е към поскъпване на горивата и никой не може да каже какво ще се случи след пет години, коментират от бранша. По тази причина, според тях, това дава предимство на \"Джи Пи Груп\" по линия на свързаността ѝ с шефа на \"Лукойл\".\r\n\tДвойно повече са и планираните средства за мантинели – от 20 на 40 млн. лв. Именно поръчката за ограничителните системи за пътищата дава основание да се очаква оспорвана надпревара за разпределянето на гарантираните милиони от държавния бюджет. Ден преди отварянето на офертите поръчката е обжалвана от \"Пътперфект\" ЕАД, показва регистърът на Комисията за защита на конкуренцията.\r\n\tВ тръжните условия не е заложено увеличаване на гаранционните срокове за кърпенето на дупките и ремонта на пътищата, както обещаваше министър Нанков. Той се закани да промени политиката по отношение на пътищата – от кърпене към цялостен ремонт, след влизането в сила на тол системата. Според обещанията му това трябва да стане от следващата година и съвпада с изпълнението на новите договори.\r\n\t\r\n\tТърговете за поддържане на пътища се чакат с нетърпение от бранша, защото това са гарантирани пари и работа за пет години напред. Затова прогнозите са в тях да се включат всички в бранша. Обикновено това са обединения между големите в пътния бранш и по-малки местни фирми.\r\n\tОсвен това в последните години се наложи практика на пътноподдържащите фирми да се възлагат и допълнителни поръчки без търг и конкурс и така се разпределят по не особено прозрачен начин още между 100 и 300 млн. лв. годишно от държавния бюджет.\r\n\tТака например през тази година без търг беше възложен ремонтът на част от магистрала \"Тракия\" на пътноподдържащата държавна фирма \"Автомагистрали\", която на своя страна го превъзложи на \"ИСА 2000\".\r\n\tВъпреки това натрупаният досега опит показва, че за някои от лотовете няма голям интерес и има по един кандидат. Обясненията са голямата дължина на пътната мрежа в съответната област и липсата на местни играчи.\r\n\t\r\n\tПътната агенция е обявила шест обществени поръчки за пътното поддържане – по една за всеки регион. Отделно всяка поръчка е разделена на обособена позиция, която обхваща по една област в съответния регион.\r\n\tПървата пусната поръчка е за Североизточния регион и първоначално срокът за изпълнение е бил 4 години, но в последствие е удължен на 5 години. Това е и най-скъпата поръчка с прогнозна стойност от 120.4 млн. лв.\r\n\tСлед това са обявени поръчките за останалите региони – Северозападният (86.8 млн. лв.), Северен централен (74.4 млн. лв.), Югозападен (98.6 млн. лв.), Югоизточен (72.9 млн. лв.) и Южен централен (94.7 млн. лв.). Разликата в цените идва от километрите пътна мрежа, която трябва да се поддържа и трудностите за това през зимата в определени участъци.\r\n\tСрокът за подаване на офертите за четири от поръчките изтича в 17:30 часа на 23 юли, а за Южен централен и Югоизточния региони - три дни по-късно.\r\n\t\r\n\tКандидатите за поддържане на пътищата могат да участват за всички позиции по търговете. Не се изисква от тях да доказват икономическото и финансовото си състояние. Според едни  това се прави с цел да се даде възможност и на малки фирми да участват. Други обаче се на мнение, че по този начин се дава път да навлязат фирми, които нямат нищо общо с бранша.\r\n\tОт кандидатите се изисква обаче да имат опит в поддържането на поне 250 км пътища през последните 5 години.\r\n\tОсвен това те трябва да имат и техника – валяци, асфалтополагащи машини, автокран, роторен снегорин, храсторези, резачки и т.н. Преди да бъде сключен договорът с избрания изпълнител по съответната позиция, техниката ще бъде проверена от АПИ. При липса, няма да бъде подписан договорът.\r\n\tКакто преди четири години, така и сега пътната агенция е определила и пределни единични цени за видовете работа. Този подход беше възприет, след като по време на първото правителство на ГЕРБ през 2010 г. бяха дадени високи цени за косене на трева или рязане на дърво за сметка на пълненето на дупки например.\r\n\tСега за кърпене на дупка ще се плаща от 22.55 лв./кв. м  до 45.80 лв./кв. м в зависимост от дебелината на полагания асфалт и начина на изпълнение – ръчно или машинно.\r\n\tЕдна от най-високите цени е за ремонт на плочест водосток, който може да достигне до 13 000 лв./м. Изтеглянето на аварирал автомобил ще струва 208 лв.\r\n\tЗа ръчно косене на трева ще се плаща не повече от 70 лв./дка. Поставянето на тоалетна на пътя не може да бъде по-скъпо от 150 лв., а почистването му от 33 лв. През последните години монтираните подвижни тоалетни на магистрала \"Тракия\" често бяха обект на кражби. За ремонт на паваж ще се плаща по 135 лв./кв.м, докато за машинно полагане на асфалт с дебелина 4 см – 179 лв./тон.\r\n\tКандидатите не могат да дават по-високи от определените от АПИ пределни цени. Ако това се случи, ще бъдат отстранени от търга.\r\n\t\r\n\tИкономически най-изгодната оферта е критерият за избор на победител. Ще се гледа съотношението качество/цена.\r\n\tЦеновото предложение е с тежест от 60 точки, докато за качеството ще се дават 40 точки.\r\n\tАмбицията на пътната агенция е изпълнителите да са ясни до края на годината. Причината е, че част от сегашните договори изтичат тогава, а останалите през следващата.\r\n\tТова е малко вероятно да се случи, защото досегашният опит е показал, че почти винаги има обжалване на търговете.\r\n\tАко се стигне до такъв развой, най-вероятно договорите със сегашните изпълнители ще бъдат удължени до избора на нов.", "date": "2018.06.21", "title": "Оспорвана битка за 600 млн. лв. за пътно поддържане"}
{"url": "https://www.mediapool.bg/putin-prie-v-moskva-generalnite-sekretari-na-oon-i-saveta-na-evropa-news280564.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин проведе в сряда срещи в Москва с генералните секретари на ООН Антониу Гутериш и на Съвета на Европа Турбьорн Ягланд, предаде ТАСС.\r\n\tООН играе уникална роля при решаването на международните кризи, каза Путин, приемайки Гутериш в Кремъл.\r\n\t\"Ние сме готови и занапред да работим конструктивно, смятаме, че ООН е единствената такава универсална платформа, а нейният устав лежи в основата на съвременното международно право\", добави руският президент. \r\n\tГенералният секретар на ООН заяви, че възприема Русия като \"незаменим елемент\" в международната дипломация, предаде Асошиейтед прес.\r\n\t\"Разбира се, ние възприемаме Русия като една от ключовите държави, основателки на ООН. Сега специално подчертаваме, че Русия е незаменим елемент в създаването на многополюсен свят\", заяви Антониу Гутериш.\n\n\r\n\tПутин се срещна и с генералния секретар на Съвета на Европа Турбьорн Ягланд. \"Добре известна ни е вашата позиция за пълноценно взаимодействие между Русия и Съвета на Европа, ние ценим тази позиция и, разбира се, я споделяме\", каза руският президент. \r\n\tЯгланд от своя страна му благодари за срещата \"в този много важен момент за нашата организация и за цяла Европа\" и го поздрави с неговото преизбиране \"с много внушителен резултат\" на президентските избори в Русия през март. Той също така поздрави руския президент за успешното провеждане на Световното първенство по футбол, както и за победата на Русия срещу Египет.", "date": "2018.06.21", "title": "Путин прие в Москва генералните секретари на ООН и Съвета на Европа"}
{"url": "https://www.mediapool.bg/panamskite-dosieta-s-novi-razkritiya-sreshtu-mesi-i-drugi-znamenitosti-news280565.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНови разкрития на т.нар. \"Панамските досиета\" сочат, че укриването на доходи и данъци от известни личности продължава, съобщава БНР.\r\n\tТова става ясно от публикация в германски медии, участвали в журналистическото разследване на международния консорциум на разследващи журналисти.\r\n\tКапитанът на аржентинския национален отбор Лионел Меси бе неприятно изненадан преди втория си мач на Световното първенство в Русия срещу хърватите в четвъртък. Преди две години разследването \"Панамски досиета\" показа, че аржентинската футболна звезда притежава подставена фирма, чрез която укрива доходите си, но той отрече тя да функционира.\r\n\tВ последното журналистическо разследване разследване обаче са цитирани финансовите контролни органи в Панама, според които фирмата му извършва \"съмнителни\" сделки. Това проличава и от над един милион нови документи на скандалната адвокатска кантора \"Мосак Фонсека\", които са предадени на международната мрежа разследващи журналисти.\r\n\tПотърсен за коментар, адвокат на Меси е отрекъл всякакви нелегални действия на футболната звезда. А адвокатската кантора \"Мосак Фонсека\" е отказала всякакъв коментар по новите разкрития.\n\n\r\n\tТе изваждат на повърхността и данни за руски олигарси, политици, престъпници и богаташи, които чрез фирми-пощенски кутии укриват доходи и перат пари. Сред тях са наследниците на френския бижутер Пиер Картие, аржентинският президент Маурисио Макри и бившият премиер на Малайзия Наджиб Разак.\r\n\tДва месеца, след като адвокатската кантора \"Мосак Фонсека\" разбира, че архивът за десетилетия назад е копиран и изнесен, ръководството не успява в над две трети от случаите да установи кои са крайните собственици на повече от 28 хиляди активни компании, които са регистрирали на Британските Вирджински острови. Днес срещу закритата тази пролет кантора и нейни клиенти има започнати близо 150 разследвания, проверки от одитори и проверки в близо 80 държави.", "date": "2018.06.21", "title": "\"Панамските досиета\" с нови разкрития срещу Меси и други знаменитости"}
{"url": "https://www.mediapool.bg/astronomicheskoto-lyato-nastapva-v-chetvartak-news280566.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАстрономическото лято настъпва точно в 13.07 часа в четвъртък.\r\n\tТова е и най-дългият ден в годината с продължителност от 15 часа, 19 минути и 29 секунди. \r\n\tСеверният полюс на земята е максимално близко, с насочен ъгъл само от 3.4 градуса към лъчите на слънцето.\r\n\tЗатова в северното полукълбо, където е и България, започва лятото, а в южното това е началото на зимата.", "date": "2018.06.21", "title": "Астрономическото лято настъпва в четвъртък"}
{"url": "https://www.mediapool.bg/reforma-na-avtorskite-prava-onlain-platformite-da-plashtat-za-linkovete-news280585.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед месеци на преговори и сложни компромиси, правната комисия в Европейския парламент одобри в сряда реформата на авторските права в дигиталната ера. Новото е, че издателите на печатни и онлайн медии получават права сродни на авторските. По този начин компаниите, които имат желание да печелят от разпространение на авторско съдържание, трябва да търсят разрешение и лиценз от издателите, за да правят това, докато индивидуалните интернет потребители ще могат свободно да споделят линкове, както и досега.\r\n\tДирективата относно авторското право в цифровия единен пазар бе предложена за пръв път от Европейската комисия през 2016 г. с мотива, че авторите, творците и журналистите трябва да получават справедливо заплащане за своята работа.\r\n\tНякои от текстовете се превърнаха в обект на ожесточен сблъсък сред евродепутатите. Най-яростният противник на двата ключови текста е Юлия Реда от групата на Зелените/Европейски свободен алианс (която всъщност е член на Пиратската партия в Германия). Тя се закани да оспорва вота на комисията, тъй като приетите текстове ще \"унищожат интернет\".\r\n\tКритиците твърдят, че новите правила ще задушат свободата на изразяване като ограничат възможността на интернет потребителите да споделят съдържание. Според някои евродепутати ще бъдат засегнати дори т.нар. мемета, като потребителите ще са длъжни да дават разрешение на останалите да ползват техните мемета.\r\n\tЕто защо мнозина смятат, че с гласуването в ключовата комисия битката за авторските права е спечелена, но войната едва сега започва.\n\n\r\n\tЕдно от най-спорните предложение бе чл. 13, който изисква от големите платформи като Google и Microsoft да инсталират филтри. Този текст бе приет от комисията с 15 гласа \"за\" и 10 \"против\".\r\n\tМакар и с крехко мнозинство, комисията даде мандат за започване на преговори с Европейския съвет и ЕК по директивата, чиято съдба в крайна сметка ще бъде решена от лидерите на ЕС. Мандатът за тези преговори може да бъде поставен на гласуване в пленарна зала в началото на месец юли, ако успеят да се съберат 76 подписа на депутати, които искат решението на правната комисия да бъде преразгледано.\r\n\tТози вот бележи първата стъпка от парламентарната процедура за приемане на закони за авторските права, които отговарят на предизвикателствата в епохата на интернет, коментира председателят на комисията Аксел Вос (ЕНП). Той припомни, че последните закони в областта на авторските права в информационното общество са отпреди 17 години, а днес интернет е фундаментално различен от това, което е бил през 2001 г.\r\n\tПрез последното десетилетие традиционният модел на печатните медии претърпя сериозен удар, като голяма част от хартиените издания намалиха обема си или дори затвориха заради спадащи тиражи и рекламни приходи. Повечето вестници и списания разчитат на онлайн изданията си, които обаче са изключително зависими за разпространението си от технологичните гиганти Google, Facebook и пр. Бизнес моделът на големите платформи е да разпространяват това съдържание безплатно за потребителите, печелейки от реклама. В последните години стана така, че лъвският дял от дигиталната реклама отива при технологичните гиганти, които не плащат нищо за съдържанието, докато рекламните приходи за издателите, които реално произвеждат това съдържание, пресъхват.\r\n\tЕто защо директивата предвижда интернет платформите да споделят приходите си с издателите и създателите на новини и да носят отговорност за нарушения на авторското право в интернет.\r\n\tСпорният чл. 11, отнасящ се за защита на публикациите в печатните издания при онлайн употреба, предвижда интернет компании като Google или Microsoft да плащат за показване на началните редове от статии на печатните медии.\r\n\tВ същото време издателите на печатни издания получават права сродни на авторските върху журналистическите текстове в изданията им, което ще им даде по-добри възможности да преговарят с интернет търсачките какво и колко трябва да платят за съдържанието.\r\n\tМного от текстовете, гласувани в сряда, целят да гарантират на творците, особено музикалните, както и на новинарските издания, справедливо заплащане за тяхната работа. Така например, директивата лимитира какви елементи от новинарски статии могат да публикуват новинарските агрегатори, без да плащат лицензионна такса на носителите на авторски права.\r\n\tРазпространителите на онлайн съдържание се изисква да имат сключени лицензионни споразумения с издателите, за да могат да публикуват линкове и кратко описание на материала. В противен случай потребителят няма да може да публикува линк към този текст.\r\n\tДоставчиците на онлайн съдържание освен това ще са длъжни да проверяват предварително дали материалите, които се качват на техните сайтове, имат сключени лицензионни споразумения с държателите на авторските права. Така, ако някой потребител иска да публикува в социалните мрежи някакъв материал, съответната платформа ще трябва да провери дали той има лиценз.\r\n\tПредложението на ЕК беше само големите онлайн доставчици да са длъжни да правят такива проверки, докато гласуваният от комисията на ЕП текст включва всички доставчици. От този режим са изключени автоматично платформи като Wikipedia или GitHub.\r\n\tГолемите интернет компании лобираха сериозно в Брюксел срещу новите правила, които обаче се натъкват на остра съпротива от редица организации, блогъри и политици. Като цяло политиците от скандинавските страни, Великобритания и пр. са силно настроени за по-либерални права в интернет, докато издателите от Германия, Франция, Италия и др. успяха да убедят мнозинството от представителите си в Европейския парламент да подкрепят промените.\r\n\tДирективата получи мощна подкрепа от различни европейски асоциации, представляващи медийни издатели и техните организации.", "date": "2018.06.21", "title": "Реформа на авторските права: Онлайн платформите да плащат за линковете"}
{"url": "https://www.mediapool.bg/ian-makyuan-idva-v-sofiya-za-festivala-cinelibri-2018-news280569.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от най-награждаваните английски писатели Иън Макюън ще гостува в София от 11 до 24 октомври. Той ще бъде специален гост и ще открие международния кино-литературен фестивал CineLibri 2018, съобщиха организаторите от CineLibri и издателство \"Колибри\".\r\n\tПо повод 70-годишния юбилей на Макюън, който е днес - 21 юни, в България излиза романът му \"Операция \"Сладкоугодник\" в превод на Надежда Розова, информира издателство \"Колибри\".\r\n\t \r\n\tТой е автор на 15 романа, преведени на 30 езика. Носител на много награди, сред които \"Букър\", \"Уитбред\", \"Джеймс Тейи Блак Мемориал Прайз\". \r\n\t \r\n\tПовечето от книгите му имат филмови адаптации по негов сценарий, за които печели над 50 награди, от които две \"Златен глобус\". \r\n\t \r\n\tФилмът му \"Изкупление\" е номиниран за \"Оскар\" в 7 категории, включително за най-добър филм, припомнят българските му домакини.\r\n\t \r\n\tВ киното Макюън е работил с Антъни Хопкинс, Изабела Роселини, Ема Томпсън, Кийра Найтли, Джеймс Макавой, Сирша Ронан, Даниел Крейг, Хелън Мирън, Рупърт Евърет. \r\n\t \r\n\tПрез 2017 г. са филмирани три от неговите най-известни произведения – \"На плажа Чезъл\", \"Законът за детето\" и \"Дете във времето\".", "date": "2018.06.21", "title": "Иън Макюън идва в София за фестивала CineLibri 2018"}
{"url": "https://www.mediapool.bg/zaharieva-evropa-ne-mozhe-da-prieme-vsichki-afrikantsi-koito-ne-vizhdat-perspektiva-news280588.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Европа не може да приеме всички млади африканци, които не виждат перспектива\", коментира вицепремиерът и министър на външните работи Екатерина Захариева в четвъртък по време на .\r\n\tТя посочи, че в следващото десетилетие населението на Африка ще се удвои и мигрантският натиск върху Европа няма да изчезне след умиротворяването на Сирия.\r\n\t \r\n\t\"Страните основателки на ЕС, включително Франция и Германия, трябва да дадат отговор на въпроса докъде са границите на сигурността на Европа и се надявам скоро да имаме този отговор\", каза Захариева, цитирана от БНР.\r\n\t \r\n\tЕвропа трябва да има обща миграционна политика и обща политика по въпросите на убежището, а също и да работи превантивно по отношение на Африка и Близкия изток, каза още външният министър и добави, че друг важен въпрос е опазването на границите.\r\n\t \r\n\tТя коментира, че преди Гърция и Македония да се разберат за името, е имало много голяма подкрепа за евроинтеграцията на Скопие, която е отслабнала, след като споразумението е било постигнато.\r\n\t \r\n\t\"Сякаш Европа не вярваше, че балканците ще се разберат\", каза Захариева и допълни, че след приключването на гръцко-македонския спор на Балканите остава само една конфликтна точка – отношенията между Сърбия и Косово.\r\n\t \r\n\tЕкатерина Захариева добави, че между България и Македония все още има нерешени въпроси, но те ще се решават позитивно и по пътя на диалога.", "date": "2018.06.21", "title": "Захариева: Европа не може да приеме всички африканци, които не виждат перспектива"}
{"url": "https://www.mediapool.bg/zatvornik-izchezna-v-lovech-zam-ministar-uspokoi-che-samo-se-e-otklonil-news280586.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРецидивист, изтърпяващ 13-годишна присъда за блудства и кражби в затворническото общежитие \"Полигона\" в Ловеч, изчезна около 10.30 часа в четвъртък по време на работа на външен неохраняван обект, съобщиха от правосъдното министерство.\r\n\t48-годишният Борис Ангелов Иванов от Добрич вече е обявен за национално издирване, но засега не е открит, призна на извънреден брифинг заместник-министърът на правосъдието Николай Проданов.\r\n\tПървоначално той \"прекръсти\" издирвания на Борислав, но впоследствие от МВР внесоха необходимото уточнение. За Проданов пък изглеждаше далеч по-важно да подчертае пред медиите, че Иванов не е бягал, а просто се е  от работното си място.\r\n\tЗам.-министърът уточни още, че беглецът е бил преместен в общежитие от открит тип, което му дава право да работи на външни обекти, тъй като изтърпява наказанието си от 2011 г. и повече от половината от него вече е изтекло. По думите му в този момент общо 802-ма лишени от свобода работят на подобни неохранявани от властите места, като само в Белене те са 85-има.\r\n\t, коментира Проданов, уточнявайки, че той е привърженик на правото на затворниците да работят.\n\n\r\n\tПо думите на заместник правосъдния министър възможностите за труд вътре в затворите са  заради особеностите на свободния пазар, които правят подобни производства неконкурентноспособни на останалите.\r\n\tПопитан какво решение на проблема с работещите на външни обекти затворници вижда, Проданов отговори шеговито: \r\n\tВстрани от шегата, зам.-министърът даде да се разбере, че няма как да се мисли в посока работещите извън затворите да бъдат охранявани, тъй като това би ангажирало огромен човешки ресурс. След което добави, че подобни  не били , защото \r\n\tПроданов демонстрира сериозен стремеж да убеди медиите, че в случая на става въпрос за бягство, подобно на убития в Ботевград Владимир Пелов и все още неоткриваемия Радослав Колев. И в опит да успокои обществото припомни, че при последните два случая на се затворници – в Пловдив и Пазарджик, те почти веднага са намерени от властите. Като обобщение, зам.-министърът посочи, че тези случаи не зачестявали, а дори напротив – ставали все по-редки.\r\n\tВ края на брифинга си Проданов дори отправи директна молба към медиите – да не представят случая твърде драматично, тъй като темата се преекспонирала прекалено. След като му бе обърнато внимание, че все пак става дума за рецидивист, осъждан за блудства, заместникът на правосъдния министър Цецка Цачева отново демонстрира лаконичното си чувство за хумор:", "date": "2018.06.21", "title": "Затворник изчезна в Ловеч, зам.-министър успокои, че само се е \"отклонил\""}
{"url": "https://www.mediapool.bg/chetvarti-den-se-izdirvat-200-pasazheri-na-potanal-feribot-v-indoneziya-news280589.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетвърти ден спасителите издирват повече от 190 души, изчезнали при потъването на ферибот в планинско езеро Тоба на индонезийски остров Суматра, предаде АП, цитирана от БТА.\r\n\tДо момента са спасени само 18 души и е потвърдена смъртта на четирима. Стотици членове на семействата на изчезналите са се събрали на пристанището на брега на голямото езеро, очаквайки новини за близките си.\r\n\tТова е най-тежкият инцидент с ферибот в Индонезия от десет години. Причината за потъването е претоварване на ферибота.\r\n\tПрезидентът Джоко Видодо настоя за спешно преразглеждане на правилата за безопасност на пътническите плавателни съдове, които са често използван транспорт в Индонезия. Държавата има 17 000 острова, които са пръснати в източната част на Индийския океан. Между част от тях разстоянието е по-голямо от хиляда километра.\r\n\tПрезидентът обеща, че държавата ще предостави компенсации на семействата на загиналите и поемане на разходите на нуждаещите се от лечение.\n\n\r\n\tЕзерото Тоба има площ от 1145 кв. км и дълбочина до 500 м. То е образувано в резултат на мощно изригване на супер вулкан преди 75 000 години. Езерото се намира в самата калдера на вулкана и се слави като една от най-красивите природни забележителности в Индонезия.", "date": "2018.06.21", "title": "Четвърти ден се издирват 200 пасажери на потънал ферибот в Индонезия"}
{"url": "https://www.mediapool.bg/mazh-v-invalidna-kolichka-v-neravna-bitka-za-parkomyasto-v-sofiya-news280590.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМлад мъж в инвалидна количка сигнализира за циничен случай на неспазване на предимствата на хората с увреждания да ползват предназначените за тях паркоместа в София.\r\n\tСлучаят е от 20 юни вечерта и става дума за малкия паркинг до заведение \"Мементо\" на ул. \"Г. Раковски\" в центъра на София.\r\n\t\r\n\tСигналът до МВР и телефон 112 е подаден от потърпевшия Владимир Гюров, който от 18 години е в инвалидна количка, но работи и спортува активно. Той е документирал случая, който се разиграва около 23 ч. на 20 юни, с видео и снимкови кадри.\r\n\tВладимир Гюров: Има нещо грешно в цялата система\n\n\r\n\t разказва Владимир Гюров.\r\n\tМладият мъж описва опитите си да сигнализира институциите за проблема. Обадил се е на телефон 112, откъдето не е получил особено съдействие. Свързан е със служител на Първо РПУ в София, откъдето е посъветван да подаде писмена жалба.\r\n\tВъпреки това, все пак полицаи пристигат на мястото на спора в сряда вечерта. Те установяват собственика на автомобила, а също и притежателя на инвалидния талон. Според разказа на Гюров полицията е установила, че талонът е на 29-годишно момиче с инициали И. Д. П. Служителите на МВР обаче обясняват на Гюров, че не те са органът, който издава инвалидните талони. Това е Центърът за градска мобилност.\r\n\t посочва Гюров. Служителите на реда са му обяснили, че са съставили преписка и ще проверят жената, на чието име е издаден инвалидният талон.\r\n\t коментира мъжът.\r\n\t споделя Владимир Гюров. Той пита дали има институция, която може да му помогне.\r\n\tMediapool изпрати въпроси по случая до МВР, до Центъра за градска мобилност и до гражданката, за която Гюров твърди, че е участвала в спора.\r\n\t\r\n\t заяви пред Mediapool Румяна Милова, директор \"Паркиране и гаражи\" към Центъра за градска мобилност.\r\n\tМилова обясни, че в София ЦГМ е издал около 14 000 карти за хора с увреждания, които в работното време на центъра със съответните стикери имат право да паркират безплатно в рамките на 4 часа в обособените за това места. Извън работното време на центъра хората с увреждания могат да паркират навсякъде, но най-вероятно в случая не е имало свободно място, допусна Милова.\r\n\tПо думите ѝ, това че притежателят на инвалидната карта не съвпада със собственика на автомобила или видимо не изглежда като лице с увреждане, не означава автоматично, че има нарушение.\r\n\t поясни Милова.\r\n\tПо думите ѝ инвалидните карти само технически се издават от ЦГМ, а решението се взема от комисия, създадена със заповед на кмета на София, като заявленията се подават в районните администрации по местоживеене.\r\n\tМилова заяви още, че най-трудно се контролират трети лица, които ползват инвалидната карта без да превозват ползвателя ѝ, но през последните три години нарушенията намаляват. Глобата за всякакви нарушения, свързани с нарушенията на правилата за паркиране на инвалидно място, е до 200 лв.\r\n\tМилова уточни, че ЦГМ разполага с дежурни паяци, но трябва да има сигурни основания за репатриране на автомобила, тоест да е ясно, че картата не е ползвана по предназначение в случаите на установена валидна карта.\r\n\tМВР: Проверяваме дали талонът е издаден правомерно\r\n\tОт МВР коментираха пред Mediapool, че по случая се извършва проверка и се събират допълнителни данни за това дали талонът е издаден правомерно.", "date": "2018.06.21", "title": "Мъж в инвалидна количка в неравна битка за паркомясто в София"}
{"url": "https://www.mediapool.bg/birata-mozhe-da-ostane-bez-mehurcheta-posred-mondiala-news280591.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБез бира по това време на годината? Британска търговска асоциация съобщи за недостиг на въглероден диоксид в Северна Европа и засили страховете, че газираните напитки ще останат без мехурчета, точно когато ожаднелите фенове на футбола изпълват кръчмите за Световното първенство в Русия, предаде Асошиейтед прес, цитирана от БТА в четвъртък.\r\n\tГенералният директор на Британската асоциация за безалкохолни напитки Гавин Партингтън каза, че недостигът се дължи на затварянето на няколко завода по различни причини, сред които и сезонната поддръжка. Според специализираното издание \"Гасуърлд\" ситуацията е по-лоша тази година, тъй като рутинната поддръжка е съвпаднала с технически проблеми в химическите заводи, които също произвеждат въглероден диоксид.\r\n\tКризата възникна точно когато започна Световното първенство по футбол в Русия и засили търсенето на бира и безалкохолни напитки. Британската асоциация на производителите на бира и пъбовете прогнозира, че английските фенове ще изпият допълнително 14 милиона халби бира по време на груповата фаза от турнира, която продължава две седмици.\r\n\t\"Ще продължим да наблюдаваме внимателно ситуацията\", каза изпълнителният директор на Британската асоциация на производителите на бира и пъбовете Бриджид Симъндс.\r\n\t\"Все пак, като се има предвид периода от годината и Световното първенство по футбол, тази ситуация възникна в неподходящо време за пивоварната промишленост\", допълни тя.\n\n\r\n\tНедостигът на въглероден диоксид може да засегне и производителите на месо и те да срещнат проблеми да запазят продуктите си пресни.", "date": "2018.06.21", "title": "Бирата може да остане без мехурчета посред Мондиала"}
{"url": "https://www.mediapool.bg/demokratichna-bulgaria-voennata-aviatsiya-e-ruska-ruletka-za-lettsite-i-rialiti-shou-za-upravlyavashtite-news280581.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"По предписанията на производителите руската техника в българската авиация отдавна е приземена, а продължаването на експлоатацията ѝ е \"руска рулетка\" за летците и риалити шоу за управляващите\", предупредиха от \"Демократична България\" в четвъртък.  \r\n\tСлед поредния инцидент във военната авиация, който завърши с две жертви, от партията призоваха за ясно поемане на отговорност и предприемането на спешни мерки за недопускане на нови трагедии. \r\n\t \r\n\tОсвен това \"Демократична България\" разкрива в позицията си някои добре известени практики в сектора – като \"канибализма\", кариеризъм и безотговорност, които за съжаление през последните години се превръщат в норма. \r\n\t \r\n\t\r\n\t \r\n\t\r\n\t\tНа този фон военният министър Красимир Каракачанов в четвъртък съобщи пред депутатите от ресорната парламентарна комисия, че за да се избегнат инцидентите във Военновъздушните сили, са необходими значително повече средства за поддръжка и експлоатация на техниката. \r\n\t\r\n\t\t \r\n\t\r\n\t\tСамо за да се вдигнат във въздуха наличните хеликоптери, трябват 50 млн. лева за ремонти, които към момента не са налични. Той припомни, че има проблем и с обществените поръчки за ремонта и поддръжката на военната техника, които по думите му често се обжалват от фирми, които се занимават с \"чорапогащници и банички\", и се проточват много дълго във времето. Именно заради това той иска да ги изкара от разпоредбите на Закона за обществените поръчки и вече подготвил законови промени в този дух.\r\n\t\r\n\t\t \r\n\t\r\n\t\t\r\n\t\t\tКазусът е отдавна известен, но част от основните проблеми с поръчките в Министерството на отбраната всъщност не идват от обжалването им, а от лошото им планиране и изпълнение. \r\n\t\t\r\n\t\t\t \r\n\t\t\r\n\t\t\tГотвените от Каракачанов законови промени вероятно ще улеснят работата на МО, но може да създадат предпоставки за предопределеност на изпълнители и липса на конкуренция.\r\n\t\r\n\t\r\n\t\t \r\n\r\n\t\r\n\t \r\n\tЛипсата на достатъчно средства за поддържането на военната авиация е известен отдавна. Тя разчита предимно на старите съветски машини, чиято поддръжка е силно затруднена, и често пилотите летят с риск за живота си. \r\n\t \r\n\t\"Без замяна на частите и апаратите с изтекъл ресурс с нови, при опасно \"изкуствено“ удължаване на ресурсите по \"видимо състояние”, без неразрушителен структурен контрол от производителя, с прехвърляне на части от един летателен апарат на друг (канибализъм) по документи, одобрени и подписани от отговорни, но всъщност \"безотговорни“, ръководители  на принципа \"руската техника е здрава и при мен няма да се случи, а когато се случи аз вече ще съм недосегаем”, водят до катастрофи и загуба на човешки живот\", предупреждават от \"Демократична България\". \r\n\t \r\n\t\r\n\t \r\n\tОттам посочват, че е безотговорно и непрофесионално да се поема необоснован риск при учения, паради и демонстрации, дори при операции. \r\n\t \r\n\tБазхаберието на управляващите и послушанието на командирите при поддържането на авиационната техника \"по състояние”, а не според процедурите, предписани от производителите, може да осигури \"израстване“ в политиката и армията , но застрашава живота и то не само на пилотите, отбелязват от партията. \r\n\t \r\n\t\r\n\t \r\n\t\"Искаме обществото да знае имената на отговорните за състоянието на ВВС и конкретните решения по носене на тази отговорност\", допълват от \"Демократична България\". \r\n\t \r\n\tПартията настоява паралелно с разследването на последния трагичен инцидент във ВВС, \"отговорните лица – президентът и върховен главнокомандващ, министър-председателят, министърът на отбраната и началникът на отбраната, командирът на ВВС и командирите на авиобази да представят пред обществото истината за състоянието на техниката и нивото на подготовка на личния състав, заедно с конкретни мерки и съответните ресурси\".\r\n\t \r\n\t\"Обществото има право да знае, за да реши каква авиация иска да поддържа, включително ресурсно! Пилотите и целият състав на ВВС заслужават уважение и не само – заслужават честно решение какво могат да получат като ресурс. В отговор обществото заслужава да знае каква авиация можем да имаме при спазване на стандартите на НАТО и ЕС\", заявяват от партията. \r\n\t \r\n\t\r\n\t \r\n\tСпоред експертите на партията причината за последната катастрофа е загуба на подемна сила, довела до падането на вертолета Ми-17 в авиобаза Крумово. \r\n\t \r\n\tПричините винаги са две – обективна (техническа неизправност) или субективна (пилотска грешка). Техническата неизправност води до спиране на двигателя или работата на витлата, при което се губи подемната сила. \r\n\tПилотската грешка е поставяне на машината в критичен режим на полет, от което следва срив  на подемната сила.\r\n\t \r\n\tВъпреки че поради опитността на летците и несложната задача, пилотската грешка е почти изключена, не бива един летец за 25 години служба да има налетени само 600 часа! Ако се замислим, това са 2 часа на месец (2 задачи по около 40 минути), при норма в НАТО 13-15 часа.\r\n\t \r\n\tПри летците, тази неадекватност при планирането и осигуряването на ресурсите от управляващите и съгласието на командирите с това състояние води до загуба на безценното -човешки живот, обясняват от \"Демократична България\". \r\n\t \r\n\tПартията предупреждава, че извършването само на малки ремонти в авиационните бази и средни ремонти в сертифицираните български военни заводи при липса на периодични капитално-възстановителни ремонти от производителя (не става въпрос само за двигатели, а за целия летателен апарат), водят до критично повишаване на вероятността за технически неизправности, поради умора на материала, вътрешно-структурни проблеми или изтичане на ресурса. \r\n\t \r\n\t\r\n\t \r\n\tСпоред \"Демократична България\" наливането на десетки милиони в двигателите и дългосрочна поддръжка основно на МиГ-29 по никакъв начин не допринася за интеграцията ни в НАТО и Европейската отбрана, а води до пилеене на пари на гражданите (печелене на комисионни) и удължаване на този порочен модел. \r\n\t \r\n\t\"Решението е максимално бързо преминаване към нова техника и използването ѝ по стандартите на НАТО със солидарната помощ на съюзниците за този преход\". \r\n\t \r\n\tВ същото време летене и експлоатация на старата техника от времето на Варшавския договор  следва да се ограничи до минимално необходимото и при спазване на всички изисквания за безопасност и ефективно управление на риска. \r\n\t \r\n\tФакт е, че български фирми поддържат същите хелекоптери за Афганистан през агенцията на НАТО за доставка и поддръжка (NSPA) – т.е. знаем и можем, просто трябва да спазваме правила – наши и тези в НАТО и ЕС, когато става въпрос за живот на български граждани, завършва позицията на партия \"Демократична България\".", "date": "2018.06.21", "title": "\"Демократична България\": Военната авиация е \"руска рулетка\" за летците и риалити шоу за управляващите"}
{"url": "https://www.mediapool.bg/shefkata-na-agentsiyata-po-transplantatsiite-podade-ostavka-patsienti-ya-zashtitiha-news280567.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДиректорката на Изпълнителната агенция по трансплантациите (ИАТ) д-р Марияна Симеонова е депозирала оставката си пред министъра на здравеопазването Кирил Ананиев, като все още решение за освобождаването ѝ от поста не е взето.\r\n\tОставката на Симеонова е свързана с  на бял дроб в чужбина заради прекратения достъп на български пациенти до чужди клиники и невъзможността на институциите да разрешат проблема в продължение на месеци. \r\n\tЗа 29 юни е насрочен нов протест пред здравното министерство заради проблема, но пациентски организации, включително организаторите на протеста, защитиха Симеонова и заявиха, че.\r\n\tОт Министерството на здравеопазването заявиха, че Ананиев изчаква резултати от поръчаната от него експертна оценка за дейността на Агенцията по трансплантациите и на базата на нея ще бъде взето решението.\r\n\tОрганизаторите на протеста на 29 юни настояват лично министър Ананиев да им обясни проблема с липсата на лечение за нуждаещите се от белодробна транстлантация българи.\n\n\r\n\tШестте организации - , , , ,  и  - припомнят, че протестът е насрочен точно месец след символичното изпращане в емиграция на нуждаещите се от белодробна трансплантация и питат какво се е променило за това време.\r\n\tВ момента 16 души с тежки белодробни заболявания чакат за животоспасяваща трансплантация в чужбина, тъй като тя не се прави у нас. От миналата година единствената европейска болница, приемаща български пациенти за белодробни трансплантации, във Виена, отказва прием. Проблемът произтича от неуредени отношения между агенцията и европейската мрежа Евротрансплант.\r\n\tЛипсата на трансплантации стана повод за протести на пациенти пред здравното министерство в края на май.\r\n\tТогава Симеонова увери, че договорът с австрийската клиника ще бъде подновен, а освен това се водят и разговори с болници във Франция и Великобритания, но очевидно до момента проблемът остава нерешен.\r\n\tТогава стана ясно също, че освен здравното министерство с решаването на проблема е ангажирано и Министерството на външните работи.\r\n\tПо-рано през деня зад Симеонова застанаха и от пациентски организации “Заедно с теб“, които се обявиха категорично против оставката ѝ.\r\n\t, се казва в позиция на организацията.\r\n\t, допълват те.", "date": "2018.06.21", "title": "Шефката на Агенцията по трансплантациите подаде оставка, пациенти я защитиха"}
{"url": "https://www.mediapool.bg/meteorolozite-ot-nimh-spirat-s-protestite-sled-obeshtaniya-za-poveche-pari-news280570.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЦелево финансиране в рамките на държавната субсидия за Българската академия на науките (БАН) искат служителите на Националния институт по метеорология и хидрология (НИМХ) към академия. Те излязоха на предупредителен протест в четвъртък пред централната сграда на БАН.\r\n\t\r\n\t\r\n\tЗаявиха, че ако исканията им за увеличение на тазгодишния бюджет с над 1 млн. лева и промяна в законодателството, която да дава възможност за целево финансиране, не бъдат изпълнени, ще спрат да дават прогнози за времето от 9 юли.\r\n\t\"Естествено, първо ще започнат да отпадат гражданските прогнози и дейности, които не са свързани с националната сигурност и безопасност\", коментира директорът на института проф. Христомир Брънзов, цитиран от БТА.\n\n\r\n\tЗасега обаче това няма да се случи.\r\n\tПо-късно през деня представители на НИМХ се срещнаха с министъра на образованието Красимир Вълчев и с председателя на БАН акад. Юлиян Ревалски. След разговорите им се разбра, че догодина субсидията за БАН ще се утвърждава в бюджета по дейности, а не както сега общо за цялата институция. Една от тези тези дейности ще е за метеорологичното и хидрометеорологичното обслужване на държавата и обществото, обясни Вълчев. Това щяло да позволи исканото от НИМХ целево финансиране, тъй като средствата за хидрология и метеорология няма как да бъдат използвани за друго.\r\n\tЗа да се случи това, със Закона за бюджета за следващата година ще бъде променен и Законът за БАН.\r\n\t\r\n\tВълчев каза, че ще се търси решение за допълване на парите за НИМХ за тази година от бюджетите на БАН и на Министерството на образованието и науката. Евентуалното допълнително финансиране ще е за подпомагане на конкретни дейности на института. Засега е намерен вариант за покриването на разходите на НИМХ за кратък период, осигурени и са пари за заплати. Вероятно сумите ще се осигуряват месец за месец, коментира директорът на института проф. Брънзов.\r\n\tОбещанията засега отлагат спирането на прогнозите за времето, стана ясно от изказвания на представители на НИМХ след срещата.\r\n\t\r\n\tПротестите на института започнаха първо с декларации и призиви на сайта на института. Те бяха провокирани от критериите, по които БАН разпределя държавната субсидия между звената си. Според тях много по-голяма тежест имат научните публикации и цитирания и така за НИМХ отиват по-малко пари, тъй като работата му е повече практична. Така според ръководството на института няма достатъчно пари за изплащане на извънреден и нощен труд. Заплатите на метеоролозите са ниски.\r\n\tТака от 15-те млн. лева, които държавата отпусна допълнително на БАН след протести на академията, метеоролозите получили едва 450 000 лева. В същото време заплахата от спиране на важни дейности на БАН като прогнозата за времето беше сред основните мотиви да се искат повече средства от бюджета.\r\n\tЗаради методиката за разпределяне на бюджета, учените от НИМХ поискаха и оставката на зам.-председателя на БАН чл.-кор. Константин Хаджииванов.\r\n\tДва дни преди протеста от ръководството на БАН излязоха с позиция, в която се казва, че от института разпространяват неверни твърдения в недопустимо ултимативен и конфронтационен тон. Заявиха още, че няма основания за оставката на зам.-председателя на БАН, а бюджетът на НИМХ за тази година бил увеличен с 13.5% или 1.045 млн. лева.", "date": "2018.06.21", "title": "Метеоролозите от НИМХ спират с протестите след обещания за повече пари"}
{"url": "https://www.mediapool.bg/avstraliya-izravni-s-var-duzpa-no-ne-stigna-do-poveche-sreshtu-daniya-news280592.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДания и Австралия завършиха 1:1 в четвъртък след красив гол на Кристиан Ериксен и изравняване от дузпа, отсъдена с видео асистента VAR (video assistant referee) и реализирана от Миле Йединак през първото полувреме на ранния мач в четвъртък.\r\n\tПо-доволният отбор в края определено бяха датчаните, които излязоха временно на първото място в групата си, събирайки 4 точки – с една повече от големия фаворит Франция, която играе по-късно срещу Перу.\r\n\t\"Червеният динамит\" все пак се надяваше на втора победа, която да му гарантира излизане от групата още преди директния мач с \"петлите\". Второто полувреме обаче премина изцяло под контрола на австралийците, които създадоха няколко опасни положения, но така и не успяха да стигнат до така необходимата им победа.\r\n\tТака \"кенгурата\" събраха едва една точка от два мача, след като в първия си двубой допуснаха загуба с 1:2 от Франция. При тази ситуация австралийците трябва да се надяват на твърде нереалистичен сценарий – загуба за \"петлите\" от Перу по-късно в четвъртък, тяхна победа над южноамериканците в последния мач и нова загуба на французите от Дания.\r\n\tПървият гол в мача падна още в 7-ата минута, когато Николай Йоргенсен майсторски пусна пас към Кристиан Ериксен, който буквално разстреля вратаря на австралийците с красив удар. След това датчаните заиграха вдъхновено и пресираха противника, но не успяха да удвоят.\n\n\r\n\tПоследва засилване на австралийците, пропуск на Роби Крузе, за да дойде 36-ата минута, в която Юсуф Поулсен игра с ръка в наказателното поле пред Каспер Шмайхел. Първоначално това остана незабелязано за главния съдия Антонио Матеу Лаос, но след VAR той отсъди дупза, реализирана от капитана Миле Йединак.", "date": "2018.06.21", "title": "Австралия изравни с VAR дузпа, но не стигна до повече срещу Дания"}
{"url": "https://www.mediapool.bg/vuchich-i-radev-predlagat-nov-gkpp-na-granitsata-sas-sarbiya-news280593.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният глава Румен Радев, който е на посещение в Белград, настоя пред сръбския си колега Александър Вучич за конкретни мерки в полза на българското малцинство в Сърбия.\r\n\t\"Какво точно може и ще се направи за по-добри медии на роден език, за здравеопазването, за образователния обмен? Президентът Вучич пое ангажимент за някои действия, които наистина ще покажат на нашето българско национално малцинство, че сръбската държава стои зад неговите права\", каза Радев, цитиран от БНР. \r\n\t \r\n\tСпоред него истинската интеграция на Западните Балкани трябва да включва и спазване на правата на малцинствата.\r\n\t \r\n\t\"Европейската интеграция на страните от нашия регион минава през помирение с миналото, загърбване на езика на омразата, установяване на добросъседски отношения, спазване на правата на малцинствата\".\r\n\tПрезидентът Радев потвърди подкрепата на България за европейската интеграция на Западните Балкани.\r\n\t \r\n\t\"Защото само така можем да гарантираме истинска стабилност, сигурност и просперитет на целия регион. Сърбия има своята времева рамка. Считаме, че 2025 година е амбициозна, но постижима цел\".\r\n\t \r\n\tРадев отбеляза, че диалогът за Косово няма алтернатива, трябва да се намери решение на този казус, така че Сърбия да няма пречки в своята интеграция в европейските структури. \r\n\t \r\n\t\"Но трябва да бъдем внимателни, аргументите на сръбската страна трябва да бъдат анализирани и оценени много внимателно, защото, ако бъдат пренебрегнати, ще получим моментно решение, но едва ли то ще бъде стабилно, рационално и устойчиво във времето\", смята Радев.\r\n\t \r\n\tСлед срещата на \"четири очи\" между двамата президенти, държавният глава Румен Радев обяви, че заедно с президента Вучич ще предложат изграждане на още един граничен пропускателен пункт по българско-сръбската граница.\r\n\t \r\n\t\"Къде и как точно – ще се прецени, но това ще бъде много важен знак хората от двете страни на границата да могат да общуват много по-свободно и пълноценно помежду си\".\r\n\t \r\n\tПрезидентът Александър Вучич посочи, цитиран от БТА, че взаимоотношенията между България и Сърбия с всяка година са все по-добри. \r\n\t \r\n\t\"Имахме една важна тема днес - не само за миналото, а и за нашето бъдеще, за конфликтите в миналото, как можем да превъзмогнем тези конфликти, дошло е време да отворим една нова страница за бъдеще и да се концентрираме върху приятелството\", отбеляза Вучич. \r\n\t \r\n\t\"Говорим и за българското малцинство в Сърбия, зачитайки исканията на българската страна, на българите, които живеят тук\", коментира той и посочи готовността за финансиране на медиите на български език в Сърбия, културната инфраструктура. \r\n\t \r\n\tДвамата са обсъдили и темата за Косово. \r\n\t \r\n\tБългария признава независимо Косово, но становищата от страна на Сърбия трябва да бъдат чути, благодарни сме за уважението, което се проявява към нас, коментира Вучич.", "date": "2018.06.21", "title": "Вучич и Радев предлагат нов ГКПП на границата със Сърбия"}
{"url": "https://www.mediapool.bg/turtsiya-i-indiya-sashto-otvrashtat-na-mitnicheskiya-udar-na-sasht-news280594.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция и Индия също обявиха ответни мерки срещу наложените от американския президент Доналд Тръмп от 1 юни мита от 25% върху вноса на стомана и от 10% за вноса на алуминий.\r\n\tРешението на САЩ удари дори съюзници като ЕС и Канада, предизвика сериозни критики от останалия свят и увеличи рисковете от глобална търговска война. В отговор Брюксел въвежда от 22 юни мита за редица стоки на САЩ, включително емблематичните сини джинси, уиски, царевица и фъстъци, които ще засегнат внос за засегнат внос 2.8 млрд. евро (3.2 млрд. долара).\r\n\tАнкара в четвъртък обяви, че започва още в същия ден (21 юни) да прилага митнически тарифи за американски стоки в размер на 266.5 млн. щатски долара с оглед на \"недобросъвестните\" и \"непоносими\" мита върху вноса на стомана, приети преди време от властите във Вашингтон, заяви министърът на икономиката Нихат Зейбекчи, цитиран от Ройтерс.\r\n\tЩе бъдат наложи мита върху вноса на американски въглища, хартия, орехи/бадеми, тютюн, необработен ориз, уиски, автомобили, козметика, машинно оборудване и нефтохимически продукти.\r\n\t\"Общата митническа тежест, наложена днес от Турция за вноса на американски стоки, е съизмерима с допълнителните разходи, пред които е изправена нашата страна с оглед на тарифите, въведени от САЩ\", подчерта Зекбекчи.\n\n\r\n\tСъединените щати са петата по големина държава, в която Турция изнася свои стоки, а обемът на търговията между тях достига през 2017 година 20.6 млрд. долара.\r\n\tИкономическият министър Нихат Зейбекчи подчерта, че Турция остава ангажирана да активира допълнителни солидни и реципрочни търговски санкции спрямо Съединените щати.\r\n\tПо-късно през деня и Индия обяви, че ще увеличи вносните мита за редица стоки от САЩ от 4 август в отговор на въведените от Вашингтон мита за индийските стомана и алуминий, съобщава агенция ПТИ, цитирана от ТАСС. Повишението ще засегне най-вече селскостопанските продукти и металните изделия.\r\n\tПо информация на индийската агенция, която се позовава на данни от министерството на финансите, вносните мита ще нараснат до 60 процента за нахута, 30 процента за лещата и 15 процента за артемията (ракообразно, използвано като храна за рибки - бел. ред.). Освен това ще се увеличат митата и за някои видове ядки, ябълки и круши, борна киселина и различни видове метални изделия.\r\n\tПо-рано беше съобщено, че Индия има намерение да наложи по-високи мита за вноса на мотоциклети с обем на двигателя над 800 кубически сантиметра, но в разпространения днес списък те не присъстват, подчерта агенцията, цитирана от БТА.\r\n\tИндия разчита да да получи от тези мерки около 239 милиона долара, съобщи телевизионният канал Ен Ди Ти Ви. В същото време се очаква наложените мита върху индийските стоки от САЩ да струват на Индия 241 милиона долара.", "date": "2018.06.21", "title": "Турция и Индия също отвръщат на митническия удар на САЩ"}
{"url": "https://www.mediapool.bg/italiya-shte-othvarli-plana-za-migrantite-ako-ne-se-preseche-pritokat-im-po-more-news280595.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталия предупреди, че няма да подкрепи плана на ЕС за справяне с нелегалната миграция, ако той не помогне на страната да реши основния си проблем – пресичане на пристигащите по море мигранти. Италианското правителство дори заплаши да преразгледа вноската си в бюджета на ЕС. По този повод френският президент Еманюел Макрон коментира в четвъртък, че екстремисти в \"съседни\" страни предават ценностите на Европейския съюз.\r\n\tСтраните от Вишеградската четворка съобщиха от своя страна, че ще бойкотират организираната от председателя на Европейската комисия Жан-Клод Юнкер в неделя за обсъждане на мигрантската политика и не са готови да приемат каквито и да е мигранти. \r\n\tВсичко това създава все по-голямо напрежение около форума, който се свиква в неделя по настояване на германския канцлер Ангела Меркел с цел да се съгласува пакетът от мерки за миграцията, който ръководителите на всички 28 страни членки да одобрят на срещата си в края на месеца. Самата Меркел е притисната от ултиматума на коалиционния си партньор Хорст Зеехофер, лидер на баварската ХСС, за намиране на срочно решение.\r\n\tЗасега планът предвижда затягане на граничните проверки и възпиране на миграционния поток от страни извън ЕС негова територия.\r\n\t\n\n\r\n\tИталия в момента е основната страна, в която пристигат натоварените плавателни съдове, пълни най-вече с африканци, бягащи от хаоса и насилието в Либия.\r\n\t\"Ние се нуждаем от помощ сега\", заяви крайнодесният вътрешен министър на Италия Матео Салвини в четвъртък.\r\n\t\"Ако ние отидем в Брюксел да получим ДОМАШНОТО, което вече са подготвили французите и германците...ще е по-добре министър-председателят да си спести разходите за пътуването\", написа той в Туитър.\r\n\tПо-късно Салвини заяви, че премиерът Конти ще отиде на срещата в Брюксел.\r\n\t\"Или ще има полезно предложение за защита на границите, сигурността и правата на истинските бежанци, или ние ще дръзнем да кажем \"не\", каза той.\r\n\tСалвини, който е лидер на антиимигрантската партия Лига, обвинява ЕС, че е оставил Италия да се справя сама с несправедливото бреме от мигранти, търсещи убежище.\r\n\tНовото коалиционно правителство на страната иска да депортира половин милион недокументирани мигранти, много от които са настанени в запуснати приемни центрове.\r\n\tСалвини заяви в интервю пред националната телевизия Раи, че е \"неприемливо\" ЕС да казва на Италия: \"Ще ви помогнем след една или две години, докато държите тук онези, които пристигат и ще ви изпращаме други\".\r\n\tИталианският премиер Джузепе Конти каза, че за него приоритет са мерките за пресичане на миграционния приток в Италия от Северна Африка – а не трансферът на мигранти от една европейска страна в друга.\r\n\tСред бежанците, които вече са в ЕС, има такива, които са избягали от войната в Сирия и други конфликти и принципно имат право на убежище.\r\n\tМиналата седмица Италия отказа да пусне 630 мигранти, натоварени на , което предизвика дипломатически конфликт между нея и Франция.\r\n\t\r\n\tОт друга страна Вишеградската група – Чехия, Полша, Словакия и Унгария – отказва да приеме каквито и да е мигранти от Италия и Гърция. Четирите страни обявиха, че техни представители няма да присъстват на срещата в неделя.\r\n\tПолският министър-председател Матеуш Моравецки я определи като \"неприемлива”.\r\n\t\"Ние няма да присъстваме, те искат да ни предложат отново предложение, което ние вече отхвърлихме”, каза Моравецки след среща на Вишеградската група в четвъртък.\r\n\tНеговият унгарски колега Виктор Орбан заяви, че срещата е \"против обичаите на ЕС” и истинската среща е тази на лидерите на ЕС, която ще се състои следващата седмица.\r\n\tВ същото време обаче не е ясно какво точно бойкотират тези държави при положение, че не бяха споменати сред поканените. Във форума ще участват Австрия, България, Германия, Гърция, Испания, Италия, Малта и Франция.\r\n\tСпоред журналисти от вестник \"Билд\" през седмицата германския канцлер Ангела Меркел е настоявала за информативна среща между страните, засегнати от миграционни кризи. Това е опит Меркел да се справи с проблемите, които има с министъра на вътрешните работи на страната си - Хорст Зеехофер. Той даде на Меркел време до срещата на върха на 28-29 юни, за да намери „европейско решение” преди да пристъпи към планираните промени, които включват затварянето на границите за мигранти\r\n\t\r\n\tСпоред проектодекларацията, подготвяна за срещата в Брюксел тази неделя, ЕС трябва да приеме мерки за \"незабавно ограничаване на вторичните придвижвания\" на мигрантите в ЕС. Отбелязва се, че те нямат право да избират страната членка на ЕС, в която да подават молба за убежище.\r\n\tПротиворечивият Дъблински регламент на ЕС казва, че търсещите убежище би трябвало да да бъдат поети от страната, в която първо пристигнат.\r\n\tРегулацията е в процес на преразглеждане, дава право на страна членка да депортира търсещ убежище в друга страна. Италия и Гърция са против тази политика, тъй като твърдят, че несправедливо поемат голяма тежест.\r\n\tСвиканата среща в Европейската комисия за миграцията в неделя е съпътствана от неясноти, след като говорител на комисията отказа да потвърди в четвъртък кои са поканени за участие.\r\n\tПредседателят на ЕК Жан-Клод Юнкер преди ден каза, че ще присъстват \"заинтересованите\" за намирането на европейско решение. В Туитър той изброи няколко държавни и правителствени ръководители, а по-късно добави, че могат да се присъединят и други. Той освен това предупреди, че след срещата няма да има пресконференция.\r\n\tПредполага се, че на срещата ще присъстват лидерите на Германия, Франция, Гърция, Италия, Малта, Холандия, Испания, Белгия, както и България, която е ротационен председател на ЕС и на Австрия, която поема от юли.\r\n\tГоворителят на ЕК отказа да потвърди, ограничи или разшири списъка с участниците с обяснението, че \"това е процес в развитие\", предаде БТА.\r\n\tСпоред разпространения текст на черновата се предвижда ЕС да заяви, че ще \"организира\" лагери за мигранти извън Общността. Предвижда се държавите по външните европейски граници да бъдат подпомогнати за връщането на незаконните мигранти политически, финансово и с експерти.\r\n\tДо 2020 г. се предлага обособяването на европейска гранична полиция с 10 000 служители.\r\n\tИзразено е намерение с идването им в ЕС мигрантите да бъдат въдворявани в центрове, където да изчакват решенията по молбите им за закрила, за да се избегне възможността те да предприемат самоволни пътувания. На мигрантите ще бъде наложено задължението да не напускат страната, в която са пристигнали, а ако те не се подчинят, ще бъдат наказвани.\r\n\tСпоред Еврокомисията срещата в неделя, само дни преди редовната среща на върха на ЕС на 28-29 юни, има за цел да \"намери европейски решения\" на предизвикателството на мигрантите\".\r\n\tАко документът бъде утвърден, представители на държавите от ЕС ще се срещат всеки месец за отчитане на изпълнението на решенията. Следваща среща на държавните и правителствените ръководители от ЕС по тези въпроси се предвижда за есента.\r\n\tПо данни на агенцията на ООН за бежанците около 40 000 души са пристигнали в Европа по море от началото на тази година. Това е около половината от влезлите за същия период на 2017 г., но макар че броят на новопристигащите спада, единството на 28-членния съюз се разкъсва от криза на доверие.\r\n\tПо географски причини, повечето мигранти слизат на суша в Италия и Гърция и тези страни се чувстват изоставени от партньорите си в ЕС. За германския канцлер Меркел проблемът е как да бъдат управлявани последствията от решението ѝ да допусне над 1 млн. мигранти да влязат в Германия през вътрешните граници на ЕС от 2015 г. досега.\r\n\tЕто защо страните са еднакво заинтересовани от справяне с кризата, но различните проблеми предполагат и различни решения.\r\n\tСтрани членки като Унгария, Полша, Чехия и Словакия не желаят да споделят бремето и отказват да приемат квоти за бежанци.\r\n\tУсилията за реформиране на законодателството на ЕС за убежище от две години тъпчат безплодно на едно място, блокирани главно по въпроса коя страна да поеме отговорност за мигрантите и бежанците и за колко дълго време. Юнкер каза, че ако тези закони бяха актуализирани по-рано, \"нямаше да се сблъскаме с дилемата, пред която сме изправени днес\".", "date": "2018.06.21", "title": "Италия ще отхвърли плана за мигрантите, ако не се пресече притокът им по море"}
{"url": "https://www.mediapool.bg/alzhir-spira-internta-v-tsyalata-strana-po-vreme-na-izpitite-v-uchilishtata-news280597.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в Алжир изключват интернета на територията на цялата страна по време на училищните изпити. Така те се надяват да избегнат преписването на отговорите, съобщава Би Би Си.\r\n\tДостъпът до интернет, включително и мобилен, ще бъде преустановяван един час преди началото на всеки изпит в средните училища, за да не могат учениците да търсят отговорите и да общуват един с друг за въпросите.\r\n\tТези изключвания ще продължат до 25 юни.\r\n\tРешението за спиране на интернет било прието след като през 2016 г. изпитните въпроси са се появили в мрежата по време на самите изпити и даже още преди тяхното начало.\r\n\tМиналата година властите се обърнали към доставчиците с молба да ограничат достъпа до социалните мрежи по време на изпитния период, но това се оказало недостатъчно.\n\n\r\n\tМинистърът на образованието на Алжир Нурия Бенгабрит в интервю за вестник \"Аннахар\" каза, че Фейсбук ще бъде блокиран в цялата страна за времето на изпитите.\r\n\tПо думите ѝ, макар властите да не искали да предприемат подобни драстични мерки, не могат безучастно да наблюдават как информацията за изпитните въпроси изтича в интернет.\r\n\tДопълнителна мярка е забраната всички устройства с достъп до интернет, които принадлежат както на учениците, така и на преподавателите, да бъдат внасяни в двете хиляди зали, където се провеждат изпитите. За целта на входа на всяка зала са поставени детектори за метал.\r\n\tНурия Бенгабрит уточнява, че в печатниците, където се размножават изпитните билети, са поставени заглушители на мобилните телефони и камери за наблюдение.\r\n\t700 хиляди ученици ще положат изпити в Алжир до 25 юни. Резултатите от тях ще бъдат обявени след 22 юли.", "date": "2018.06.21", "title": "Алжир спира интернта в цялата страна по време на изпитите в училищата"}
{"url": "https://www.mediapool.bg/bryuksel-razsledva-katar-za-zloupotrebi-pri-gazovite-dostavki-v-es-news280599.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕврокомисията обяви, че е започнала антимонополно разследване на доставките на втечнен природен газ в Европа от катарската компания \"Катар Петролеум\".\r\n\tПроверката е дали се нарушават европейските правила на конкуренцията и свободните газови потоци в Европа от споразуменията на компанията с европейски вносители, посочва се в съобщенията на Брюксел.\r\n\t\"Енергията трябва свободно да се доставя в ЕС независимо от къде. Ние започнахме разследване, за да установим дали има проблемни клаузи в договорите за доставка на газ от \"Катар Петролеум\", които биха създали териториални ограничения (за препродажба на газа в ЕС). Такива клаузи биха могли да увредят конкуренцията и да попречат на потребителите да получат максимална изгода от единния европейски пазар\", посочи еврокомисаря но конкуренцията  Маргрете Вестагер.\r\n\tТя подчерта, че започналото разследване не е се явява свидетелство за вино от страна на компанията. В материалите по случая обаче се посочва, че ще се търсят данни за картелно споразумение между различни компании и признаци за злоупотреба с господстващо положение на пазара.\r\n\t\"На \"Катар Петролеум\" се падат 40 процента от целия внос на втечнен газ в Европа, а в отделни държави делът на тези доставки е още по-голям\", отбелязва Еврокомиисята.\n\n\r\n\tАко обвиненията срещи Катар петролиъм бъдат доказани, то това ще е нарушение на антимонополните закони в ЕС, тъй като ограниченията могат да доведат до сегментиране на вътрешния газов пазар в Европа.", "date": "2018.06.21", "title": "Брюксел разследва Катар за злоупотреби при газовите доставки в ЕС"}
{"url": "https://www.mediapool.bg/shefat-na-intel-napuska-zaradi-zabranena-vrazka-sas-sluzhitelka-news280598.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзпълнителният директор на \"Интел\" (Intel) Брайън Кръзанич бе принуден да подаде оставка, след като компанията научи за негова връзка по взаимно съгласие със служителка, предаде Асошиейтед прес.\r\n\tПричината е, че аферата на двамата е в нарушение на политиката на компанията, неразрешаваща на мениджърите да се сближават със служителите.\r\n\tГлавният финансов директор Робърт Суон ще бъде назначен като временен изпълнителен директор, като търсенето на нов ръководител е в ход.\r\n\tВ ерата на движението #MeToo (Аз също) срещу сексуалния тормоз и насилието, корпоративна Aмерика е под постоянен натиск да засили политиката си за равенство на половете и срещу сексуaлното насилие. Кръзанич е поредният изпълнителен директор, който подава оставка заради неприемливо поведение или сексуално насилие.\r\n\tПо-рано този месец съоснователят на \"Гес\" (Guess) Пол Марчано си тръгна след разследване на компанията за твърдението, че е извършил сексуален тормоз и насилие.\n\n\r\n\tКръзанич се присъединява към Интел през 1982 година като инженер.\r\n\tКомпанията предвижда по-добри от очакваните приходи и печалба за второто тримесечие, съобщи Ройтерс, цитирана от БТА.\r\n\tАкциите на \"Интел\" се повишиха с 2.1 процента до 54.59 долара за акция в търговията преди отварянето на фондовите борси. При откриването на борсите обаче поевтиняха с 1 на сто заради новината за оттеглянето на Кръзанич.\r\n\t\"Интел\" обяви, че очаква тримесечни приходи от около 16.9 милиарда долара и коригирана печалба от около 99 цента за акция.\r\n\tАнализаторите предвиждаха средно 16.ЬЪЬ29 милиарда долара приходи и актуализирана печалба от 85 цента за акция=", "date": "2018.06.21", "title": "Шефът на \"Интел\" напуска заради забранена връзка със служителка"}
