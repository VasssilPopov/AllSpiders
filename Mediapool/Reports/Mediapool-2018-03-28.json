{"url": "http://www.mediapool.bg/tsvetanov-namekna-che-bulgaria-shte-izgoni-ruski-diplomati-news277310.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\t”България ще вземе правилното решение за експулсирането на руски дипломати и ще покаже съпричастност и солидарност с Великобритания”, каза зам.председателят на ГЕРБ Цветан Цветанов в сряда. \r\n\t\r\n\t\t \r\n\t\r\n\t\tТой не отговори конкретно на въпрос дали България ще отзове руски дипломати в знак на солидарност с Великобритания, но от думите му стана ясно, че това е възможно.\r\n\t\r\n\t\t \r\n\t\r\n\t\t\"Ние бяхме солидарни към позицията на Великобритания. България трябва също да има своето политическо решение. Има геополитически решения, които се вземат на най-високо ниво. Виждаме, че една Унгария, Черна Гора, Македония, Албания, Германия, Франция, САЩ, Австралия... И България трябва да бъе солидарна с подобен подоход. България е част от евроатлантическия пакт, ние изповядваме демократичните ценности. Убеден съм, че правителството ще вземе правилното решение, за да покажем своята съпричастност и солидарност\", посочи Цветанов пред бТВ.\n\n\r\n\t\r\n\t\t \r\n\t\r\n\t\tНа въпрос дали България се готви за изгони руски дипломати, Цветанов посочи, че правителството ще вземе правилното решение. \r\n\t\r\n\t\t \r\n\t\r\n\t\t\r\n\t\t\t\"Българското правителство ще вземе праивлното решение. Изцяло трябва да бъде солидарна с всичко, което направиха останалите демокрации\", каза Цветанов и добави, че при разследването на атентата в Сарафово Великобритания напълно е подкрепяла България.\r\n\t\t\r\n\t\t\t \r\n\t\r\n\t\r\n\t\tПреди ден след кратко колебание премиерът Бойко Борисов отзова за консултации в София посланика ни в Москва Бойко Коцев. Засега правителството не е обявило, че обсъжда експулсирането на руски дипломати от България в знак на съпричастност с Великобритания, както направиха САЩ, Канада и над 20 европейски страни. \r\n\t\r\n\t\t \r\n\t\r\n\t\t”Ние сме солидарни към Великобритания и трябва също да имаме политическо решение. Не може да говорим за детайли и факти по случая – това ще се изяснява. Но тук се взима геополитическо решение на високо ниво. България е част от евроатлантическия пакт и изповядваме тези ценности”, добави зам.-председателят на ГЕРБ.\r\n\t\r\n\t\t \r\n\t\r\n\t\tПо-рано в сряда БСП поиска премиерът Бойко Борисов да бъде изслушан в парламента по казуса и го разкритикува за честата смяна на позициите му, а партньорите в правителството ”Обединените патриоти” поискаха коалиционен съвет с ГЕРБ да формира българската позиция.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tНа този фон руският посланик у нас Анатолий Макаров определи досегашната българската реакция по случая \"Скрипал\" с отзоваването на българския посланик в Москва като \"разбираема и правилна\".\r\n\t\r\n\t\t \r\n\r\n\tСпоред него националните интереси не трябва да бъдат забравяни заради солидарността. \r\n\t \r\n\tМакаров допълни, цитиран от Нова телевизия, че Русия винаги е била и ще бъде надежден партньор на България и Европейския съюз.\r\n\t \r\n\t \r\n\t\r\n\tОтговорът на България по случая \"Скрипал\" е подкрепящ британската и европейската позиция, ние сме заедно в тази обединена позиция, коментира посланикът на САЩ у нас Ерик Рубин.\r\n\t \r\n\tВ сряда сутринта зам.-външният министър Георг Георгиев коментира, че привикването на посланик за консултации е \"стандартна процедура\" в подобна ситуация. \r\n\t \r\n\t\"За нас са необходими още някои факти и обстоятелства за това да се стигне до крайната точка, в която да експулсираме руски дипломати от България. Организацията за борба с химическите оръжия трябва да каже какъв е случаят, да се проучи откъде може да е дошло това бойно отровно вещество\", каза Георгиев. \r\n\t \r\n\t\"Не мисля, че България може да се поставя в ситуация, в която да има съмнение с кого е солидарна. България многократно изрази, че е солидарна с Обединеното кралство\", добави той.\r\n\t \r\n\t\r\n\t\tЗам.председателят на ГЕРБ Цветан Цветанов посочи, че \"премиерът полага максимални усилия да се изяснят всички факти и тогава правителството да вземе съответното решение по отношение на Русия\".\r\n\t\r\n\t\t \r\n\t\r\n\t\t\"България трябва да бъде солидарна с евроатлантическите държави, защото това е гаранция за нашия просперитет, успех, за защитата на суверенитета и националната сигурност на страната\", каза той. \r\n\r\n\t \r\n\t\r\n\t \r\n\tВ сряда лидерите на коалиционните партньори от \"Обединените патриоти\" подкрепиха позицията на правителството. \r\n\t \r\n\tВицепремиерът Валери Симеонов отрече България да действа под натиск в международния дипломатически скандал след случая \"Скрипал\". \r\n\t \r\n\t\"Къде го видяхте този натиск? Мисля, че България има достойна позиция в момента, балансирана…“, коментира вицепремиерът Валери Симеонов.\r\n\t \r\n\tЛидерът на \"Атака\" Волен Сидеров от своя страна поиска свикването на коалиционен съвет с ГЕРБ, на който да бъде обсъдена българската позиция.\r\n\t \r\n\t\"До момента водим балансирана политика, за което поздравявам министър-председателя. Не ме интересува кой ще каже, че го хваля - това е правилната политика“, каза депутатът.\r\n\t \r\n\t\r\n\t \r\n\t\"Случаят \"Скрипал“ щеше да бъде забравен досега, ако в Русия не беше тази много смазваща победа на Путин. Случаят беше създаден, за да дискредитира Путин за изборите - това не се случи“, коментира Сидеров. \r\n\t \r\n\t\"Това е един случай типично изработен в мозъчен щаб на определени служби. Предполагам, че те са от англоезичния свят“, коментира Волен Сидеров. \r\n\t \r\n\t\r\n\t \r\n\tБСП обаче отново остро критикува правителството за поведението му в дипломатическата криза. Депутатът от БСП и бивш външен министър Кристиан Вигенин поиска премиерът  \r\n\tБойко Борисов да дойде в Народното събрание и да даде информация за причините да извика за консултации посланика на България в Москва. \r\n\t \r\n\tТой определи ситуацията с отзоваването на европейски посланици от Русия и реципрочните действия като дипломатическа криза, дори дипломатическа война, която наподобява периода на Студената война. \r\n\t \r\n\t\"Не сме удовлетворени от непоследователната позиция на българското правителство, защото в последните дни станахме свидетели на разнопосочни изявления и действия на външния министър, на министър-председателя. Това в такава ситуация създава и рискове за страната. Когато се заеме една позиция, тя трябва да се отстоява\", заяви Вигенин.\r\n\t \r\n\tНадявам се българското правителство да не действа под натиск на чужди служби или правителства, а позициите, които заема, да са добре обосновани от гледна точка на българския интерес, посочи Вигенин. \r\n\t \r\n\tВиждаме, че има правителства в ЕС, които стоят на позицията си и не ги променят през часове, допълни той. \r\n\t \r\n\t\r\n\t \r\n\tКъм този момент не са видели убедителни доказателства, да не кажа изобщо доказателства, че Русия е замесена пряко в случая Скрипал, заяви депутатът. Ако такива доказателства бъдат предоставени, бихме могли да проявим известно разбиране към това, което се случва, допълни той. \r\n\t \r\n\tВръщането в страната на посланик е сравнително мека позиция, обясни Вигенин. \r\n\t \r\n\tТой припомни, че през 2017 г. правителството е извикало за консултации посланика на България в Турция Надежда Нейнски. \r\n\t \r\n\tА днес виждаме, че отношенията са различни между България и Турция, допълни той.", "date": "2018.03.28", "title": "Цветанов намекна, че България ще изгони руски дипломати"}
{"url": "http://www.mediapool.bg/kmet-na-stolichen-raion-signalizira-za-falshivi-dokumenti-za-stroezh-news277330.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСигнал за евентуална фалшификация на документи от инвеститор, който иска да строи 7-етажна сграда, е внесъл кметът на столичния район \"Младост\" Десислава Иванчева. Сигналът е подаден до полицията и се основава на съмнения за автентичността на документи, подадени при процедурата за одобряване на инвестиционните проекти за зданието.\r\n\tОт районната администрация съобщиха, че са получили преписка за одобряване на инвестиционни проекти и издаване на разрешение за строеж на 7-етажна сграда със смесена обществено-обслужваща функция на ъгъла между улиците \"Свето Преображение\" и \"Д-р Атанас Москов\" в \"Младост 3\". От администрацията поискали допълнителни документи от инвеститора, които са внесени на 16 март. При прегледа им екипът на района забелязва несъответствие в подписите върху допълнителните документи. Те трябва да са на едни и същи хора, но в различните книжа изглеждат по различен начин. Освен това всички подписи сякаш са направени с един и същи химикал.\r\n\t\"Ръководството на район \"Младост\" има сериозни съмнения, че представените документи са неистински и положените в тях подписи не са на посочените за автори лица\", съобщиха от администрацията.\r\n\tОсвен това в графичната част от проектната документация са извършени множество подлепвания по страниците и скриване на част от текста. Такова подлепване се вижда върху наименованието на обекта и върху имената на съгласувалите го проектанти.\r\n\tВ сигнала до прокуратурата Иванчева казва, че установяването на авторството на подписите на съгласувалите проектанти е от решаващо значение за законността на производството по одобряване на инвестиционни проекти и издаване на разрешение за строеж.\r\n\t\"Главен приоритет на районната администрация е да не се допускат строежи, които не удовлетворяват законовите изисквания и гарантирането живота и здравето на гражданите, които могат да бъдат застрашени от подобни строежи\", пише още в съобщението.\r\n\tДесислава Иванчева беше избрана за кмет на \"Младост\", след като предшественичката ѝ напусна поста заради скандал със застрояването на междублокови пространства. Иванчева предвождаше протестите срещу този проект и спечели във втория тур на местните избори срещу кандидата на ГЕРБ. Иванчева често влиза в конфликти с администрацията на Столичната община. Противниците ѝ я обвиняват, че не може да се справи с административното управление на един от най-големите райони в София, а действията ѝ гонят инвеститорите.", "date": "2018.03.28", "title": "Кмет на столичен район сигнализира за фалшиви документи за строеж"}
{"url": "http://www.mediapool.bg/tarsyat-se-kontsesioneri-na-plazhovete-v-albena-primorsko-i-konstantin-i-elena-news277326.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството откри процедури за предоставяне на концесия на морските плажове в курортите \"Албена“, \"Св. Св. Константин и Елена“ и в Приморско. Предстои министърът на туризма да организира конкурс по Закона за Черноморското крайбрежие за избор на бъдещите частни стопани на пясъчните ивици.\r\n\tПредлага се плажовете да се отдадат на концесия за 15 години. Срокът е съобразен с необходимото време за изплащането на направените инвестиции и с визията за дългосрочно развитие на морския плаж.\r\n\tРазмерът на минималното годишно концесионно заплащане на плажа в \"Албена\"“ е 919 785 лева без ДДС, за големия плаж в \"Св. Св. Константин и Елена\" се очаква да е поне 83 428 лева без ДДС, а за централния плаж в Приморско – 41 824 лева без ДДС.\r\n\tРазмерите са определени съгласно приетата от Министерския съвет Методика за определяне минималния размер на концесионното плащане за морски плажове, посочиха от правителствената пресслужба.\r\n\tТримата концесионери ще са длъжни да поддържат чистотата на плажовете, да осигурят спасителни постове, здравно и медицинско обслужване, тоалетни и други услуги от обществен интерес.", "date": "2018.03.28", "title": "Търсят се концесионери на плажовете в \"Албена\", Приморско и \"Константин и Елена\""}
{"url": "http://www.mediapool.bg/deputatat-ot-gerb-prehvarlil-na-bednyak-zadlazhnyala-firma-podade-ostavka-news277304.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ГЕРБ Димитър Гамишев, продал своя фирма със  на малоимотен гражданин, е подал оставка.\r\n\tНовината съобщи най-напред от парламентарната трибуна Спас Гърневски (ГЕРБ). Той обясни, че действието на Гамишев, който е и общински координатор на ГЕРБ в Гоце Делчев, е заради  и за да се разсеят .\r\n\tГърневски направи това съобщение, след като в специална декларация от БСП настояха ръководството на ГЕРБ да вземе решение по случая с депутата Димитър Гамишев, което да отговаря на интересите на българските граждани. Неприемливо е да има политически чадър върху народни представители от ГЕРБ, които нарушават закона, се казва в декларацията на социалистите.\r\n\tПо-късно в сряда  по сигнал срещу депутата за извършено данъчно престъпление.\r\n\tКакто стана ясно във вторник, Гамишев е продал преди около две години фирмата си \"Гамишев – НКД\" ЕООД със  на дружество, управлявано от малоимотен гражданин.\r\n\tСтава дума за , което в миналото бе една от най-разпространените схеми за избягване на данъчно облагане или за източване на ДДС. От Националната агенция за приходите (НАП) обясниха миналата седмица, че в голяма степен вратичките в закона в последните години били ограничени заради въвеждане на редица мерки като забрана за прехвърляне на фирма по време на данъчна ревизия, пред- и следрегистрационен контрол по ДДС и т. н.\n\n\r\n\tПо случая на Гамишев  на една от сделките. Започнала е и , за да му се потърси отговорност като физическо лице с личното му имущество за натрупаните задължения, посочиха от данъчната агенция.\r\n\t\"В началото на март в прокуратурата постъпи  на народния представител Димитър Гамишев, в момента тече проверка от НАП\", заяви пред журналисти говорителят на главния прокурор Румяна Арнаудова. \"По това разследване главният прокурор поиска снемане на имунитета на Димитър Гамишев. В началото на март по електронна поща в Прокуратурата постъпи анонимен сигнал и в него са изложени  за това с какви средства разполага той, както и за деянията му за предизвикване на пътно-транспортно произшествие със смъртен случай. Както и за това, че преди да стане депутат е продал търговското си дружество на друго лице, а то е имало около 200 хил. лева данъчни задължения\", каза още Арнаудова.\r\n\tПо думите й  от публикация в сайта Бивол за друго данъчно престъпление. Става дума за сключване на сделка с търговско предприятие с цел да се избегне плащането на данъчни задължения в особено големи размери. \"От медиите научих тази сутрин, че НАП започва проверка, така че ние ще ги очакваме, тъй като те реално ще посочат дали има такива данъчни задължения, какъв е техният размер и дали наистина са избегнати\", обясни Арнаудова.\r\n\tЦацаров поясни, че на практика проверката на прокуратурата ще се изразява в . \"Ако те покажат това, което се твърди, очевидно е, че ще стигнем до \", каза главният прокурор. \"Мога да потвърдя, че сезирането е по публикация в сайта, но всичко друго е въпрос на установяване в хода на проверката. Кога е извършено прехвърляне, на кого, какви са били данъчните задължения, как те са били установени и как са били формирани – всичко това ще е предмет на тази проверка. Налице ли са разминавания между твърдения на народния представител и твърдения на сайта, ние ще търсим фактите\", обясни Цацаров.\r\n\tПреди няколко дни Гамишев получи и \r\n\tВъв вторник от пресцентъра на ГЕРБ отказаха всякакъв коментар по случая, а по отношение на присъдата за убийство съобщиха, че депутатът ще обжалва.\r\n\tПрехвърлянето на фирмата на Гемишев на дружеството \"Файнест Асошиътс\", управлявано от Георги Михайлов Георгиев, е станало през април 2016 г.. По данни от системата за правна информация ДАКСИ Георгиев участва или е участвал . Проверка на Бивол е показала, че поне 10 от фирмите на Георги Георгиев дължат суми от порядъка на десетки и стотици хиляди левове на НАП.\r\n\tКогато се твърди, че борбата с корупцията и контрабандата е реална и липсват милиарди левове от държавната хазна, първото, което трябва да се направи от управляващите от ГЕРБ, е да погледнат в собствената си градина и да изкоренят плевелите си от нея, обяви днес в парламента в декларация от името на левицата Николай Бошкилов. - ако членуваш в партията, можеш да не плащаш данъци, да пренасяш суджуци и да овладяваш областни центрове, изтъкна от трибуната социалистът Бошкилов.\r\n\tС депозираната оставка на Димитър Гамишев ГЕРБ за пореден път дава пред вас и българските граждани ясно и точно послание, че е  и при най-малко съмнение хората депозират оставките си,  посочи Спас Гърневски. И на свой ред попита социалистите кога те ще бъдат на нивото на ГЕРБ.", "date": "2018.03.28", "title": "Депутатът от ГЕРБ, прехвърлил на бедняк задлъжняла фирма, подаде оставка"}
{"url": "http://www.mediapool.bg/ei-i-es-nevernite-obvineniya-na-rabotodatelite-vloshavat-biznes-klimata-news277325.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобственикът на въглищната централа \"Ей И Ес Гълъбово\" изрази в сряда сериозна загриженост, заради продължаващата кампания на ръководителите на национално представените работодателски организации срещу енергийната мощност и опитите за създаване на нетърпимост към ТЕЦ-а, който е една най-големите и модерни мощности в България и и ключов за доставките на ток и за енергийната независимост на страната ни.\r\n\tСпоред американския инвеститор, четиримата председатели на работодателските организации отправят напълно неверни обвинения към него, които не почиват на реални доказателства. Компанията отхвърля тези твърдение и допълва, че те са насочени към уронване на престижа на компанията и нанасяне на вреди на нейния бизнес  в България.\r\n\t\"Сериозно сме загрижени, че подобни преднамерени опити за дискредитиране на най-големия международен инвеститор в България влошават инвестиционния климат и поставят под въпрос неприкосновеността на договорните споразумения в страната\", пише в изявление на ръководството на \"Ей И ЕС – 3С Марица Изток 1\", разпространено до медиите.  \r\n\tМиналата седмица шефовете на Българската стопанска камара Божидар Данев, на Асоциацията на индустриалния капитал в България Васил Велев, на Конфедерацията на работодателите и индустриалците Кирил Домусчиев и на Българската търговско-промишлена палата Цветан Симеонов подадоха жалба срещу \"Ей И Ес\" и \"КонтурГлобал\" пред националния омбудсман Мая Манолова. Те сториха това в качеството си на физически лица, позовавайки се дадената на обществения защитник възможност да се намесва в спорове между граждани и други частни субекти /търговци, граждански организации и отделни граждани/.\r\n\tЧетиримата написаха в жалбата си, че \"отговорно твърдим, че те (двете електроцентрали) в постоянен и непрекъснат режим, с последователност, достойна за по-добри дела ни ограбват ежедневно, ежечасно и ежеминутно, като ни \"измъкват” от джобовете по 14 лева на мегаватчас използвана електроенергия“. Те призовават за незабавно разследване и предприемане на мерки за пресичане на това нарушаване на правата на потребителите, \"изразяващо се в открит и, на пръв поглед, узаконен грабеж“.\r\n\t\"Ние вярваме, че след като върху Вас легна бремето да се намесвате във всякакви правоотношения, незабавно ще насочите вниманието си към най-фрапиращите примери на узаконени кражби, неправомерни държани помощи и с нищо незаслужени привилегии, които не само бъркат дълбоко в джоба на индустрията като цяло, но и тровят личния живот и личния бюджет на българските граждани – скромни физически лица. Даваме си сметка, че подобни жалби, напълно основателно биха могли да отправят още над 6 милиона пълнолетни граждани – гласоподаватели и най-вече данъкопллатци. Те биха могли да се оплачат не само от \"американските централи”, които им изземват непазарно по 450 млн. лв. годишно, но и от всевъзможни \"ВЕИ-та” и \"високоефективни производства” на електроенергия, които неуморно тършуват из джобовете им, така че надплатената сметка да премине 1.5 млрд. лв. годишно. Това биха били напълно резонни жалби, адресирани към Вас, и ние сме готови да Ви съдействаме, като съобщим на висок глас, че вече сме се обърнали към Вас с подобна молба“, се казва в писмото на работодателите.\r\n\tСега от \"Ей И Ес\" реагират на документа и освен, че отхвърлят твърденията на бизнес организациите и още веднъж потвърждават своя ангажимент за тясно сътрудничество с българските власти с цел подобряване на инвестиционния климат в страната.\r\n\tПод натиска на работодателските организации в последно време се предприеха редица дълго отлагани енергийни реформи. Бизнесът атакува тежко в края на годината производителите и търговците на електроенергия, както и енергийния министър заради драстично поскъпналата електроенергия на свободния пазар. Според тях вина за това имат и дългосрочните договори за изкупуване на електроенергията от централите на \"Ей И Ес\" и \"КонтурГлобал\" на преференциални цени.\r\n\tДанните на Българската независима енергийна борса обаче посочват, че цената на електроенергията в началото на 2018 г. е намаляла с 20 процента спрямо година по-рано. През първото тримесечие на миналата година средната цена е била 83.04 лв. за мегаватачас, а сегашното – 66.34 лв.", "date": "2018.03.28", "title": "\"Ей И Ес\": Неверните обвинения на работодателите влошават бизнес климата"}
{"url": "http://www.mediapool.bg/london-e-spodelil-bezpretsedentni-razuznavatelni-danni-za-skripal-news277328.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания е споделила безпрецедентна по ниво разузнавателна информация за атаката в Солсбъри с нервопаралитично вещество, за да си осигури международна подкрепа за най-голямата дипломатическа офанзива срещу Русия след края на Студената война, твърди висш британски представител, цитиран от британски медии.\r\n\tБелгия, Молдова, Ирландия и Австралия се присъединиха във вторник към 20-те страни от ЕС и НАТО, които експулсираха руски дипломати и заподозрени шпиони. Тези действия са в отговор на твърденията на Лондон, че е твърде вероятно Кремъл да е наредил отравянето на бившия руски двоен агент Сергей Скрипал и дъщеря му във Великобритания.\r\n\tНАТО също експулсира седем дипломати от мисията на Русия и заяви, че ще отхвърли молбите за акредитация на други трима.\r\n\tВ сряда Черна гора изгони един руски дипломат.\r\n\tТака общият брой на изгонените руски официални представители в чужди държави надхвърля 150 човека.\n\n\r\n\tВ същото време Люксембург, Словакия и Малта извикаха посланиците си от Москва за консултации, както стори ден преди това България.\r\n\tВеликобритания е споделила не само подробни научни анализи за използването на нервопаралитичното вещество срещу Скрипал и дъщеря му Юлия на 4 март в Солсбъри, но и разузнавателни доклади, които подкрепят твърдението на Лондон, че Русия несъмнено провежда подкрепяна от държава програма за покушения, заяви висш британски представител, настоял да остане неназован, пише \"Файненшъл таймс\".\r\n\tЗа пръв път тези оценки на разузнаването са споделени с министри и официални представители на ЕС и НАТО през последните две седмици, допълва той.\r\n\t\"Ние предоставихме на нашите съюзници безпрецедентна по ниво разузнавателна информация, за да можем да ги убедим, че няма друга правдоподобна алтернатива освен тази, че е била руската държава\", заявява британският представител.\r\n\tНезависимо от постоянните опровержения на Русия, британската лаборатория за отбранителна  е стигнала до заключение, че отровата, използвана срещу Скрипал, е от семейството нарвопаралитични вещества \"Новичок\", произвеждани в Съветския съюз в края на 1970-те и през 1980-те години.\r\n\tЛондон е споделил различна по обем разузнавателна информация с различните държави.\r\n\tСъгласно споразумението \"Five Eyes\", което Великобритания има със САЩ, Канада, Австралия и Нова Зеландия, с тях Лондон споделя главните оценки на основните си разузнавателни агенции - MI6, MI5 и GCHQ - както и базови данни.\r\n\tВеликобритания предоставя по-малко информация на някои страни от ЕС.\r\n\tПълният обем данни са представени и на лидера на лейбъристите Джереми Корбин, който искаше повече доказателства за вината на Русия.\r\n\tБританското правителство смята, че неговата бърза и обединяваща реакция на атаката в Солсбъри е модел на бъдещата стратегия по национална сигурност на страната, която ще бъде представена в сряда.\r\n\t\r\n\tБългария обаче се въздържа да стигне до изгонване на руски дипломати и от думите на зам.-министъра на външните работи Георг Георгиев в сряда става ясно, че България не е получила достатъчно доказателства.\r\n\t\"За нас са необходими още някои факти и обстоятелства за това да се стигне до крайната точка, в която да експулсираме руски дипломати от България. Трябва да се излезе с химически анализ и да се разследва откъде може да е взето това химическо вещество\", заяви той пред Нова телевизия, като подчерта, че страната ни е загрижена от случилото се във Великобритания.\r\n\t\"Исторически това е най-големият случай на експулсиране на дипломати в историята. Но не мисля, че можем да говорим за евентуален потенциален военен конфликт\", заяви Георгиев, поканен да коментира решението на правителството да извика посланика ни от Москва за консултации. По думите му това е стандартна процедура в ситуации като тази с отравянето на бившия руски агент Сергей Скрипал.\r\n\tГеоргиев изрази надежда казусът да бъде разрешен на масата за преговори.\r\n\t\"Не мисля, че България може да се поставя в ситуация, в която да има съмнение с кого е солидарна. България многократно изрази, че е солидарна с Обединеното кралство. предвид всички наши партньорски и приятелски отношения\", каза Георг Георгиев.", "date": "2018.03.28", "title": "Лондон е споделил \"безпрецедентни\" разузнавателни данни за Скрипал"}
{"url": "http://www.mediapool.bg/ucheni-ot-ban-rabotyat-po-universalna-protivogripna-vaksina-news277332.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверсална ваксина срещу всички щамове на грипа се опитват да създадат учени от Института по микробиология към Българската академия на науките. Идеята е препаратът да е базиран на ДНК на вируса, съобщава БНР.\r\n\tДосега не е създадена универсална и дълготрайна ваксина срещу грипа, защото всяка година болестта се разпространява от различни вариации на вируса. Затова се налага всяка година производителите на ваксини да правят нови препарати срещу конкретните щамове, които се очаква да се разпространяват през сезона. Ако обаче прогнозите не са верни или вирусите мутират, ваксините ще са неефективни.\r\n\tБългарският екип от учени от департамент \"Имунология\" с ръководител доц. д-р Андрей Чобанов търси трайно решение на проблема, като проучва възможността за противогрипна ДНК ваксина - създадена от общото ДНК на грипния вирус. Противогрипните ДНК ваксини са ново направление във вирусологията, а целта е да противодействат еднакво добре на всички щамове на грипа.\r\n\t\"ДНК ваксините са много по-лесни за производство, стига да се получат добри клинични изпитания. В момента се намираме на етапа на експериментален лабораторен модел и пътят до тяхното внедряване е дълъг. При тези ваксини се избягва сезонната цикличност, при която се явяват различните серотипове на грипния вирус\", коментира директорът на Института по микробиология проф. Христо Найденски.\r\n\tУниверсалната противогрипна ваксина е само едно от направленията, по които работят учените от Института по микробиология, който отбеляза неотдавна 71-ата годишнина от основаването си. В отделните департаменти на института се изучават също и причинителите на редица заболявания като човешки папилома вируси, ентеровируси, полиовируси, правят се проучвания върху туберкулозата, рака, ревматоидния артрит.\r\n\tСред проектите е разработването на лечение за рак на базата на коренищата на растението златен корен (Rhodiola Rosea).", "date": "2018.03.28", "title": "Учени от БАН работят по универсална противогрипна ваксина"}
{"url": "http://www.mediapool.bg/mvr-uveri-che-drug-pat-ne-se-e-sluchvalo-granichari-da-zarezhat-posta-si-news277327.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма друг констатиран от МВР случай, при който гранични полицаи вкупом да зарежат поста си на летище \"София\" или друга аерогара и да оставят новопристигнали пасажери да влязаъ в страната без проверка на документите.\r\n\tТова обяви шефът на \"Гранична полиция\" Светлан Кичиков в сряда по повод скандалния случай, отразен в докладна на служителка на дирекцията от 21 март, за който съобщи Mediapool миналата седмица.\r\n\tИнформацията впоследствие бе потвърдена от МВР, но с уточнението, че това се е случило на 20 март, противно на отразената в докалдната дата.\r\n\t\"Отговорността, за това което се случи на летището е изцяло наша, на МВР, на \"Гранична полиция\", посочи очевидното вътрешният министър Валентин Радев, уточнявайки, че е обсъдил казуса с транспортния министър Ивайло Московски.\r\n\tОбразувани бяха вътрешна проверка и дисциплинарни производства срещу замесените граничари, които обаче ще приключат до няколко дни, \"за да сме докрай прецизни по отношение на обстоятелствата\".\r\n\t\"Служителите, които са виновни или които имат отношение към конкретния случай са отстранени, на тяхно място са докарани други служители. Проведени са беседи с всички останали служители\", добави Кичиков.\n\n\r\n\tКакто е известно, веднага щом случаят стана публично достояние, от МВР бяха остранени общо 13-има гранични полицаи. Съдбата им обаче ще стане ясна едва след приключване на образуваните производства. Сред тях бяха шефовете на смяна, на ГКПП-Аерогара София и на РДГП-Аерогари, като на тяхно място бяха пренсаочени екипи от Бургас и Варна.\r\n\t\"За мен това е едно грубо нарушаване на служебната дисциплина и на инструкцията, която регламентира действията на граничните полицаи, работещи на граничните пунктове, за което естествено ще бъдат взети най-строги мерки. На тези хора им е гласувано доверие и те трябва да го оправдават, в крайна сметка за това получават пари\", коментира още шефът на \"Гранична полиция\".\r\n\tСпоред главния секретар на МВР Младен Маринов \"на фона на активната работа и ангажимент за контрол по границите – въздушни и сухопътни, инцидентът е немарливост по отношение на изпълнението на дейностите и създадената организация за сигурността на границата\" Той също декларира, че ръководството ще бъде безкомромисно \"към всяко нарушение\".", "date": "2018.03.28", "title": "МВР увери, че друг път не се е случвало граничари да зарежат поста си"}
{"url": "http://www.mediapool.bg/prokuror-podal-ostavka-zaradi-techa-na-informatsiya-ot-dans-kam-kmeta-na-septemvri-news277334.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРайонният прокурор на Пазарджик Георги Кацаров е напуснал поста си в края на февруари заради случая с намерените справки на ДАНС в дома на обвинения в умишлена безстопанственост и неизгодни сделки кмет на Септември Марин Рачев.\r\n\tТова потвърди в сряда главният прокурор Сотир Цацаров, след като бе изслушан по случая заедно с шефа на агенцията Димитър Георгоев и вътрешния министър Валентин Радев на съвместно заседание на комисиите по вътрешен ред и контрол на службите в парламента.\r\n\tПо думите на Цацаров \"отговорността в случая не е на МВР или на ДАНС, а на Районна прокуратура Пазарджик\". Назначената от него проверка по случая установила, че четирите намерени в дома на Рачев документа имали \"обща пресечна точка\", която е Районна прокуратура Пазарджик.\r\n\tИменно заради това ръководителят ѝ Георги Кацаров е подал оставка. За това бе съобщено на 20 февруари с лаконичното съобщение, че до решението на обвинителя се стигнало след разговор с Цацаров. Оставката на Кацаров вече бе приета от Висшия съдебен съвет.\r\n\t\"Не може да бъде установено кое е лицето осъществило копирането на документите, входирани в администрацията на районната прокуратура\", уточни главният прокурор, давайки да се разбере, че прокуратурата няма да търси наказателна отговорност на Кацаров.\n\n\r\n\tЦацаров уточни още, че въпросните справки на ДАНС не съдържали секретна информация – нещо доста необичайно за издаваните от агенцията документи. Според първоначалната информация на разследващите ставаше въпрос за копия, свързани с последните местни избори.", "date": "2018.03.28", "title": "Прокурор подал оставка заради теча на информация от ДАНС към кмета на Септември"}
{"url": "http://www.mediapool.bg/sobstvenikat-na-umrelite-v-osogovo-kone-obvini-drugi-za-smartta-im-news277331.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобственикът на изоставените в Осоговската планина коне, повече от които измряха в студа, обвини за смъртта им хората, които ги намерили и ги свалили по-ниско в планината, а не го сигнализирали, че са открили  животните. В същото време Петър Пищалов призна по време на разпита си в полицията в Кюстендил в сряда, че е отглеждал незаконно стадото на открито и затова не бил информирал полицията за изчезването им.  Междувременно са умрели още животни, но останалите започват да укрепват, след като за пореден ден доброволци качват храна на конете.\r\n\tПишалов бе разпитан от разследващите полиции по случая. Ако му бъде повдигнато обвинение за причиняване на смъртта на животните, той е заплашен от затвор до 3 години и глоба от 5 хил. лв.\r\n\tРазследването срещу кюстендилския бизнесмен, който в последните две години е получил близо 400 хил. лв. субсидии от еврофондовете за стопанството си, за ползване на  пасища и отглеждане на въпросната порода коне, които в момента бедстват, върви в две направления.\r\n\t\"Едната е проявена жестокост спрямо животни, от която е последвала смърт. Разбира се, жестокост може да се осъществи с действия, бездействия и всякаква форма на изпълнителното деяние. Другата касае разходването на европейските средства и правомерността на тяхното получаване и разходване. Очевидно е, че в конкретния случай е получена определена субсидия“, заяви главният прокурор Сотир Цацаров пред журналисти в сряда.\r\n\tТой коментира още, че е трябвало първа да реагира по случая зоополицията към МВР, която по думите му е била представена доста шумно. Реагирали са обаче будни граждани и хора със съвест, които са направили необходимото най-малкото да спасят животните, посочи Цацаров.\r\n\tСпоред Пищалов не той, а друг е виновен за смъртта на конете.\r\n\t\"Виновни са хората, които са намерили преди повече от един месец конете ми и не са ми подали сигнал, а са ги свалили 2 км по-ниско в планината, където е само сняг и няма никаква храна. През това време те не са качили никаква храна на конете ми. Как може да си правиш реклама със смъртта на животните. Ако Петър Пищалов е виновен за всичко и съм препъникамъкът на земеделието в България - убийте ме”, заяви бизнесменът, цитиран от Дарик радио.\r\n\tТой си призна, че неговите коне са били незаконно в Осоговската планина и това е причината да не подаде сигнал към институциите, когато са изчезнали преди месец и половина.\r\n\t\"Радвам се, че конете вече са под пряк мой контрол. В момента там намерих 26 живи коне, както и 3 мъртви коня. Не знам обаче къде са другите коне, аз имам около 70 коня. Другите може и да са под снега мъртви или на някое друго място в планината”, каза още Пищелов.\r\n\tТой обясни, че при първа възможност ще се опита да свали в по-ниската част конете. В момента те укрепват, като ще бъдат свалени, когато атмосферните условия позволят.\r\n\tОсвен от прокуратурата, случаят се проверява и от българската агенция за безопасност на храните. Експерти са извършили щателна документална и физическа проверка на обстоятелствата, довели до свободното придвижване на животните до местността Бек бунар под връх Руен. Те са сканирали индивидуалната маркировка на конете, за да установят собствениците им.\r\n\tКомисията проверява състоянието на животновъдните обекти, от които произхождат конете, тяхното съответствие с нормативните изисквания и степента на официален контрол, който е упражняван в тези обекти от Областната дирекция по безопасност на храните-Кюстендил.\r\n\tПри установени неправомерни действия или бездействие от страна на служители на Агенцията и нейното териториално поделение в град Кюстендил, те ще бъдат отстранени от работа до приключване на образуваното дисциплинарно производство.\r\n\tМеждувременно доброволците в акцията за спасяването на живота на оцелелите животни  са транспортирали още храна до мястото, където се намират конете в Осоговската планина. Те четири пъти са качвали в планината сено, жито, царевица и друга храна. В близост до животните има заслон, където е оставена храна на склад. Конете постепенно се възстановяват.", "date": "2018.03.28", "title": "Собственикът на умрелите в Осогово коне обвини други за смъртта им"}
{"url": "http://www.mediapool.bg/papa-frantsisk-mafiotite-nyamat-pravo-da-narichat-sebe-si-hristiyani-news277329.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧленовете на мафията в Италия, много от които ходят на черква и се молят открито, не могат да наричат себе си християни, защото \"носят в душите си смъртта\". Това заяви днес папа Франциск пред десетки хиляди вярващи по време на общата аудиенция на площад \"Свети Петър\" във Ватикана, съобщи Ройтерс.\r\n\t \r\n\tСпоред агенцията това са най-острите думи на папата по адрес на организираната престъпност от близо четири години насам. \r\n\t \r\n\t\"Така че ние не трябва да отиваме много далеч, нека се замислим какво се случва тук в Италия, каза той, докато говореше общо за \"псевдохристияните\", които са покварени, а претендират да са праведни. \"Например т.нар. християни мафиоти - те наричат себе си християни, но държат смъртта в душите си и я причиняват на другите\", продължи Светият отец. \n\n\r\n\t \r\n\tМного от членовете на организирани престъпни групировки като сицилианската Коза ностра или калабрийската Ндрангета се възприемат като част от религията, нещо като секта. В малките градове на юг те участват в католически тайнства, ходят на черква, а в някои случай техни съучастници стават свещеници, отбелязва Ройтерс. \r\n\t \r\n\tПрез 1993 г. покойният папа Йоан-Павел Втори предупреди хората от Коза ностра, че \"един ден ще се изправят пред Божия съд\". Групировката отвърна с бомбени атаки срещу няколко черкви в Рим, включително базиликата \"Свети Йоан\" - папската черква в качеството му на епископ на Рим, припомня агенцията.", "date": "2018.03.28", "title": "Папа Франциск: Мафиотите нямат право  да наричат себе си християни"}
{"url": "http://www.mediapool.bg/den-na-traur-v-rusiya-sled-pozhara-v-kemerovo-news277299.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ деня на национален траур в Русия бяха погребани първите жертви на пожара, станал в неделя в търговски център в град сибирския град Кемерово, при който загинаха 64 души, включително 41 деца, предаде Франс прес.\r\n\t \r\n\tПожарът предизвика спонтанни реакции на състрадание в цялата страна. Но той породи и гняв сред руснаците. Много хора бяха шокирани от нарушаването на мерките за сигурност, заради което децата са се оказали в заключени кинозали в търговския център, а противопожарната алармена система не се задействала.\r\n\t \r\n\tПо последни данни, изнесени от заместник-министъра на извънредните ситуации Владлен Аксьонов, загиналите в пожара са 64. Десетина от тях бяха погребани в сряда в Кемерово.\r\n\t \r\n\t\"Няма изчезнали\", каза днес Аксьонов. Но снощи Следственият комитет на Руската федерация бе съобщил, че е съставил списък с 67 изчезнали, отбелязва Франс прес.\r\n\t \r\n\tИдентификацията на жертвите е силно затруднена, защото много от тях са изгорели живи сякаш са били в пещ, в която температурата, надхвърля 600 градуса. Досега са идентифицирани само 27 тела, по данни на руското министерство на извънредните ситуации.\r\n\t \n\n\r\n\tПубликуваният списък на жертвите дава представа за мащаба на драмата. Най-малкият загинал е момче на 2 години, а 19 от загиналите са на възраст под 10 години. Загинали са половината ученици от пети А клас на училището в близкото село Трешчевски. 37-годишната учителка по английски Татяна Дарсалия от езикова гимназия номер 17 в Кемерово е загинала героично, опитвайки се да спаси пет деца. Сред спасените от нея е дъщеря й.\r\n\t \r\n\tДруга от жертвите, Елена Вострикова, е била на 30 години. Трите й деца на възраст 2, 5 и 7 години и 23-годишната сестра на съпруга й също са загинали в пожара. Снимки на съпруга на Елена - Игор Востриков, който размени остри реплики със заместник-губернатора на Кемеровска област Сергей Цивильов, обикалят руския Интернет от вторник насам.\r\n\t \r\n\tСтотици души се събраха днес на погребението на 57-годишната Надежда Агаркова и двамата й внуци - Константин и Мария, съответно на 8 и на 10 години. Тримата са загинали в един от киносалоните.\r\n\t \r\n\tВсе още шокирани, стотици жители на Кемерово се събраха днес на централния площад на града, за да изразят болката и гнева си. Някои от тях носеха плакати или призоваваха за оставката на местните власти.\r\n\t \r\n\tГубернаторът на Кемеровска област Аман Тулеев заяви, че привърженици на опозицията са дошли в Кемерово, \"за да трупат известност от трагедията\". Говорителят на Кремъл Дмитрий Песков отказа да коментира думите на губернатора. В отговор на въпрос за евентуално отстраняване на местните власти, той добави, че \"без съмнение, не е много подходящо да се дават прибързани мнения\".\r\n\t \r\n\tТулеев е уволнил днес заместник-губернатора Алексей Зелионин и високопоставена служителка.\r\n\t \r\n\tРуски вестници, включително икономическите всекидневници \"Комерсант\" и \"РБК\", излязоха в черно и бяло. Таблоидът \"Комсомолская правда\" публикува на първата и на последната си страница мозайка от снимки на жертвите. Същият вестник разказва и историята на фотографа Евгений, работещ за фирма, организирала игри за децата. Той е успял да изведе 30 от тях от обхванатия от пламъци търговски център, отбелязва АФП.\r\n\t \r\n\tВсяка година мнозина руснаци стават жертва на пожари, често заради пренебрегнати мерки за сигурност. Според руски медии обаче този пожар е един от четирите, причинили най-голям брой жертви за последните 100 години.\r\n\t \r\n\tРусия има стабилна система от мерки за противопожарна безопасност и система от инспекции. Прилагането им се затруднява от повсеместната корупция, отбелязва Ройтерс.\r\n\t \r\n\tСъдът в Кемерово удължи до 25 май тази година срока за задържане на арендатора на търговско-развлекателния център \"Зимна вишна\" Надежда Судьонок. Тя е обвинявана в предоставяне на опасни за хората услуги, предаде ТАСС. За същият срок ще бъде задържан и Сергей Антюшин, служител на частна охранителна фирма, обвинен, че не е включил пожарната сигнализация в центъра \"Зимна вишна\". Антюшин твърди, че е натиснал алармата, но тя е била в неизправност от 19 март, за което той бил подал сигнал.\r\n\t \r\n\tСедемнадесетгодишният курсант Дмитрий Полухин от кадетския корпус на Министерството на извънредните ситуации стана един от героите в пожара, след като успял да спаси три деца от пламъците.\r\n\t \r\n\tВероятната причина за пожара е случаен или умишлен палеж в детския кът на четвъртия етаж на сградата, вероятно в сухия басейн с дунапренени кубчета, съобщава цитиран от ТАСС запознат източник. Тези заключения се подкрепят и от свидетелски разкази, но се разследват и други версии. АФП споменава и за версията късо съединение, разглеждана от властите.", "date": "2018.03.28", "title": "Ден на траур в Русия след пожара в Кемерово"}
{"url": "http://www.mediapool.bg/danachni-prodavali-danni-ot-razsledvaniya-za-kontrabanda-news277335.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинадесет служители на Националната агенция за приходите (НАП) на сравнително ниско ниво ще бъдат обвинени, че са действали като организирана престъпна група, която се е занимавала с корупция и пране на пари. Това стана ясно по време на брифинг на директора на ГДБОП гл. комисар Ивайло Спиридонов и зам.-шефа на Специализираната прокуратура Димитър Петров.\r\n\tРазследващите обясниха, че престъпната група е издавала на заинтересовани лица информация от създадения през 2015 г. междуведомствен координационен център за противодействие на контрабандата.\r\n\tВъв вторник бе съобщено, че в София, Рила и Ботевград е започнала акция по претърсвания и изземания в служебни помещения и жилища във връзка с разработка срещу организирана престъпна група в НАП. Четири дни преди това шефката на Националната агенция за приходите Галя Димитрова заяви пред журналисти, че не й е известно данъчни служители да са замесени в схеми за данъчни престъпления.\r\n\t\"За мен като директор на ГДБОП беше много важно елиминирането на тази организирана престъпна група и благодарение на качествените оперативно-издирвателни мероприятия се стигна до тази реализация. През май 2015 г. с решение на Министерски съвет беше създаден т.нар. контрабанден център – Център по противодействия на контрабандата, контрол на опасни стоки и товари. Целта му е да координира действията на правораздавателните институции и създаване на по-добри условия за по-добра събираемост. Общото е, че част от служителите на НАП – София бяха ангажирани с това да получават информация за предстоящи действия на антиконтрабандния център. Те обаче я издавали чрез посредници на заинтересовани лица.\r\n\t\"Използван е целият набор от издирвателни средства, за да фиксираме като доказателства към делото тези моменти, в които служители на НАП предаваха такава информация“, разясни Ивайло Спиридонов.\r\n\tПо думите на шефа на Специализираната прокуратура Иван Гешев 11 души са привлечени като обвиняеми за участие, а едно лице и за ръководене на организираната престъпна група, която се състои от служители на териториалната дирекция на НАП в София. Престъпната група се е занимавала с корупционни престъпления.\r\n\tГешев уточни, че става дума за престъпна група от данъчни на ниско и средно ниво, но увери, че се проверява дали в схемата не са замесени и по-високопоставени служители на НАП.\n\n\r\n\tЧаст от лицата в различни комбинации ще бъдат привлечени и за т. нар. вторични престъпления - подкупи в съучастие, а някои от тях и за отделни престъпления като например пране на пари, казаха още от държавното обвинение.\r\n\t\"Участниците в тази ОПГ са на различни нива в ТД на НАП София - дирекция \"Оперативни проверки\"– от инспектори през ръководители екипи до началник-сектор, който е ръководил тази организирана престъпна група”, съобщи Иван Гешев. По думите му данъчните са прибирали от бизнесмени между 500 и 5000 лв. за предоставяне на информация за разследвания.\r\n\tПрокурор Петров обясни, че дори се е стигало до моменти за плащане в натура, ако инспекторите не са успявали да се договора с определени търговци за сумата. Така, по тяхна преценка, са били взимани вещи, които биха могли да задоволят битовите нужди на служителите на НАП, обясни той.\r\n\t\"Също така самият механизъм на получаването на парите от данъчните служители е при извършване на т.нар. контролна покупка и при предварително договорена сума. В стоките, които са получавали като покупка, е бил поставен плик с пари, за да може да бъдат предавани неявно например за останалите клиенти“, каза още Петров.\r\n\tДосъдебното производство е образувано преди месец, като по него са използвани целият набор от СРС.", "date": "2018.03.28", "title": "Данъчни продавали данни от разследвания за контрабанда"}
{"url": "http://www.mediapool.bg/ek-predlaga-da-badat-namaleni-taksite-za-transgranichni-plashtaniya-v-evro-news277324.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи в сряда да бъдат намалени таксите за трансгранични плащания в ЕС, съобщи пресслужбата на ЕК.\r\n\t \r\n\tСъгласно действащите правила, за дружествата и гражданите от еврозоната няма разлика дали ще извършват финансови действия в собствената си държава или в друга държава, използваща единната валута.\r\n\t \r\n\tДнешното предложение цели да разшири това предимство и до гражданите и предприятията в държавите извън еврозоната. Това ще им позволи да се възползват напълно от предимствата на единния пазар, когато изпращат пари, теглят в брой или плащат в чужбина.\r\n\t \r\n\tВсички вътрешни трансгранични плащания в ЕС, извършени в евро извън еврозоната, ще бъдат таксувани (с ниски или нулеви такси) като вътрешни плащания, извършвани в официалната местна валута.\r\n\t \n\n\r\n\tПотребителите и дружествата в еврозоната се ползват от много ниски такси за трансгранични плащания в евро от 2001 година.\r\n\t \r\n\tДнешното предложение предвижда таксите, събирани за трансгранични плащания в евро, да бъдат същите, каквито биха били за вътрешни плащания в местната валута. Това ще намали цените до няколко евро или дори евроцента.\r\n\t \r\n\tНапример банков превод в евро от България ще бъде таксуван като вътрешен банков превод в лева. Таксите за обикновен банков превод могат да достигнат баснословни равнища в някои държави от ЕС извън еврозоната (до 24 евро за превод на 10 евро). Съществуващите прекомерни такси са пречка пред единния пазар, тъй като възпрепятстват трансграничните дейности на домакинствата (купуване на стоки и услуги в зона с различна валута), както и на дружествата.\r\n\t \r\n\tТова поражда съществени несъответствия между положението на живеещите в еврозоната, които се ползват от предимствата на единната валута, и гражданите извън еврозоната, които могат да осъществяват евтини операции само на територията на своята държава.\r\n\t \r\n\tДнешното предложение ще осигури прозрачност на плащанията, осъществявани с различни валути в ЕС. Засега потребителите обикновено не са осведомени за разходите по трансакция, която включва обмен на валута. Затова в предложението се изисква потребителите да бъдат подробно осведомени за разходите за обмена на валута, преди да извършат такова плащане. Те ще могат да сравнят разходите за различните възможности за обмен.\r\n\t \r\n\tЗаконодателното предложение ще бъде внесено за приемане в Европейския парламент и в Съвета на ЕС.", "date": "2018.03.28", "title": "ЕК предлага да бъдат намалени таксите за трансгранични плащания в евро"}
{"url": "http://www.mediapool.bg/proekti-za-miliardi-stoyat-na-trupcheta-news277237.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонцесията на летищата в София и Пловдив, строителството на тунел \"Железница\", магистралата през Кресненското дефиле, реконструкцията на жп линии, търгове за поддържане на пътища... Това са само някои от по-големите проекти, за които се говори от години, но реализацията им си остава все така в бъдеще време. (Часове след публикацията на Mediapool правителството ).\r\n\tПричините за това са различни, но тъй като става дума за милиарди левове, политическите решения за всеки един проект са трудни, интересите са огромни, а към всичко това се добавя обжалването на обществените поръчки и тромавата работа на администрацията.\r\n\tЗа да реши проблема с търговете, управляващите готвят промени в Закона за обществените поръчки, с които да се стесни кръгът на имащите право да обжалват. Целта е да се елиминират баничарници и фризьорски салони, които претендират да строят магистрали,.\r\n\tТова, разбира се, са най-куриозните случаи, но те са изключения и като цяло търговете не винаги се обжалват неоснователно. Част от жалбите са насочени срещу ограничителни и дискриминационни условия, особено в железопътния сектор. Най-пресният пример за определен кандидат е за поддръжката на локомотиви. Оказа се, че\r\n\t \r\n\tКонцесията на летище \"София\" е под въпрос\r\n\tВъпросът с отдаването на летище \"София\" на концесия за пръв път бе поставен на дневен ред при правителството на Симеон Сакскобургготски (2001 – 2005 г.). Споровете обаче са все така ожесточени, а решение няма.\r\n\tПрез май 2016 г. второто правителство на Бойко Борисов за 35 години срещу 1.2 млрд. лв. Идеята беше бъдещият концесионер да плати 600 млн. лв. авансово и тези пари се използват за погасяването на заемите на БДЖ и купуването на нов подвижен състав.\r\n\tБлизо година по-късно – през април 2017 г. - служебното правителство на Огнян Герджиков . Официално това бе мотивирано с ограничителни условия и неактуални данни на концесионния анализ. Неофициалната, че условията са така направени, че да спечели определен кандидат.\r\n\tЗа да се избегнат всякакви съмнения, за консултант по процедурата .\n\n\r\n\tСлед идването на власт на третия кабинет на Бойко Борисов, транспортният министър Ивайло Московски обещаваше най-късно до края на 2017 г. процедурата да бъде обявена, но това не се случи. В началото на тази година Московски .\r\n\tОт тогава досега Московски не е повдигал темата. Неофициално се твърди, че заради добрите финансови резултати на летището за последната година, на този етап управляващите са се отказали да го отдават на частен оператор. За изминалата 2017 г.  от над 30 на сто на обслужените пътници, които бяха близо 6.5 млн. души.  Финансовите резултати на дружеството все още не са публикувани.Мъгла около концесионера на летището в Пловдив\r\n\tВ пълна мъгла тъне планираната 35-годишна концесия на летище \"Пловдив\".  преди повече от година - през януари 2017 г. Няколко месеца по-късно – през май 2017 г. бяха отворени и предложенията на тримата кандидати - ДЗЗД \"Силк роуд Пловдив Еърпорт\", с водещ партньор швейцарска компания, българският консорциум \"Летище Пловдив\" и консорциум между китайската \"Хайнан\" и регистрираният в Холандия фонд \"Пловдив Еърпорт Инвест\", зад който стои Европейския инвестиционен фонд. \r\n\t\r\n\tПоследните двама кандидати бяха допуснати до подаване на обвързващи предложения. Обединението, начело с швейцарска компания - \"Принц фон Пройсен Кепитъл Лимитед\" обжалва решението на комисията. От края на октомври 2017 г. съдът разреши процедурата да продължи. Повече от пет месеца обаче \r\n\tСпоред източници на Mediapool тече битка между различните лобита сред управляващите за единия и другия кандидат.Пътните търгове и сагата с тунела под Кресненското дефиле\r\n\tС огромно забавяне се движат и търговете за строителство на ключови пътни проекти. Освен обжалването на поръчките, проблем е и мудната работа на администрацията. Неофициалното обяснение е, че Агенция \"Пътна инфраструктура\" е затрупана с работа – текат десетки тръжни процедури.\r\n\tНай-емблематичният пример е с тунел \"Железница\", част от строящ се в момента участък на магистрала \"Струма\" през април 2017 г. от служебното правителство, заради мистериозно изчезнали документи на кандидати. \r\n\tЕдва в началото на септември 2017 г. , а условията по търга коренно променени. За да се преодолее натрупаното закъснение, поръчката беше разделена на три позиции, а срокът за изграждането на съоръжението бе съкратен на близо 3 години. на кандидатите бяха отворени в края на ноември.\r\n\tПреглеждането на документацията отне на комисията три месеца. От публикуван протокол в края на февруари 2018 г. стана ясно, че при отварянето на предложенията комисията неволно е срязала ценовите оферти на трима кандидати. Никой от присъстващите обаче не се е възпротивил, защото такива неща се случват на търговете. На фирмите, при които са открити пропуски в документите, е даден срок да ги отстранят. Все още няма яснота кога ще бъдат отворени ценовите предложения на кандидатите.\r\n\tТъй като тунелът се намира по средата на строящия се лот между Благоевград и Крупник, реално ще се получи така, че надземната част ще е построена, но няма да може да се ползва, защото за тунела все още няма избран изпълнител. Пътната част на участъка от Благоевград до Крупник трябва да е готова през 2021 г., но за тунела това не е реалистична дата.\r\n\tНе се знае и кога ще бъде обявена обществената поръчка за строителството на най-трудния участък на магистрала \"Струма\" през Кресненското дефиле. След 10-годишни спорове трасето най-после е ясно – нов път в едната посока и разширение на съществуващия в другата. От пътната агенция съобщиха, че пречка за пускането на процедурата е обжалването на решението за оценката на въздействието на околната среда. То се оспорва от екоорганизацията \"За Земята – Достъп до правосъдие\" и двама души, а делото е насрочена за 2 април.\r\n\tСлучаят с Кресненското дефиле беше причината управляващите да променят законодателството и тези дела да се гледат само на една инстанция. Въпреки това е налице рискът пътят през Креснеското дефиле да не бъде завършен до края на програмния период – 2023 г. Магистрала \"Струма\" се финансира с европейски средства чрез оперативна програма \"Транспорт\".\r\n\tНеобяснимо се бави обявяването на обществената поръчка за пътното поддържане на пътищата от републиканската мрежа. По-голямата част от договорите със сегашните изпълнители изтичат през лятото и есента на тази година.\r\n\tМинистърът на регионалното развитие Николай Нанков беше обещал търговете да бъдат обявени през есента или най-късно до края на 2017 г., но това не се случи. Най-вероятно отново \"аварийно\" ще бъдат удължени договорите с настоящите изпълнители, за да не останат пътищата без поддържане през зимата на 2018/2019 г.Жп търгове за милиарди се обжалват заради експресни срокове за оферти\r\n\t \r\n\tЖп търгове за милиарди левове се бавят заради обжалване на процедурите и то не от фирми – баничарници. Според участници в процедурата проблем са ограничителните и дискриминационни условия, както и експресните срокове за подготвяне на офертите - около месец.\r\n\t\r\n\t \r\n\tИменно на тези основания  двете най-големи обществени поръчки в сектора - реконструкция на жп линията Елин Пелин – Костенец и на Костенец – Септември за около 1.6 млрд. лв.\r\n\t \r\n\tЕкспресното изготвяне на ценовите предложения – за 30 дни е причината да се обжалва и търгът за ремонта на 46 мотриси \"Дезиро\" на БДЖ за 137 млн. лв. в срок от 5 години. Поръчката беше обявена в началото на 2017 г. На комисията й отне повече от година да разгледа четирите оферти и пусна напред трима кандидати. Сега двама от тях обжалват, защото се иска да представят ценовите си оферти до месец.\r\n\tФирми от строителния бранш коментираха пред Mediapool, че има редица случаи, при които на компаниите се поставят нереално кратки срокове да подготвят предложенията си, докато в същото време на държавната администрация са и необходими месеци, а в някои случаи и година, за да подготви търговете или да разгледа офертите.", "date": "2018.03.28", "title": "Проекти за милиарди стоят на трупчета"}
{"url": "http://www.mediapool.bg/obshtini-i-ministerstva-otnovo-shte-poluchat-subsidii-za-elektromobili-news277336.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт четвъртък – 29 март, се открива за четвърти път субсидирането на общини, министерства и агенции за закупуване на електромобили, съобщиха екоминистерството в сряда.\r\n\tДокументите на кандидатите ще се приемат в Националния доверителен екофонд до 31 юли.\r\n\tЕдин кандидат ще може да иска финансиране за максимум три електромобила. Схемата цели подобряване на качеството на атмосферния въздух, намаляване на емисиите на парникови газове и на нивата на шумовото замърсяване в населените места.\r\n\tБезвъзмездната субсидия е фиксирана за всеки различен вид превозно средство.\r\n\tНай-много пари - 40 000 лв., ще се предоставят за закупуване на изцяло електрически превозни средства категория М2 и N2. За напълно електрически превозни средства (ванове 7+1; 6+1 места), категория М1 или N се отпускат 30 хил. лв. По 20 хил. лв. ще се дават за изцяло електрически превозни средства категория М1 и N1 (4+1 места)  и L7e.\r\n\t10 000 лв. е субсидията за хибридни електрически (plug-in) превозни средства категория M1 и N1 (4+1 места). Ще се финансират и допълнителни надстройки (за почистване, за поливане, за превозване на обемни предмети, изотермални кутии, контейнери за боклук) до 50% от стойността им, но не повече от 3000 лв.\r\n\tВсички необходими за кандидатстване документи са публикувани в раздела „Инвестиционна програма за климата – електромобили” на сайта на НДЕФ. Формулярът за кандидатстване за финансиране на проекти за насърчаване използването на електромобили се изпраща на хартиен носител на адреса на НДЕФ: София 1574, бул. Шипченски проход 67Б. По-подробна информация за параметрите на проектите е представена в Указанията за кандидатстване за финансиране на проекти за насърчаване използването на електромобили, както и в Оперативното ръководство на програмата.", "date": "2018.03.28", "title": "Общини и министерства отново ще получат субсидии за електромобили"}
{"url": "http://www.mediapool.bg/tomislav-donchev-shte-napravim-vsichko-vazmozhno-da-izrazim-solidarnost-s-velikobritaniya-news277293.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТова е решението към момента. Очакваме премиерът Бойко Борисов да се прибере в София идните часове (интервюто е правено във вторник -бел.ред.), междувременно текат разговори и у нас, и с партньорите ни - ако има промяна в решението, ще го разберете.\r\n\t\r\n\tДлъжни сме да покажем такава. Тя наистина е политически сигнал и ние ще направим всичко възможно да изразим солидарност с Великобритания. В този смисъл очакваме, разбира се, и доклада на Международната организация за забрана на химическото оръжие.\r\n\t\n\n\r\n\tНе знам защо е имало очаквания само в рамките на една среща да има пробив. Не знам кой е очаквал това. Ако има новина, това е, че диалогът започва или продължава – зависи от интерпретацията. Имаме няколко теми, всички те са от съществено значение и нито една от тях не е ″лесна″. Едната е сигурност, тероризъм, мигрантски натиск; от другата страна е далеч по-обемния и сложен въпрос с амбициите на Турция да стане член на ЕС.\r\n\t\r\n\tНе знам дали тези теми не са били поставени, доколкото сме информирани, е имало двустранна среща, част от тези въпроси мисля, че са поставени, но не съм присъствал.\r\n\t\r\n\tСтандартният отговор е, че очевидно става дума за извънреден случай. Дори и съвършената система има някакви пропуски. Тук за мен въпросът е - без да издавам присъди в аванс и да изземам функции – как така невероятно няколко служителя си оставят работата в синхрон? Толкова невероятно изглежда, че чак дори не изглежда случайно. Дори и репутационно, не просто от гледна точка на сигурността, е неприятен инцидент, предвид политическите усилия на правителството България да влезе в Шенген.\r\n\t\r\n\tИма, как да няма.\r\n\t\r\n\tТози въпрос е по-труден от първия. Не ми харесва обаче, че ме вкарвате в ролята на херменевт и тълкувател на думите на премиера. Питайте него.\r\n\t\r\n\tНе очаквайте да ги изброя поименно. Но искам да уточня - за мен укорително прозвище заслужава не този, който поддържа политическа теза, различна от моята. Също и не този, които говори лоши работи за мен - тази технология е позволена.\r\n\tТревожат ме две неща - патологичната склонност в последните години да се пълнят главите на хората с глупости. Това има дългосрочен унищожителен ефект по отношение на самата политика. И после, дори да ти се отвори възможност да управляваш, няма инструментарум за това. Концесия, обществена поръчка, еврофонд - всичко стана мръсна дума, всичко е лошо. Мога да продължа още: ако се съобразяваш с европейското законодателство и си стриктен и дисциплиниран член на ЕС, ти си послушко, с мек гръбнак, който служи на \"господарите\". Тая технология е патологична в дългосрочен план, както казах. Това за гадовете.\r\n\tВторите, които не знам дали бих нарекъл гадове, но при всички положение терминът би бил нелюбезен, са всички онези, които правят политика с неполитически средства.\r\n\t\r\n\tДа си купуваш любов или подкрепа е неполитическо средство. Политическото такова е убеждение, избори. Не купуването на любов.\r\n\t\r\n\tИмах предвид друго, вие ме разбрахте, но потърсихте крива аналогия. Купуването на любов е, когато караш някого да ти даде подкрепата си не на база своите убеждения, а на база други средства.\r\n\t\r\n\tВие бихте нарекли купуване на любов, водейки се от моя израз, но пък има и друга гледна точка: несъобразяването с исканията на една или друга група някой би го нарекъл тотална обществена нечувствителност – неспособност да чуваш болките и страданията на хората. Полярна може да бъде интерпретацията.\r\n\t\r\n\tСлед протестите имаше и разговори. Ето защо съм убеден, че в тях е имало аргументи, с които тази гледна точка е надвила и е взето това решение.\r\n\t\r\n\tТрябва да правим разлика, защото имаше и други протести. Пред Министерския съвет имаше преди две - три седмици абсолютно партиен протест и не си спомням тогава някой да е проявил отстъпчивостта, за която вие говорите.\r\n\tСъвсем друго е обаче, когато има секторен, отраслово искане на редица хора. Аз не твърдя, че всеки, който събере 60 души с някакво искане, трябва да получи положителен отговор. В крайна сметка демокрацията има много интереси, като голяма част от тях са взаимно изключващи се. Ролята на правителството и парламента е да търси баланс. Това се опитваме да правим - баланс между искания и интереси.\r\n\t\r\n\tАз нямаше да бъда спокоен, без значение дали съм в кабинета си или не, ако знаех, че има опасност Пирин да бъде наистина застроен. Ако има такава опасност (сега не виждам), твърдя, че познавам и отделни камъни в Пирин, аз самият ще изляза да протестирам.\r\n\t\r\n\tДобре го разбирам. Но в крайна сметка, освен да се водя по законите и правилата, трябва да имам съвест. Аз, обичайки планината, ако видя, че има опасност да се вземе небалансирано решение, което унищожава планината, аз съм готов да протестирам. Честно ви казвам – не виждам възможност да бъде застроена 48% от територията на Пирин, каквито твърдения се чуха. Решението на Министерския съвет дава възможност да бъде строен лифт. Толкова.\r\n\t\r\n\tЗависи какви са съоръженията. Ако са водохващания...\r\n\t\r\n\tОбяснението, което получихме от министъра на екологията, е, че става дума за водоснабдяване на населените места под планината.\r\n\tИначе добре знаете, че въпросното решение на МС не отваря автоматично възможността да се строи каквото и да било. Оттук нататък има да се взема редица решения от компетентни органи. Т.е. всеки заинтересован има правото и задължението ако види нещо нередно да реагира. Но на този етап аз съм спокоен.\r\n\t\r\n\tАз съм тревожен ум по принцип. Но иначе - заплаха за управлението не е разбиването на парламентарния фундамент. Към момента, както казват социолозите, структурни предпоставки за това няма. Опасността за всяко управление, не говоря конкретно само за това, е друга. За да управляваш добре, не ти стига да имаш само мнозинство в НС. За да управляваш добре и със замах, да имаш смелост, трябва да си убеден в обществената си легитимност - че имаш минимум доверие, което ти позволява да работиш.\r\n\t\r\n\tИзборите бяха преди година. Трудно ми е да намеря друго доказателство за подкрепата. Ако усетя в лично качество съмнения в тази посока, не бих продължил да си върша работата.\r\n\t\r\n\tВсяка коалиция изисква компромис.\r\n\t\r\n\tНие сме се критикували достатъчно. Исторически. Т.е. през последните години.\r\n\t\r\n\tНе, не казвам това. Казвам пак – коалицията изисква компромиси.\r\n\t\r\n\tОдържавяването никъде не е записано в предизборната ни програма. Просто понякога се появяват ситуации, в които шансовете за действие са ограничени и трябва да се вземат малко или много нестандартни решения.\r\n\tИначе въпросът е важен, затова ще си позволя да върна спомените за година назад. Когато говорим за коалиция критериите са два: математика, т.е. подкрепа в НС и още един критерий – коя коалиция ще изглежда най-малко безпринципна. Тази коалиция, в която сме с патриотите, беше единствената възможна.\r\n\t\r\n\tИма разлики. Ако щете дори склонността да се опиташ да преодолееш различията и да работиш с другия – това също е разлика и тя трябва да бъде политически оценена. Нека не забравяме, че БСП се яви на изборите преди години със стратегия \"анти-ГЕРБ\". Те говореха само това.\r\n\t\r\n\tНе съм сигурен, че той влиза в тази категориална система. През годините е имал адаптивни позиции. Но връщайки се към периода от преди една година, друга коалиция бе невъзможна.\r\n\t\r\n\tНие не сме се разбирали за омерта, това трябва да се обясни. Ще отговаря, описвайки алтернативата. За да не се случва това, трябва публично да няма ни коментар, ни стон. Аз по-скоро бих се притеснил от такава ситуация. Това означава, че ако има проблеми, те се говорят само по кьошетата и се правят компромиси всякакви – и принципни, и безпринципни. И че единствената цел е да стоим заедно, без значение на различията.\r\n\tАко скандалите между нас като партньори в управлението са обществена щета, ако създават чувство на нестабилност и несигурност, аз твърдя, че още по-лошо е обратното.\r\n\t\r\n\tНе съм следил в детайл парламентарния сюжет, но вероятно става дума за прагматични аргументи за действието на закона.\r\n\t\r\n\tМен много неща ме тревожат. Въпросът е има ли на заден план някаква политическа интрига, политически знак.\r\n\t\r\n\tАз не бих търсил.\r\n\t\r\n\tЩе ми се да е така.\r\n\t\r\n\tВинаги съществува подобна опасност. Всяка регулаторна функция крие такива рискове.", "date": "2018.03.28", "title": "Томислав Дончев: Ще направим всичко възможно да изразим солидарност с Великобритания"}
{"url": "http://www.mediapool.bg/moskva-obvini-london-che-ne-opazil-vragovete-na-putin-na-svoya-teritoriya-news277333.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското Министерство на външните работи обвини в сряда Великобритания, че демонстрира систематична неспособност да осигури безопасността на руските граждани на своя територия.\r\n\tПриведените в публикуваното на сайта на министерството  примери в подкрепа на тази теза обаче, са все на избягали или принудени да напуснат Русия противници на режима там и лично на президента Владимир Путин, \"самоубили се“, убити или починали от „естествена смърт“ през годините при крайно съмнителни обстоятелства.\r\n\tТака стандартната в последните седмици защитна теза по случая \"Скрипал“ чрез прехвърляне вината за отравянето на бившия руски агент върху Великобритания, САЩ и Запада като цяло в това изявление е доведена до пълния си абсурд.\r\n\tРуското външно министерство припомня отравянето на бившия служител на Руската Федерална служба за сигурност , смъртта на бизнесмените  и , \"загадъчното самоубийство“ на , неотдавнашната смърт на неговия делови партньор  и нападението срещу Сергей Скрипал и неговата дъщеря Юлия.\r\n\tРуското външно министерство поиска от Лондон да докаже, че бившият руски двоен агент не е бил отровен от британски шпиони.\n\n\r\n\tПри липса на такива доказателства, Москва ще смята инцидента за посегателство срещу живота на руски граждани, се добавя в изявлението на министерството.\r\n\t\"Анализът на всички обстоятелства показва, че британските власти не са заинтересовани от изясняването на истинските мотиви и откриването на извършителите на престъплението в Солсбъри и ни кара да мислим, че британските специални служби може да са съпричастни към него\", се казва в изявлението на руското министерство.\r\n\t\"Ако на Русия не бъдат предоставени убедителни доказателства за противното, ще смятаме, че става дума за покушение срещу живота на руски граждани в резултат на огромна политическа провокация\", добавя министерството, подчертавайки, че отговорността да се представят доказателства се пада на Великобритания.\r\n\t\r\n\tБезспорно най-фрапиращият сред примерите, с които руското външно министерство подкрепя тезата си, е с някогашния агент на КГБ, а по-късно – яростен опонент на Путин, Александър Литвиненко. Четиридесет и три годишният Литвиненко почина от отравяне с радиоактивен полоний в края на ноември 2006 г., три седмици след среща на чай в лондонски хотел с двама бивши руски агенти - Андрей Луговой и Дмитрий Ковтун. Британското разследване доказа, че двамата са сложили полоний-210 в чая на Литвиненко. На смъртния си одър обаче Литвиненко каза на детективите, че самият Путин е разпоредил убийството му.\r\n\tБританската полиция поиска Русия да екстрадира Луговой и Ковтун, като срещу двамата има действащи заповеди за задържане заради това убийство.\r\n\tМосква обаче отказа да ги предаде на правосъдието. Вместо това единият стана депутат в Държавната Дума, а другият се посвети на бизнес.\r\n\tДругите посочени в изявлението имена са също на противници на режима на Путин, за чиято смърт е трудно да се намерят категорични доказателства.\r\n\tНай-известното име е на избягалия през 1999 г. във Великобритания след като влиза в конфликт с Владимир Путин руски олигарх Борис Березовски. Той беше открит в банята си в Лондон през 2013 г. с увит шал около врата. Това наведе полицията на мисълта за самоубийство чрез обесване. Но близките на Березовски, както и американските разузнавателни служби подозират убийство.\r\n\tОстаналите в списъка на руското външно министерство, всъщност, са част от приближените на Березовски. За дадените в продължение на няколко години многобройни жертви от този кръг миналата година изчерпателно писа изданието .\r\n\tПовод за публикацията бе мистериозната смърт на някогашния британски мултимилионер, посредник на имотни сделки Скот Йънг, който приживе работел с руски олигарси критици на Путин. Неговата смърт е една от 14-те, която американското разузнаване свързва с Кремъл.\r\n\tЙънг загина при падане от балкона през 2014 г. В продължение на няколко години той споделял пред приятелите и семейството си, че го дебнат руски наемни убийци. Той бил следен дори след като изгубил милионите си само за една нощ в мистериозна сделка с имот в Москва.\r\n\tСкот Йънг бил деветият човек от приятелско-съдружнически кръг, умрял при подозрителни обстоятелства. Но когато полицията влязла в луксозното му жилище, обявила смъртта му за самоубийство и закрила делото.\r\n\tОт \"Бъзфийд\" твърдят, че след двегодишно разследване открили доказателства за убийството, които Скотланд ярд проспал. Журналистите открили огромен брой документи, записи на телефонни разговори и други тайни записи, доказващи, че Скот Йънг е част от кръг от 9 души, в който влизал и олигархът Борис Березовски. Всички те умрели при подозрителни обстоятелства на британска територия, след като станали врагове на режима в Русия.\r\n\tОт документите става ясно, че Йънг бил на мушката на руските служби за сигурност и мафия, след като уредил в полза на Березовски редица сделки, разгневили Кремъл\r\n\tСпоред британската полиция смъртта на нито един от деветимата не е подозрителна. \"Бъзфийд\" обаче разкрива, че тайните разузнавателни служби на Лондон МИ-6 поискали от САЩ информация за всеки един от покойниците \"в контекста на убийства\".\r\n\tАмериканските служби информирали британците, че , починал на Острова през 2012 г., най-вероятно е убит по пряка заповед на Кремъл. И за него британските власти обявили, че е умрял от естествена смърт.\r\n\tАмериканските служби обаче подозират, че още 13 души освен Перепилични са убити във Великобритания (включително самият Березовски и още 8 човека от неговия кръг).\r\n\tПартньорът на Березовски - , почина от сърдечен удар през 2008 г. Същото се случи и с техния приятел Юрий Голубев - съосновател на печално известния петролен гигант ЮКОС, починал в Лондон през 2007 г.\r\n\tСред възможните жертви на Москва са и двама британски адвокати, помагали на руските олигарси да преведат пари в Обединеното кралство. Стивън Мос умира от инфаркт през 2003 г. Стивън Къртис загива година по-късно в катастрофа с хеликоптер.\r\n\tПреди Скот Йънг да умре, си отишли трима негови близки приятели - Пол Касъл, Роби Къртис и Джони Елишаоф. И трите случая били обявени за самоубийство.\r\n\tРуските убийци си вършат пъкленото дело във Великобритания необезпокоявани през последните 17 години, заявяват пред \"Бъзфийд\" 17 бивши и настоящи служители на службите на Лондон и Вашингтон.\r\n\tПоследен в списъка на руското външно министерство е отново близък приятел и сътрудник на Березовски и изгнаник във Великобритания, който почина в Лондон при тайнствени обстоятелства през март тази година, малко след атаката срещу Скрипал и дъщеря му.\r\n\t68-годишният  бе открит на 12 март от свои роднини и приятели и засега причината за смъртта му води като настъпила \"по неизяснени причини\".\r\n\tПрез 90-те години на миналия век Глушков е работил за руския авиопревозвач \"Аерофлот\" и за автомобилната компания на Березовски \"ЛогоВАЗ\". През 1999 г., след като Березовски влиза в конфликт с Владимир Путин и бяга във Великобритания, Глушков е обвинен в пране на пари и измама. Той прекарва пет години в затвора и е освободен през 2004 г.\r\n\tПрез последните години Глушков е живял в Лондон, където е получил политическо убежище. През 2011 г. е дал показания по съдебно дело, заведено от Березовски срещу руския олигарх Роман Абрамович, запазил добрите си отношения с Кремъл.", "date": "2018.03.28", "title": "Москва обвини Лондон, че не опазил враговете на Путин на своя територия"}
{"url": "http://www.mediapool.bg/harvatskoto-pravitelstvo-shte-kupi-iztrebiteli-f-16-ot-izrael-news277297.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХърватското правителство обяви, че ще купи няколко реактивни изтребителя Ф-16 от Израел, като част от план за модернизиране на въздушните сили на страната, съобщи Асошиейтед прес.\r\n\t \r\n\tПрезидентът Колинда Грабар-Китарович заяви, че решението на правителството е било единодушно и че израелското предложение е било най-доброто.\r\n\t \r\n\tПремиерът Андрей Пленкович коментира, че ако \"Хърватия беше по-богата страна и ако икономиката ни беше по-силна, може би щяхме да изберем по-скъпа оферта\".\n\n\r\n\t \r\n\t\"Но на основата на параметрите, представени ни от екип експерти, смятаме, че взехме отговорното решение, което ще посрещне нуждите на хърватските въздушни сили през следващите 30 години\", добави той.\r\n\t \r\n\tСпоред публикации в хърватски медии поръчката на изтребителите е най-голямата инвестиция във военните от разпадането на бивша Югославия през 90-те години на ХХ век.\r\n\t \r\n\tХърватия избираше допоследно между американските изтребители втора ръка от Израел и шведските машини \"Грипен\".\r\n\t \r\n\tБългарският военен министър Красимир Каракачанов обяви наскоро, че Израел ще участва и в новия проект за модернизация на нашите Военновъздушни сили.", "date": "2018.03.28", "title": "Хърватското правителство ще купи изтребители Ф-16 от Израел"}
{"url": "http://www.mediapool.bg/piyanite-na-yavor-gardev-s-ikar-za-nai-dobra-postanovka-news277300.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t от Иван Вирипаев на режисьора  в Малък градски театър \"Зад канала\" спечели \"Икар-2018\" за най-добър спектакъл.\r\n\tПо традиция Националните награди \"Икар\" се връчват на 27 март, когато се отбелязва Международния ден на театъра.\r\n\t спечели тазгодишната награда \"Икар\" за режисура за спектакъла си  в Народния театър.\r\n\tАктьорът  получи \"Икар\" за водеща мъжка роля за моноспектакъла по романа на Милен Русков, постановка на Явор Гърдев в Театър 199 \"Валентин Стойчев\".\r\n\tАктрисата  взе приза за водеща женска роля за Екатерина в същата постановка.\n\n\r\n\t и  спечелиха тазгодишните \"Икар\"-и за поддържаща роля.\r\n\t\"Икар\" за дебют получиха актьорите , ,  и  заот Гогол на Нина Димитрова, продукция на Сатиричния театър \"Алеко Константинов\" и НАТФИЗ \"Кръстьо Сарафов\".\r\n\tНай-добрият  на \"Икар-2018\" е  по мотиви на Шел Силвърстийн, постановка на Веселин Бойдев в Бургаския куклен театър.\r\n\t взе наградата за авторска музика за  по Достоевски на Иван Добчев в Театралната работилница \"Сфумато\".\r\n\t\"Икар\"  беше присъден на , а  трябваше да вземе почетен Икар \"за цялостен принос\", но след обявяването на номинациите заяви, че отказва да го получи.\r\n\tЗа работата си в \"Пияните\" и \"Танцът Делхи\"  заслужи \"Икар\" за сценография.\r\n\tНаградата за майсторско техническо осъществяване е за от Ник Диър по романа на Мери Шели, постановка на  в Театър \"София\".", "date": "2018.03.28", "title": "”Пияните” на Явор Гърдев с ”Икар” за най-добра постановка"}
{"url": "http://www.mediapool.bg/turski-iztrebiteli-narushiha-mnogokratno-gratskoto-vazdushno-prostranstvo-news277301.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурски изтребители са извършили серия от нарушения на гръцкото въздушно пространство в Егейско море, съобщава изданието Нюз.ин, цитирано от БНР.\r\n\t \r\n\tТова се случва ден след строгите препоръки на европейците към Турция на срещата във Варна.\r\n\t \r\n\tДевет турски изтребители, шест от които с оръжие, са осъществили 45 нарушения на гръцкото въздушно пространство в североизточната, централната и югоизточната част на Егейско море.\n\n\r\n\t \r\n\tТурските самолети са нарушили пет пъти и зоната за полетна информация над Атина.", "date": "2018.03.28", "title": "Турски изтребители нарушиха многократно гръцкото въздушно пространство"}
{"url": "http://www.mediapool.bg/kim-chen-un-se-sreshtna-s-kitaiskiya-prezident-i-obyavi-che-e-gotov-za-dialog-sas-sasht-news277295.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен-ун се е срещнал с китайския президент Си Цзинпин в Пекин на неофициално посещение, продължило от 25 до 28 март, съобщи в сряда китайската държавна агенция Синхуа.\r\n\t \r\n\tПосещението на Ким Чен-ун е станало по молба на Си Цзинпин, уточни Синхуа, цитирана от Асошиейтед прес.\r\n\t \r\n\tКим е потвърдил, че е готов да се срещне с президента на САЩ Доналд Тръмп след месеци на разменени заплахи между Пхенян и Вашингтон заради ядрената програма на КНДР.\r\n\t \r\n\t\"Нашата постоянна позиция е да сме ангажирани с постигането на безядрен Корейски полуостров съобразно с волята на покойния президент Ким Ир-сен и покойния генерален секретар Ким Чен-ир\", двамата предшественици на Ким Чен-ун, съответно негови дядо и баща.\r\n\t \r\n\tКитайската държавна телевизия излъчи кадри от Ким и Си, които си стискат ръцете пред знамената на двете страни.\r\n\t \n\n\r\n\tВизитата на Ким бе разкрита още в понеделник от японски медии, които съобщиха, че високопоставен севернокорейски представител е пристигнал с влак в Пекин, но без да заявят със сигурност, че става дума за Ким Чен-ун.\r\n\t \r\n\tКитайските медии досега не потвърждаваха визитата, очевидно изчаквайки Ким да се върне в страната си, отбелязва АФП.\r\n\t \r\n\t\"Нямаше никакво съмнение, че първата ми визита в чужбина трябваше да е в китайската столица. Това е мой тържествен дълг. Водих плодотворни разговори с президента Си Цзинпин за развитието на отношенията между двете ни партии и двете ни страни, вътрешното положение в двете ни страни, поддържането на мира и стабилността на Корейския полуостров и други въпроси\", заяви Ким на банкет в негова чест в Дома на народите в Пекин, на който присъстваха и съпругите на лидера на КНДР И Сол-джу и на китайския президент Пън Лиюан.\r\n\t \r\n\tТова бе първото известно посещение в чужбина на Ким Чен-ун откакто той стана лидер на КНДР през 2011 г. и първата му среща със Си Цзинпин. Според анализатори посещението му е било подготовка за планираните срещи на върха с Южна Корея през април и със САЩ през май, отбелязва ДПА.\r\n\t \r\n\tСеверна Корея има готовност за диалог със САЩ и да участва в среща на върха на двете страни, заяви Ким.\r\n\t \r\n\tПремахването на ядрените оръжия от Корейския полуостров може да се постигне, \"ако Южна Корея и САЩ отговорят на нашите усилия с добра воля и създадат атмосфера на мир и стабилност, като същевременно предприемат мерки за постигането на мир\", каза лидерът на КНДР.\r\n\t \r\n\tКитай оценява \"значителните усилия\", които прави Северна Корея, заяви Си Цзинпин.\r\n\t \r\n\tНапрежението на Корейския полуостров \"бързо се изостря\", каза Ким, който е преценил, че \"трябва да информира лично Си за ситуацията в дух на другарство и морална отговорност\".\r\n\t \r\n\tПо време на визитата си Ким Чен-ун е поканил Си Цзинпин да посети Северна Корея, а китайският президент е приел поканата, съобщи агенция Йонхап, цитирана от Ройтерс.\r\n\t\r\n\tКитайското правителство е информирало Белия дом за визитата на лидера на Северна Корея в Пекин, съобщи говорителката на Белия дом Сара Сандърс, цитирана от Ройтерс.\r\n\t \r\n\t\"САЩ остават в тесен контакт с нашите съюзници Южна Корея и Япония. Приемаме това развитие като поредно доказателство, че нашата кампания на максимален натиск създава подходяща атмосфера за диалог със Северна Корея\", добави тя.\r\n\t \r\n\tЕдин от водещите китайски дипломати и член на правителството Ян Цзечъ ще посети Сеул утре, за да информира официални лица, сред които президента Мун Дже-ин, за визитата на лидера на КНДР Ким Чен-ун в Пекин, съобщи южнокорейското президентство.\r\n\t \r\n\tВисокопоставен представител на президентството заяви, че е положително за наближаващите срещи на върха на КНДР с Южна Корея и САЩ, че Ким Чен-ун е споменал възможността за безядрен Корейски полуостров на срещата си с китайския президент.\r\n\t\r\n\tМакар Пекин отдавна да подкрепя Пхенян, отношенията между двете страни в последно време се изостриха - Китай осъди категорично севернокорейските ядрени опити и дори одобри международните санкции и започна да ги прилага.\r\n\tМеждународният дебют на загадъчния 34-годишен севернокорейски лидер с необявената му визита в Пекин и изненадващите разговорите с президента Си Цзинпин седмици преди планираните срещи с президентите на Южна Корея и САЩ усложняват с още една степен трескавата световна дипломация около севернокорейската програма за ядрени оръжия, пише в. \"Ню Йорк таймс\". Визитата показва, че Ким цени или се нуждае от одобрението на Китай (а може би и от съветите му), опитвайки се да натрупа дивиденти от рискованото дипломатически отваряне по отношение на Тръмп след продължило повече от година напрежение и взаимни заплахи, посочва вестникът.\r\n\t \r\n\t\"Вашингтон пост\" също отбелязва, че първото посещение на Ким в чужбина от идването му на власт добавя още един елемент към сложния дипломатически пъзел около бъдещето на севернокорейската ядрена програма. Вестникът изтъква, че Ким е бил придружен от най-висшите си помощници. Цитиран от изданието китайски експерт посочва, че визитата по покана на президента Си Цзинпин преди срещите на Ким с южнокорейския и американския президент ще върне водещата роля на Пекин, който се опасяваше, че я губи в един исторически момент, преди началото на драматично развитие на Корейския полуостров.", "date": "2018.03.28", "title": "Ким Чен-ун се срещна с китайския президент и обяви, че е готов за диалог със САЩ"}
{"url": "http://www.mediapool.bg/nai-bednite-pensioneri-shte-poluchat-po-40-leva-velikdenski-dobavki-news277302.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tПо 40 лева за Великден ще получат около 1.2 млн. пенсионери с доход до линията на бедност, реши правителството.\r\n\t\r\n\t\t \r\n\t\r\n\t\tЗа целта ще бъдат отпуснати 50 милиона лева, а добавките ще бъдат преведени с пенсиите за април.\r\n\t\r\n\t\t \r\n\n\n\r\n\tТе ще я получат с пенсията си за следващия месец, чието изплащане ще започне от 4 април, уточни социалният министър Бисер Петков.\r\n\t \r\n\tДобавка ще вземат около 56% от пенсионерите в страната, уточни Петков. \r\n\t \r\n\t\r\n\t\tЛинията на бедност за тази година е 321 лв. Около 1.2 млн. са пенсионерите, чийто размер на пенсиите е под този праг.\r\n\t\r\n\t\t \r\n\t\r\n\t\t\r\n\t\t\t\"Като дойдат Коледа и Великден над 1.2 млн. пенсионери очакват допълнителен бонус към пенсиите. Затова и сега отпускаме около 50 млн. лв. допълнително, за да вземат по 40 лв.“, обясни премиерът Бойко Борисов в началото на правителственото заседание.", "date": "2018.03.28", "title": "Най-бедните пенсионери ще получат по 40 лева великденски добавки"}
{"url": "http://www.mediapool.bg/vanshniyat-ministar-vodi-delegatsiya-na-es-v-yuzhna-afrika-news277305.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът и министър на външните работи Екатерина Захариева пристигна на летище \"Оливър Тамбо\" в Йоханесбург, Република Южна Африка (РЮА), съобщиха от министерството на външните работи.\r\n\t \r\n\tВ първия ден от визитата си тя ще е съпредседател на министерската среща в рамките на политическия диалог между Европейския съюз и Южноафриканската общност за развитие (САДК).\r\n\t \r\n\tЗахариева ще води европейската делегация в качеството си на външен министър на ротационния председател на Съвета на ЕС. От страна на САДК форматът ще се съпредседателства от Линдиве Сисулу, министър на външните работи и сътрудничеството на РЮА.\r\n\t \r\n\tСАДК е учредена през 1992 г. В нея участват 16 страни: Ангола, Ботсвана, Демократична република Конго, Замбия, Зимбабве, Коморските острови, Лесото, Малави, Мавриций, Мозамбик, Намибия, Република Южна Африка, Свазиленд, Сейшелите и Танзания.", "date": "2018.03.28", "title": "Външният министър води делегация на ЕС в Южна Африка"}
{"url": "http://www.mediapool.bg/lyuksemburg-slovakiya-i-malta-otzovaha-poslanitsite-si-v-moskva-za-konsultatsii-news277306.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще три държави от Европейския съюз последваха българския пример и реагираха на случая \"Скрипал\" като отзоваха посланиците си за Москва за консултации. По-конкретното вглеждане в аргументите им обаче, показва и някои различни от българските нюанси в техните позиции.\r\n\t \r\n\t\r\n\t \r\n\tНай-напред Люксембург съобщи в сряда, че е извикал за консултации посланика си в Русия след атаката срещу бившия руски агент Сергей Скрипал във Великобритания, предаде Франс прес.\r\n\t \n\n\r\n\tПравителството на Люксембург \"е съгласно с анализа на правителството на Обединеното кралство, според който е твърде вероятно Руската федерация да носи отговорност за този акт\", обясни люксембургският кабинет в комюнике.\r\n\t \r\n\tСловакия\r\n\t \r\n\tПосланикът на Словакия в Москва е повикан в родината си за консултации във връзка с покушението срещу Сергей Скрипал в Англия, съобщи външният министър на страната Мирослав Лайчак, цитиран от словашки медии. След заседание на правителството Лайчак каза, че това е важен дипломатически акт, който няма прецедент от 25 години в новата история на Словакия. Той не изключи възможността от страната да бъдат изгонени руски дипломати.\r\n\t \r\n\tБратиславският вестник \"Сме\" посочи, че Словакия е единствената страна от Вишеградската четворка, която не е експулсирала руски дипломати в знак на солидарност с Великобритания.\r\n\t \r\n\tПредседателят на парламента Андрей Данко и лидерът на управляващата партия \"Смер\" Роберт Фицо, който е бивш премиер, заявяват, че извикването на руския посланик е достатъчна мярка, но президентът Андрей Киска не е съгласен.\r\n\t \r\n\tВчера държавният глава покани за разговор държавния министър в министерството на външните работи Лукаш Паризка. След срещата Паризка каза, че Словакия може да изгони руски дипломати, ако британското разследване покаже доказателства срещу Русия, съобщи печатното издание.\r\n\t \r\n\tДнес Лайчак подчерта, че решението за експулсирането на чужди дипломати не се взема на дипломатическо, а на политическо равнище. Той отхвърли критиките и заяви, че словашката държава се е изявила в случая като \"лоялен партньор\" и че тя \"може да предприеме по-нататъшни стъпки\".\r\n\t \r\n\tМалта\r\n\t\r\n\tМалта повика за консултации своя посланик в Москва във връзка с покушението срещу Сергей Скрипал в Англия, съобщи външното министерство на островната държава, цитирано от Ройтерс.\r\n\t \r\n\t\"Правителството на Малта заклеймява атаката в Солсбъри по възможно най-категоричния начин и се съгласява с оценката на правителството на Обединеното кралство, че е много вероятно Руската федерация да е отговорна\", се казва в съобщението на ведомството.\r\n\t \r\n\tПо-рано тази седмица Малта обяви, че няма да се присъедини към 19-те страни членки на ЕС, които гонят руски дипломати заради отравянето на Скрипал и дъщеря му в Солсбъри с нервнопаралитично вещество, произведено в СССР. Властите във Валета обясниха, че ако изгонят руски дипломати, това ще означава \"ефективно прекратяване на дипломатическите отношения\" предвид малкия размер на малтийската мисия в Русия.\r\n\t \r\n\t\r\n\t \r\n\tКъсно снощи белгийското правителство реши да прогони един руски дипломат заради случая с отравянето във Великобритания на разузнавача Сергей Скрипал, съобщава БТА.\r\n\t \r\n\tРешението е било взето на съвещание на премиера Шарл Мишел с неговите заместници във вторник.\r\n\t \r\n\tВъпросният дипломат работи в посолството на Русия в Брюксел. Това означава, че руските дипломати, акредитирани освен към Белгия, в НАТО или ЕС, не са засегнати от мярката.\r\n\t \r\n\tБелгия ще съобщи решението си на руския посланик в следващите 48 часа, а след това прогоненият дипломат ще разполага със срок от 14 дни да отпътува за родината си.\r\n\t \r\n\tВ правителственото съобщение се уточнява, че белгийските власти ще се погрижат за изпълнението и на решението на НАТО за прогонването на седем руски дипломатически представители, акредитирани в централата на алианса.\r\n\t \r\n\tПравителството на Черна гора, най-новата страна-членка на НАТО и кандидат за присъединяване към ЕС, обяви, че е решило да изгони един руски дипломат в съответствие с действията на нейните съюзници и партньори – ЕС и НАТО, и в солидарност с Великобритания.\r\n\t \r\n\tОтношенията между Русия и Черна гора са обтегнати от октомври 2016 г. след предполагаемия, подкрепен от Русия, заговор за убийството на черногорския премиер, сваляне на правителството и предотвратяване на влизането на бившата югославска република в НАТО.", "date": "2018.03.28", "title": "Люксембург, Словакия и Малта отзоваха посланиците си в Москва за консултации"}
{"url": "http://www.mediapool.bg/vaksinata-sreshtu-varitsela-mozhe-da-ne-e-zadalzhitelna-i-shte-vleze-nai-rano-prez-2020-g-news277307.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването обсъжда допълването на имунизационния календар с ваксина срещу варицела за децата и срещу грип при възрастните над 60 години. Евентуалната промяна в имунизационния календар за децата обаче може да се случи най-рано през 2020 година, уточниха от министерството. Освен това е възможно ваксината срещу варицела да не е задължителна, а да се поема от министерството и да се поставя само на децата, чиито родители желаят.\r\n\tПромяната в имунизационния календар е била обсъдена в сряда от експертния консултативен съвет по надзор на имунопрофилактиката към министъра на здравеопазването.\r\n\tЕкспертите предлагат намаляване на броя на приемите на ваксини срещу туберкулоза и пневмококови инфекции, в съответствие с препоръки на СЗО и синхронизиране с европейската имунизационна практика. Освен това в министерството обсъждат разработването на национална програма за профилактика на сезонния грип.\r\n\tОсновната цел е осигуряване достъпа до ваксина на възрастните над 60 години с риск от заболяване съгласно препоръки на Европейския съвет от 2009 г. за достигане на над 75 % имунизационен обхват срещу сезонен грип при възрастните хора.\r\n\tОт няколко години се обсъжда и включването на ваксината срещу варицела в задължителния имунизационен календар. На експертния съвет в сряда е решено, че ще бъде изготвен анализ на заболяемостта, тежестта на протичане на варицелата и наличната ваксинопрофилактика в Европейския съюз.\n\n\r\n\tАнализът ще бъде изготвен от Катедрата по инфекциозни болести, паразитология и тропическа медицина на МУ-София. След получаване на анализа и становищата на националните консултанти по различни медицински специалности, въпросът ще бъде подложен на широка обществена дискусия с участието на специалисти, родители, неправителствени организации и др.\r\n\tГлавният държавен здравен инспектор д-р Ангел Кунчев съобщи в сряда пред БНТ, че с варицела у нас се заразяват между 5 и 7 хиляди деца годишно. При тях болестта протича сравнително леко, но макар и рядко се наблюдават усложнения.\r\n\t, обясни той.\r\n\tКунчев съобщи, че 17 държави в Европа са включили ваксината срещу варицела в задължителните си календари.\r\n\tУ нас много родители са се интересували от възможността да предпазят децата си, има и противници на включването й в задължителния календар.\r\n\tВаксината няма регистрация и разрешение за употреба у нас и затова може да бъде включена в календара най-рано през 2020 година.\r\n\t, обясни Кунчев и даде пример с ваксините срещу рак на маточната шийка и ваксината срещу ротавируси.\r\n\tТе се поемат от държавата, но се поставят само при желание от страна на родителите.", "date": "2018.03.28", "title": "Ваксината срещу варицела може да не е задължителна и ще влезе най-рано през 2020 г."}
{"url": "http://www.mediapool.bg/bashta-i-sin-sa-zadarzhani-za-ubiystvoto-na-mazha-nameren-v-mikroyazovir-news277298.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБаща и син, съдружници на мъжа, чийто труп бе открит в микроязовир на пътя между Нареченски бани и Пампорово, са заподозрени за убийството, съобщиха от Пловдивската окръжна прокуратура в сряда.\r\n\t45-годишният Венцислав Маринов е бил управител на заведение в курорта Нареченски бани и съдружник с двамата. Тялото му беше намерено в река Чепеларска, на 5 километра от курорта.\r\n\tСпоред първоначалната версия убийството му е извършено във въпросното заведение, след което извършителите са го изхвърлили в реката. Разследващите предполагат, че до фаталния край се е стигнало заради неуредени бизнес отношения – убитият е подозирал съдружниците си в присвояване пари от оборота.", "date": "2018.03.28", "title": "Баща и син са задържани за убийството на мъжа, намерен в микроязовир"}
{"url": "http://www.mediapool.bg/diplomaticheskata-katastrofa-na-putin-news277308.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t* * *\r\n\t\"Не вярвам!\" - така смъмрял артистите според техни мемоари бащата на съвременната руска театрална школа Константин Станиславски, щом останел недоволен от играта им.\r\n\t \r\n\tОбединеното кралство и многобройните му съюзници в цял свят действаха колективно на 26 март от позицията на Станиславски.Какво е отношението на Орбан към Путин?\r\n\t \r\n\t\"Не вярваме, вие лъжете!\" - ето какво означава безпрецедентното изгонване на руски дипломати от страни членки на ЕС, САЩ, Канада и Австралия. Демарш, който е на път да влезе във всички учебници по история на международните отношения. Подобно публично унижение не е сполетявало нито Саддам Хюсеин, нито династията Ким в Северна Корея. Британската премиерка Тереза Мей записа сериозна политическа победа.\r\n\t \r\n\tОсобено ярки ми се сториха два момента. Първо този с малка Исландия, хвърлила навремето предизвикателство на Съветския съюз, когато първа призна през 1991 г. възстановената независимост на Литва.\r\n\t \n\n\r\n\tВ понеделник, 26 март, тя обяви политически и дипломатически бойкот на официална Москва, въпреки че не е членка на ЕС и няма специални отношения с Великобритания, за разлика примерно от Канада, Австралия, а всъщност и от САЩ.\r\n\t \r\n\tВторо, \"най-добрият приятел\" на Кремъл, унгарският министър-председател Виктор Орбан и още няколко страни решиха да изгонят по един руски дипломат. Дори да е без особена охота, лидерът на Унгария, при все че се кара с ЕС, разкри какви са същинските му, а не пропагандните приоритети.\r\n\t \r\n\tИ с това скандалът не приключва. Председателят на Европейския съвет Доналд Туск заяви, че страните от ЕС може би ще предприемат и други стъпки. Сиреч онези, които засега не са гонили служители от руските дипломатически мисии, може и да го сторят, ако експертите на Организацията за забрана на химическите оръжия констатират, че веществото, с което са отровени Сергей и Юлия Скрипал, вероятно идва от Русия. Същото чака навярно и Токио. Говорител на кабинета на Шиндзо Абе избегна да отговори дали основният азиатски съюзник на Вашингтон ще подкрепи американската позиция.Лавров избра футбола\r\n\t \r\n\tВ една нормална демокрация криза от този мащаб би предизвикала най-малкото оставки на ръководствата на министерството на външните работи и спецслужбите, мащабно парламентарно разследване и силно би разклатила позициите на президента. Русия обаче не е демокрация.\r\n\t \r\n\tВъншният министър Сергей Лавров демонстративно отиде в понеделник да играе мач с ветерани от московския футболен клуб \"Спартак\".\r\n\t \r\n\tПосолството на Русия в САЩ реши да си направи шега. Мисията публикува в Туитър предложение към читателите - да изберат с гласуване кое американско консулство да затвори Москва в отговор след затварянето на руското дипломатическо представителство в Сиатъл.\r\n\t \r\n\tМарионетни депутати от Държавната дума и марионетни \"експерти\" от джобната телевизия на Путин си упражняваха остроумието върху, казано деликатно, сексуалните отношения на САЩ с техните съюзници. Защото, ако вярваме на руската държавна пропаганда, въпросът не е в химическата атака, застрашила живота на хиляди хора в Солсбъри, а в желанието на Щатите да нанесат нов удар на Русия, която \"доскоро коленичила, се изправя, хвърляйки предизвикателство на нахалстващата Америка\".\r\n\t \r\n\t\"Вашингтон принуди своите лакеи да се включат в дипломатическия бойкот\" - ето версията, втълпявана в главите на руските граждани. В смисъл, че велика Русия може да има само велики врагове, а не разни там като Румъния или Финландия.\r\n\t \r\n\tКремъл безспорно ще отвърне с взаимност - ще изгони дипломати, ще затвори още едно американско консулство. Може да ликвидира и кореспондентското бюро на Би Би Си, ако британските власти отнемат лиценза на кремълския пропаганден канал Ар Ти.Олигарси на прицел\r\n\t \r\n\tС това обаче обичайните политическо-дипломатически възможности на официална Москва кажи-речи се изчерпват. Но Великобритания разполага и с много други. Например да запорира \"подозрителното имущество\", по-просто казано - активите на руските олигарси в Обединеното кралство, да отнеме паспортите с лъв и еднорог на корицата, издадени на някои от тях и семействата им, и да включи руски официални лица в британския списък \"Магнитски\".\r\n\t \r\n\tА нищо чудно Лондон наистина да бойкотира и световното по футбол, защото разследването по случая Скрипал може да разкрие нови факти, неприятни за Кремъл.\r\n\t \r\n\tОфициална Русия лъга прекалено много и за Александър Литвиненко, уж отровен от Борис Березовски, и за \"грузинската агресия\" срещу Южна Осетия, и за \"украинските фашисти\" в Крим, и за това как няма руски военни в Донбас, и за фалшивия диспечер, \"видял\" как също тъй фалшив украински изтребител свалил малайзийския пътнически самолет. И количеството лъжи премина в качество.Външната политика на днешна Русия претърпя катастрофа\r\n\t \r\n\tНо тя - въпросната политика, няма да се промени. В очите на руската върхушка всяко отстъпление е поражение. Сигурен съм, че Москва обмисля вече т. нар. асиметричен отговор за Запада. Има си за тази цел и хакери, и пропагандни ресурси, а и въоръжени сили. Не става дума за студена война. В онази имаше все пак някакви правила. В новата война на Русия със Запада такива няма да има.", "date": "2018.03.28", "title": "Дипломатическата катастрофа на Путин"}
{"url": "http://www.mediapool.bg/danachnata-otstapka-ot-5-se-okaza-diskriminatsiya-kam-bednite-i-starite-news277303.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита от дискриминацията (КЗД) определи като “непряка дискриминация“ отстъпката от 5% върху дължимите данъци, която Националната агенция по приходите дава на хората, подали по електронен път данъчната си декларация.\r\n\tПроизводството е инициирано от жалбоподател, който твърди, че правилото поставя в неблагоприятно положение данъкоплатците, които нямат възможност да подават декларациите си по електронен път.\r\n\tВ своето решение КЗД пише, че става въпрос за привидно неутрална разпоредба, която не диференцира пряко определени обществени групи. В същото време обаче правилото въвежда привилегия за тези, които използват интернет и електронни информационни системи.\r\n\t“Чрез тази разпоредба физическите лица, които не използват интернет и в по-общ смисъл информационни технологии, са били поставени в по-неблагоприятно положение при декларирането и заплащането на данъчните им задължения в сравнение с лицата, използващи информационни технологии и интернет“, казва комисията.\r\n\tИнституцията изрично посочва, че макар да се намираме в 21 век, то все още има значителен процент от населението, което не борави с компютри.\n\n\r\n\t\"Очевидно, че в случая (с отстъпката – б.р.) не е търсен и не е намерен баланс между конкуриращите се интереси. Не е отчетено, че за определена група данъкоплатци изобщо е невъзможно да подадат по електронен път своите годишни данъчни декларации. Става въпрос за обективна невъзможност, която не е свързана с желанията на конкретния гражданин\", пише в решението.\r\n\tВ него се изброяват и различните групи от населението, поставени в неблагоприятно положение - хората, които компютърни умения, каквито са голяма част от лицата в напреднала възраст, както и тези, които, нямат пари, за да си купят компютър, смартфон или да плащат за интернет.\r\n\tИнституцията отправя препоръка до министъра на финансите да анализира привилегията и да предложи промени в закона за премахване на неравното третиране.\r\n\tПри разглеждането на данъчните закони през есента на 2017 г.  отстъпката за онлайн деклариране да отпадне, защото този стимул вече е излишен поради факта, че голяма част от формулярите и без това се подават електронно.\r\n\tЗаради негативната обществена реакция обаче  за данъците върху доходите на физическите лица бе решено отстъпката да остане, но със скъсени срокове.\r\n\tТака в закона бе записано, че ако подадат декларациите си по електронен път до 31 януари 2018 г., физическите лица могат да ползват 5% отстъпка върху данъка за довнасяне по годишната данъчна декларация, но не повече от 500 лв. Допълнително условие бе те да нямат подлежащи на принудително изпълнение публични задължения, както и да внесат целия размер на данъка за довнасяне в срок до 31 януари 2018 г.\r\n\tПрез 2017 г. бонусът от 5% се ползваше при онлайн деклариране до 31 март, но общата отстъпка не можеше да надвишава 1000 лв. Тогава срокът за плащане на данъка беше 30 април.", "date": "2018.03.28", "title": "Данъчната отстъпка от 5% се оказа дискриминация към бедните и старите"}
{"url": "http://www.mediapool.bg/belgiya-goni-edin-ruski-diplomat-zaradi-sluchaya-skripal-news277309.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгийското правителство реши да прогони един руски дипломат заради случая с отравянето във Великобритания на разузнавача Сергей Скрипал, съобщава БТА.\r\n\t \r\n\tРешението е било взето на съвещание на премиера Шарл Мишел с неговите заместници във вторник.\r\n\t \r\n\tВъпросният дипломат работи в посолството на Русия в Брюксел. Това означава, че руските дипломати, акредитирани освен към Белгия, в НАТО или ЕС, не са засегнати от мярката.\r\n\t \r\n\tБелгия ще съобщи решението си на руския посланик в следващите 48 часа, а след това прогоненият дипломат ще разполага със срок от 14 дни да отпътува за родината си.\n\n\r\n\t \r\n\tВ правителственото съобщение се уточнява, че белгийските власти ще се погрижат за изпълнението и на решението на НАТО за прогонването на седем руски дипломатически представители, акредитирани в централата на алианса.", "date": "2018.03.28", "title": "Белгия гони един руски дипломат заради случая Скрипал"}
{"url": "http://www.mediapool.bg/edna-godina-do-brekzit-dokade-sa-stignali-diskusiite-mezhdu-london-i-es-news277311.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна година преди излизането на Обединеното кралство от Европейския съюз, предвидено за 29 март 2019 г., преговорите за бъдещите отношения между Лондон и Брюксел далеч не са приключили.\r\n\t \r\n\tМиналата седмица ЕС на 27-те прие \"насоките\", от които ще се ръководи европейският преговарящ Мишел Барние в предстоящите дискусии за \"рамката на бъдещите отношения\", които трябва да започнат паралелно с преговорите за условията на развода.\r\n\t \r\n\tФранс прес обобщава онова, което се знае за бъдещото британско оттегляне от европейския блок.Датата за напускане на ЕС\r\n\t \r\n\tСмята се, че Обединеното кралство ще напусне европейския блок на 29 март 2019 г., две години след като официално задейства процедурата за развод с ЕС и близо три години след референдума на 23 юни 2016 г., на който британците гласуваха с 52 процента за раздялата.\r\n\t \r\n\tТази дата би могло евентуално да бъде отложена, ако Обединеното кралство и другите 27 страни членки се споразумеят за това.Условията за напускане\r\n\t \n\n\r\n\tЛондон и Брюксел постигнаха предварително споразумение през декември по трите ключови въпроса: цената на напускането, правата на европейските граждани и границата между британската провинция Северна Ирландия и Република Ирландия.\r\n\t \r\n\tПо този последен въпрос, който разпали страстите между двата лагера, британците приеха да включат в нов проект за споразумение, представен миналата седмица, текст за \"общо регулационно пространство\", включващо ЕС и Северна Ирландия, поне докато не бъде предложено друго задоволително решение.\r\n\t \r\n\tЛидерите ще оценят през юни дали ирландският въпрос е решен и как да се формулира обща декларация за нашите бъдещи отношения с Обединеното кралство, обясни председателят на Европейския съвет Доналд Туск.\r\n\t \r\n\tЩо се отнася до гражданите, предполага се, че правата на над три милиона европейци, живеещи в Обединеното кралство, и над милион британци, живеещи в ЕС, ще бъдат защитени и те ще могат да кандидатстват за статут на постоянно пребиваващи.\r\n\t \r\n\tИ накрая, Великобритания прие да продължи да плаща вноски в бюджета на ЕС до 2020 г. и да спазва всички поети задължения, което според нейните изчисления съответства на 40-45 милиона евро.Периодът на преход пост-Брекзит\r\n\t \r\n\tВ реч във Флоренция на 22 септември миналата година Тереза Мей поиска запазването на сегашните връзки с ЕС за преходен период от две години след Брекзит, за да се избегне брутална промяна на правилата за гражданите и компаниите.\r\n\t \r\n\tДвайсет и седемте одобриха в края на януари принципа за \"преход на статуквото\" - със запазване на свободното движение на стоки, услуги и хора, през който обаче Лондон вече няма да има думата при взимането на решенията на ЕС. Той ще продължи до края на 2020 г.Бъдещите търговски отношения\r\n\t \r\n\tОбединеното кралство иска да напусне единния пазар и митническия съюз, за да може да договоря собствени търговски споразумения и да сложи край на свободата на движение на европейски граждани, но желае \"възможно най-широко\" споразумение за свободна търговия.\r\n\t \r\n\tТереза Мей все пак призна, че след напускането на единния пазар, \"животът ще е различен\".\r\n\t \r\n\tЕС настоява бъдещото споразумение за свободна търговия да запази неделимостта на неговия единен пазар, напомняйки за пореден път за един от своите основни принципи в тези преговори: без търговия \"по избор\", сектор по сектор.\r\n\t \r\n\tВъпросът за финансовите услуги, който интересува особено лондонското Сити, не беше засегнат в насоките, но стана предмет на отделна декларация, в която 27-те настояват Европейската комисия да предложи механизъм за еквивалентност, който да позволи на британския финансов сектор да продължи да има достъп на континента. Той обаче ще може да бъде отменен по всяко време от Брюксел.\r\n\t \r\n\tАко няма споразумение, за Обединеното кралство ще са приложими регулациите на Световната търговска организация - синоними на митнически бариери.", "date": "2018.03.28", "title": "Една година до Брекзит: Докъде са стигнали дискусиите между Лондон и ЕС?"}
{"url": "http://www.mediapool.bg/okolo-2000-balgari-sa-se-oplakali-ot-trudova-eksploatatsiya-v-germaniya-za-godina-news277312.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 2000 българи са се оплакали от трудова експлоатация в Германия през миналата година, съобщи в сряда Иван Иванов, консултант по проекта на КНСБ \"Справедлива мобилност\" във Франкфурт. Най-често сигнали за трудова експлоатация постъпват от домашни помощници, социални асистенти, строителни работници, заети в ресторантьорството.\r\n\tВ Германия има девет центъра за консултации, където се предоставя информация и помощ на работници от Източна Европа, предимно от Полша, България и Румъния.\r\n\t\r\n\tСлучаите на нарушения понякога са драстични. При домашните помощници се наблюдава работа без договори за командироване, а с трудови договори за 2, 4 или дори един час работа на ден, а фактически се извършва денонощно обслужване на болен. Липсва всякаква връзка с органи за контрол, както и социални контакти. Хората живеят в домовете на болните, като в началото не владеят добре езика, дори и не разбират какво точно извършват, липсват медицински познания и подготовка.\r\n\tНели Ботевска, консултант към проекта, посочи, че дори семейството на обслужвания човек да е изрядно и да е изплатило сумата към агенцията - българска или германска, това не е гаранция, че изплащането на възнаграждението ще бъде извършено.\n\n\r\n\tПри строителните работници случаите са свързани с командировани от българска фирма. Подписват се договори за едно възнаграждение - минимално за Германия, а се изплаща друго и то когато работодателят пожелае.\r\n\tРаботи се извънредно, без да се заплаща извънредният труд - включително и в съботи и недели, както и в повечето случаи се работи на обекти и извън официалното работно време от 8 часа.\r\n\tСигнали до ГИТ в тези случаи констатират нарушенията, от работодателите се изисква документация, удостоверяваща трудовото правоотношение, като работниците са насочвани да заведат трудово правни дела за неизплатени заплати и други. \r\n\tНарушенията са свързани и с предоставяне на трудовия договор преди заминаване, липса на допълнително споразумение за командировката, липса на документи за извънредния труд, за осигуровките. Често се предоставят договори на хората без да превеждат, дописани на гърба ръкописно с актуалното заплащане. \r\n\tБотевска разказа за жена, изпратена да се грижи за болна от малария, без да знае за болестта, която дори не си е получила пълното възнаграждение. Подаден е сигнал на трудовата инспекция в регион Бургас, където е регистрирана фирмата, собственост на германска гражданка.\r\n\t\r\n\tПо данни на КНСБ броят на българските граждани в Германия непрекъснато се увеличава и към октомври миналата година са над 300 000 души.\r\n\tКъм август 2017 година броят на българите, които работят в Германия със задължително социално осигуряване, е бил 108 794 души. Броят им се е увеличил с 16 655 души спрямо август 2016 година, което е нарастване с 18.1 процента.\r\n\tПрез юли 2017 година заетите българи без задължително социално осигуряване, в това число и заетите на непълно работно време, както и самостоятелно заетите, са били 32 174 души, с 2 434 души повече спрямо същия месец на предходната година.\r\n\tБроят на българите през октомври 2017 година, регистрирани като търсещи работа, е бил 53 015 души, безработните с право на обезщетение в Бюрата по труда в Германия през октомври 2017 година са били 23 905 души, с близо 2000 повече спрямо октомври 2016 година. \r\n\tПрез юли 2017 година 83 266 българи са получили някакъв вид социални помощи, докато година по-рано техният брой е бил 74 291 души.\r\n\tКъм юли миналата година 30.4 на сто от българските граждани в Германия са получавали социални помощи, а една година по-рано този процент е бил 30.6 процента. Социални помощи получават 11.6 на сто от румънците, а средно за Германия този показател е 7.1 на сто.", "date": "2018.03.28", "title": "Около 2000 българи са се оплакали от трудова експлоатация в Германия за година"}
{"url": "http://www.mediapool.bg/v-belgrad-mogerini-prizova-da-se-sahrani-mirat-v-kosovo-news277313.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният представител на ЕС за външната политика Федерика Могерини призова да се съхрани мирът в Косово след среща в Белград с президента на Сърбия Александър Вучич, предаде Ройтерс.\r\n\t \r\n\t\"Случилото се в понеделник не бива да се повтаря. ЕС очаква спокойствието, мъдростта, сдържаността и лидерството да вземат превес\", каза Могерини, цитирана в изявление на пресслужбата на Вучич.\r\n\t \r\n\tМогерини и Вучич са обсъдили последните събития в Косово \"открито и искрено\".\r\n\t \r\n\t\"Те се договориха да намерят нови начини да продължат работата по решаването на проблема между Белград и Прищина по мирен път. Могерини и Вучич констатираха в разговора си, че е в националните и държавните интереси на Сърбия да се съхранят мирът, стабилността и напредъкът по пътя към ЕС\", се казва в изявлението.\r\n\t \r\n\tСрещата между Могерини и Вучич продължи около два часа. След нея не бе дадена пресконференция.\r\n\t \n\n\r\n\tВ понеделник косовската полиция в Косовска Митровица използва сълзотворен газ и зашеметяващи гранати, за да разпръсне протестиращи пред среща на сърби с директора на сръбската правителствена канцелария за Косово Марко Джурич. Джурич вече е имал забрана от косовските власти да влиза в Косово заради националистически изказвания. Той бе задържан за кратко от полицията и освободен при границата със Сърбия.", "date": "2018.03.28", "title": "В Белград Могерини призова да се съхрани мирът в Косово"}
{"url": "http://www.mediapool.bg/kitaisko-holandski-konsortsium-vze-kontsesiyata-na-letishte-plovdiv-news277314.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонсорциумът между китайската \"Хайнан“ и регистрирания в Холандия фонд \"Пловдив Еърпорт Инвест“ е определен за концесионер на летище Пловдив, реши правителството на редовното си заседание в сряда.\r\n\tДо два месеца  транспортният министър трябва да сключи концесионният договор за ползването в следващите 35 години на летището. Частният оператор ще трябва да инвестира в този срок 79 083 000 евро за ремонт, поддържане и рехабилитация на съществуващата инфраструктура, както и изграждане на нови съоръжения.\r\n\tКонсорциумът ще има четири години гратисен период за плащането на таксата за ползването на инфраструктурата. След това ще дължи възнаграждение, формирано от фиксирана и променлива част.\r\n\tФиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията, посочиха от правителствената информационна служба.\r\n\tВ обявената в средата на януари 2017 г. процедурата за отдаване на концесия на летище Пловдив участваха трима кандидати. През май бяха отворени офертите на ДЗЗД \"Силк Роуд Пловдив Еърпорт“с водещ партньор швейцарска компания - \"Принц фон Пройсен Кепитъл Лимитед\" АД (Prinz von Preussen Capital Limited), на българския консорциум \"Летище Пловдив\", който имаше подкрепата и на местната община, и на обединението между китайската \"Хайнан\" и регистрираният в Холандия фонд \"Пловдив Еърпорт Инвест\", зад който стои Европейския инвестиционен фонд.\r\n\tСлед разглеждане на документите бе установено, че ДЗЗД \"Силк Роуд Пловдив Еърпорт“ не отговаря на критериите за подбор и дружеството е отстранено от процедурата.\r\n\tНа 27 юли 2017 г. бяха публично отворени предложенията и другите двама кандидати, а отстраненият участник обжалва това решение и процедурата бе временно спряна. На 1 март 2018 г. обаче Върховният административен съд отхвърля жалбата като неоснователна, след което процедурата отново е стартирана.\r\n\tТака се е пристъпило към оценяване на офертите и на първо място е класиран китайско-холандският консорциум.\r\n\tЕдиният от участниците в определения концесионер \"Хайнан Груп\" (HNA Group) към момента разполага с приблизително 145 милиарда долара активи, над 90 милиарда долара приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката.\r\n\tХайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града, сочи справката на Министерския съвет, в която липсват повече данни за холандския фонд. За него преди време бившият служебен икономически министър Асен Василев съобщи, че в него участват инвеститори с опит в авиацията, както и такива с капитал от Европейския инвестиционен фонд,\r\n\t\"Летище Пловдив\" не е в добро финансово състояние, показва публикувания му финансов отчет за 2016 г. Дружеството е успяло да свие загубата до 378 хил. лв. от 893 хил. лв. през 2015 г. Общо натрупаната загуба на \"Летище Пловдив\" през последните години възлиза на над 6.6 млн. лв.\r\n\tПриходите от дейността му са продължили да намаляват и през 2016 г. възлизат на малко над 3 млн. лв. Дружеството е успяло да свие и разходите с близо 1 млн. лв. и през 2016 г. те възлизат на близо 3.5 млн. лв. Единствените направени инвестиции през миналата година са в закупуването на автоцистерна за 11 хил. лв. и обновяване на интернет сайта на летището за 2000 лв.\r\n\tДържавата инвестира в летището около 40 млн. лв. в нов пътнически терминал през 2009 г. с капацитет от 1000 пътници на час. Той обаче остана слабо натоварен.\r\n\tПрогнозите са, че концесионерът ще развие аеропорта като логистичен център за товарни превози, тъй като Пловдив е добра база за връзка между Китай и Европейския съюз,", "date": "2018.03.28", "title": "Китайско-холандски консорциум взе концесията на летище Пловдив"}
{"url": "http://www.mediapool.bg/sadebniyat-inspektorat-iska-prokuraturata-da-pomaga-pri-proverkite-na-magistrati-news277316.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдебният инспекторат поиска промени в закона, които да позволят ангажирането на прокуратурата при проверките на магистратите за дисциплинарни нарушения. Идеята е проверките да се превърнат в своеобразни разследвания, ако бъде сезиран главния прокурор.\r\n\t \r\n\tСега съдебният инспекторат има само контролна и установителна функция, а не разследваща.\r\n\t \r\n\t\"Удачно е разследващите органи, след възлагане от главния прокурор, да събират и предоставят на инспектората доказателства\", посочва главният съдебен инспектор Теодора Точкова.\n\n\r\n\t \r\n\tТя прилага и аргументи от практиката на съдебния инспектора. През последната година институцията е извършила 87 проверки по постъпили данни за нарушения от съдии, прокурори и следователи. По едва четири от тях инспекторите са стигнали до извод, че е извършено дисциплинарно нарушение. При два от случаите става дума за накърнен престиж на съдебната власт, а при другите два – е нарушена независимостта на прокурор.\r\n\t \r\n\tСпоред Точкова малкият брой засечени нарушения се дължи преди всичко на факта, че инспекторатът няма възможност да събира достатъчно доказателства. Тя дава пример, че ако нарушение от магистрат е заснето при видеонаблюдение, съдебният инспекторат не разполага с процедура, по която да се сдобие с видеозаписа.\r\n\t \r\n\tИнспекторатът няма право да изисква свидетелски показания и документи, а само да изпраща покани до лицата да дадат сведения.", "date": "2018.03.28", "title": "Съдебният инспекторат иска прокуратурата да помага при проверките на магистрати"}
{"url": "http://www.mediapool.bg/vanshno-ministerstvo-obezsmisli-chlenstvoto-na-bulgaria-v-nato-news277317.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМладият кадър на ГЕРБ във външно министерство, заместник-министър Георгиев, очевидно има още много да учи. Младостта не е порок, изнесеният от него проблем не е първично негов, той просто обслужва медийно позицията на Борисов и на съветниците му.\r\n\tСтрашното е, че тези люде дори не си дават сметка в какъв трап вкарват България. Искали още доказателства.\r\n\tДа видим. Докладът, който Великобритания е предоставила, изглежда достатъчен за 24 страни, за Борисов не е. Документът е от 23 страници и ако човек не иска да намери основания, дори решение на британски съд няма да убеди. Ако Борисов не знае значението на думата доверие и солидарност, значи напразно е пропилял и своето, и на народа времето, докато е бил на власт.\r\n\tГосподин премиер, когато съюзник иска от нас солидарност, и особено, когато става въпрос за употреба на химическо оръжие - за пръв път от Втората Световна Война, истинският партньор не поставя под съмнение мотивите, доказателствата или целесъобразността на действието, което очаква от нас. Това е същността на член 5, макар и формално Великобритания да не се е позовала на него, като основание да търси подкрепа. България има достатъчно основания да се присъедини, особено ако си припомним базисни факти:\r\n\t1.Установен е видът на химическото оръжие. Ако тук Борисов не вижда достатъчно доказателства, значи неусетно е станал по-голям капацитет и от най-големите ни съюзници, или има достъп до различна или по-скоро насрещна информация от Москва.\r\n\t2. Русия има и мотивите, и ресурсите, и миналите практики. Ако Борисов иска повече доказателства, значи е отсъствал от света през последните години. Да напомня поговорката, че ако една птица изглежда като патка, кряка като патка и ходи като патка, значи вероятността да е патка е много голяма.\r\n\t3. Това е война. Да - студена, да - информационна, да - пропагандна, която не НАТО, а Русия разпали. Всичко започна от Крим, но не свършва с Крим. Русия атакува тотално и навсякъде - и САЩ изборите, и Брекзит, на практика всички избори в големи и важни за нея страни, включително у нас са с нейно активно участие.\r\n\tДа припомням ли плана Решетников и плана за спечелване на изборите, който той предаде на лидера на опозицията Нинова, с който сте запознат.\r\n\tГосподин Борисов, още не сте дали отговор срещали ли сте с него в края на февруари 2016 година?  Може би там е заровено кучето и обяснението защо Ви е страх да се присъедините към съюзниците ни. Те очакват от Вас минимален жест - за да знаят, че ако утре агресията на Путин ескалира,  ще може да разчитат на България. Макар че, ако питате мен, няма на какво да разчитат - след близо девет години Ваше управление - армията ни я няма, нямаме нито боеспособен флот, нито ВВС, нито служби. Ако не са партньорските служби да ни казват от време на време какво става у нас, ще си останем слепи. И това не е станало случайно, не е природно явление, а резултат на съзнателна политика на ментална капитулация, докато се хвалите с ниския дълг, стабилността и резервите.\r\n\tТолкова сме слаби, че без съюзници ще вдигнем белия флаг в първите 24 часа на атаката срещу нас, още преди да могат да ни помогнат. И пак разчитаме на съюзниците, които днес пренебрегвате.\r\n\tСолидарността се разбира като автоматично действие, особено когато 24 страни реагират по един и същ начин, т.е. автоматично, а не правят преглед на доказателствата, в които като меню да си избираме какво да поръчаме и какво да вземем. Автоматизъм на подкрепата и доверие - без тях няма нито НАТО, нито ЕС.\r\n\tС това си действие Вие извадихте ментално България от съюзите, в които членувате.\r\n\tЗная много, дори повече отколкото ми се иска, за механизмите за обвързване на българския политически елит чрез корупция от Москва, зная и за свързаността с руските специални служби\r\n\tДа попитам тези \"мастъри\" на дипломацията, какви доказателства получиха от Ердоган, за да експулсират осемте негови политически противници, за които няма сведение дали са живи или не? Действахте автоматично, щом Ви го поиска \"приятеля Ердоган\",  по \"висши\" политически съображения, такива каквито не смятате че има в апела на Великобритания?!\r\n\tКакви доказателства получихте от Путин, че Русия няма нищо общо с убийството на Литвиненко, на Березовски, на Глушков, а сега незавършеното убийство на Скрипал и невинната му дъщеря? Но този Ваш комсомолец във МВнР вярва, защото изборът на пронатовската, проевропейската ви партия е за солидарност с Путин - да, както и да го увъртате, до там докарахте нещата. Като махнете всички медийни опаковки и политически заклинания остава точно това - пропутинска ГЕРБ.\r\n\tАко има нещо, за което да се критикува Тереза Мей, е, че очаква солидарност, а не предприема достатъчна ярки стъпки за противодействие на руската инвазия - оказва се, \"Кеймбридж Аналитика\" е съдействал за Брекзит, а това е официална политика на правителството на Мей - ето тук виждам двуличие. Да се откаже Мей от Брекзит, защото е под руско въздействие. Това е \"мъжки\" разговор със съюзник.\r\n\tДа изгонят руските олигарси, защото проблемите ни не идват от руските агенти в посолствата, а от тези извън тях. И ако Британия не иска да се лиши от руските пари, защо Борисов да бъде различен? Ето този аргумент трябваше да изтъкне младия Георгиев.\r\n\tНека припомня, че само идеологически заслепен човек може да приеме, че на този етап от разследването може да има \"достатъчни доказателства за вина\" в осъдителна присъда от британски съд. Още по-идиотско е, че дори и да има такава - както беше по казуса Литвиненко, - Москва пак не даде Луговой, а го назначи за депутат - като награда за свършената мокра поръчка.\r\n\tАко не виждате \"местни\" доказателства, за да изгоните руски дипломати агенти - значи ДАНС е руска служба. Защото целият свят знае - за работата на руските спецслужби у нас и от нас в региона. Това което редица западни наблюдатели казват тези дни - броят на руските агенти у Вас е толкова голям, но не в посолството на РФ, а в българския топ политически елит, че ако тръгнат да разплитат чорапа, трусът ще бъде непоправим - президент, премиер, прокурор, вицепремиери, лидери на парламентарни групи - агенти на руско влияние. Дори да преувеличават, това е репутацията на България.\r\n\tДа, Гърция може да си позволи да прави каквото си иска, но тя няма зад гърба си историята на кандидат 16-та република на СССР  и на тотална сервилност спрямо руските интереси. Дори Орбан и Земан не си позволиха да се разграничат от Запада.\r\n\tЕто пример за свързаност чрез корупция на България и Русия.\r\n\tИзобщо, запомнете, политици от ГЕРБ, ще се удавите в този казус и единствената причина да оставате на власт е инерцията.", "date": "2018.03.28", "title": "Външно министерство обезсмисли членството на България в НАТО"}
{"url": "http://www.mediapool.bg/naselenieto-na-stranata-mozhe-da-namalee-s-25-do-2040-godina-news277318.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаселението на страната може да намалее с около 20-25% до 2040 година, пише в анализ на Института за изследване на населението и човека при БАН, разгледан от Министерския съвет в сряда.\r\n\tВ изпълнение на решение на Народното събрание правителството представя на парламента Прогноза за демографското развитие на България за периода 2015-2040 г. Документът е изготвен от Института за изследване на населението и човека при БАН на базата на сравнителна съпоставка на официални прогнозни данни на Евростат, НСИ, ООН и Световната банка.\r\n\tОсновният извод в проучването е, че се очертават сходни на сегашните тенденции в демографското развитие на страната през следващите няколко десетилетия. Прогнозираното намаление на населението в периода до 2040 г. е значително - около 20-25 на сто според различните проекции. Независимо от предвижданото намаление на смъртността, което засяга в различна степен мъжете и жените, структурата на населението по пол ще остане стабилна, пише в съобщението. Делът на младите хора до 20 г. ще се запази, докато на възрастните над 65 г. ще нарасне значително.\r\n\tТова определя и прогнозирано намаление на броя и дела на населението в активна възраст. Намалението на населението на териториален принцип обхваща почти всички области, без столицата, и се очаква този процес да продължи в течение на целия период.\r\n\tВ общоевропейски план България не е единствената страна с прогнозирано намаляващо население, се посочва в проучването. Очакванията са това да се случи в още 11 страни в ЕС - Литва, Латвия, Румъния, Гърция, Хърватия, Португалия, Полша, Унгария, Естония, Италия и Словакия. Към тях условно биха могли да се присъединят Словения и Чехия, в които броят на населението се очаква да остане без промени до 2040 г. Това води до извода, че в почти половината страни от ЕС се очаква намаление на населението.\r\n\tПрогнозните резултати от различните проекции свидетелстват, че въпреки очакваното подобрение в показателите за смъртност и раждаемост, населението на страната вероятно е достигнало до етапа на т. нар. \"инерция на обратния растеж\". Поради действието й, дори периодните нива на фертилност да се увеличат до равнището, необходимо за просто демографско възпроизводство - процес, който не се очаква в близко бъдеще, прогнозите са абсолютният брой на населението да продължи да намалява допълват експертите.", "date": "2018.03.28", "title": "Населението на страната може да намалее с 25% до 2040 година"}
{"url": "http://www.mediapool.bg/izleze-tritomnikat-patevoditel-za-komunisticheska-bulgaria-news277319.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 28 март, сряда, ще бъде представен \"Пътеводител за комунистическа България\" - първото цялостно изследване на архитектурното, художественото и материалното наследство на епохата. Пътеводителят, включващ богати илюстрации и обяснителни текстове, е издаден в три двуезични тома от Фондация Free Speech International с подкрепата на Фондация \"Америка за България\".\r\n\tПърви том е посветен на градовете, паметниците и местата, където има комунистическо наследство – от Бузлуджа и Димитровград до София и Северозапада. Втори том фокусира вниманието върху паметниците на комунизма – както български, така и съветски. В трети том акцентът е върху другите материални останки от комунизма, между които неговите табелки с указания за обществено поведение.\r\n\tПътеводителят е създаден от екип от именити изследователи на България и историята ѝ. Димана Трънкова е археолог и съавтор на няколко книги за историческото и археологическо наследство на България. Антони Георгиев е журналист и фотограф, автор или съавтор на книги за българската култура и история и издател на англоезичното списание Vagabond. Георги Лозанов е медиен експерт и доцент във Факултета по журналистика на Софийския университет. Доц. д-р Михаил Груев преподава съвременна българска история и етнология в Софийския университет и е председател на Държавна агенция \"Архиви\".\r\n\tКнигата ще бъде представена от проф. Ивайло Знеполски от 18 ч. в клуб \"Перото\" на НДК.", "date": "2018.03.28", "title": "Излезе тритомникът \"Пътеводител за комунистическа България\""}
{"url": "http://www.mediapool.bg/parlamentat-okonchatelno-ogranichi-visochinata-na-sgradite-v-sofiya-news277320.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовите сгради в София ще са с ограничение за височината в зависимост от това къде се намират. Това обаче няма да важи за евентуалните бъдещи зони за небостъргачи, които трябва да бъдат определени с промяна в Общия устройствен план на столицата.\r\n\tТова са част от промените в Закона за устройство и застрояване на Столичната община, приети окончателно от депутатите в сряда. Текстовете бяха написани от главния архитект на София Здравко Здравков и неговия екип и внесени от депутати от ГЕРБ. Първоначалните идеи на местната власт бяха прекроени по пътя към окончателното гласуване.\r\n\tВъведените ограничения за строителството ще важат за устройствени зони, в които в момента няма прагове. Това позволява на места като около южната дъга на Околовръстното шосе, например да изникнат много високи здания. Главният архитект на София предложи промените в закона, за да спре инвестиционните намерения за изграждането на небостъргачи на неподходящи места, които биха скривали гледката към Витоша.\r\n\tСпоред окончателните текстове сградите в центъра не може да са по-високи от 50 метра, в останалата час на града - над 75 метра, а в кварталите под Витоша - над 15 метра. Допуска се новите здания да се извисяват и до 100 метра, ако са в т. нар. смесена многофункционална зона и са с лице към големи булеварди и в 400-метровата зона около метростанциите. Това не важи за районите \"Младост\", \"Триадица\", \"Изгрев\" и \"Лозенец\".\r\n\tСградите над 50 метра височина и/или с над 20 000 кв. метра застроена площ задължително трябва да са транспортно и комуникационно обезпечени, а това ще се доказва с проекти, които да показват какъв ще е трафикът в района след построяването им.\r\n\tПървоначалната идея на общината беше със закона да се определят и зони за сгради, за които няма ограничения за височината. Първоначално те бяха три - при 7-и километър на бул. \"Цариградско шосе\", където и сега има небостъргачи, при кръстовището на бул. \"Царица Йоана\" и Околовръстното шосе и при Централна гара. В последствие третата зона отпадна, а депутатите накрая решиха, че тези места трябва да бъдат определени с промяна в Общия устройствен план, за да минат през процедурите за обществено обсъждане, задължителни за него.\r\n\tВ общината вече се работи за промяна на плана, а обществените обсъждания трябва да започнат през 2019 г.\r\n\tДепутатите ограничиха и възможностите за безконтролно застрояване на ъглови имоти. Според Закона за устройство на територията за такива имоти не важат ограничения за застрояване, наложени от устройствения план. Според новите текстове в София обаче параметрите на застрояване могат да бъдат превишени само за имоти до 3000 кв. метра.\r\n\tДопуска се двойно превишение за имоти до 500 кв. метра, 50% за такива от 500 до 1500 кв. метра и 25% за парцели от 1500 до 3000 метра.\r\n\tСпоред главния архитект на София така реално ще се покриват калканите на съседните сгради, а няма да се допуска изграждането на небостъргачи в зони с блокове от по 6 - 7 етажа, например.\r\n\tСпоред партията на Георги Кадиев \"Нормална държава\", която има един представител в общинския съвет, законът ще остави и сега съществуващата възможност за изкуствено разделяне на големи парцели на по-малки, за да се осигури по-голямо превишение на параметрите на застрояване. Освен това няма да спре вече задействаните проекти за високи сгради на неподходящи места, които са около 20.\r\n\tОт формацията предупредиха още, че промените в закона, които дават възможност да се променя статута на площи, предназначени за озеленяване, поставят под заплаха 90% от междублоковите пространства в столицата. Според закона влезлите в сила подробни устройствени планове, които отреждат такива площи, може да се променят, за да съответстват на Общия устройствен план. Ограничението е да не са част от зелената система на града, в която влизат и зелените площи с широко обществено ползване в жилищните квартали. Това според формацията на Кадиев щяло да доведе до още по-плътното застрояване на жилищните комплекси.\r\n\tОпасението беше неколкократно обявено при обсъждането на законопроекта. Главният архитект Здравков го опроверга с твърдението, че промените в закона защитават зелените площи от застрояване. Според текстовете в закона такива зелени площи могат да се определят и в други устройствени зони, а не само в тези, отредени за озеленяване. Това става с приемане на подробен устройствен план от общинския съвет и цели запазването на съществуващи градинки.\r\n\tНовият закон предвижда още подробните устройствени планове за жилищните комплекси да не могат да се променят в рамките на 5 години след приемането им. Изключение ще има при промени в Общия устройствен план. Според местната власт това ще даде сигурност, както на гражданите, така и на инвеститорите, тъй като до момента често се задействали процедури за промяна на плановете малко, след като те са одобрени.\r\n\tДепутатите приеха и по-високи глоби за собствениците на сгради-паметници на културата, които не се грижат за тях. За физически лица санкцията ще е от 10 000 до 50 000 лева при 1000 до 10 000 лева в момента. За фирми наказанието ще е от 50 000 до 200 000 лева при размер от 10 000 до 100 000 лева сега.", "date": "2018.03.28", "title": "Парламентът окончателно ограничи височината на сградите в София"}
{"url": "http://www.mediapool.bg/priyatelka-na-dzhihadista-ot-treb-obvinena-v-prinadlezhnost-kam-teroristichna-organizatsiya-news277315.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриятелката на джихадиста Радуан Лакдим, който уби четирима души при нападения в южните френски градове Треб и Каркасон, получи обвинение в принадлежност към терористична организация и задържана във временен арест, предаде Франс прес.\r\n\t \r\n\tСлед четири дни задържане под стража 18-годишната Марин П., която е приела исляма, бе изправена снощи пред антитерористичен съд в Париж. Повдигнато й е обвинение в \"принадлежност към терористична престъпна организация с цел подготвяне на нападения\", съобщи съдебен източник.\r\n\t \r\n\tПодобно на Лакдим младата жена е била с досие \"С\" (особено опасни за националната сигурност лица) заради връзките си с радикални ислямисти.\r\n\t \r\n\tДругият задържан в разследването - 17-годишен приятел на Лакдим е освободен поради липса на уличаващи го доказателства, съобщи прокуратурата.", "date": "2018.03.28", "title": "Приятелка на джихадиста от Треб обвинена в принадлежност към терористична организация"}
{"url": "http://www.mediapool.bg/v-siriya-e-bil-izbegnat-sblasak-s-ruski-naemnitsi-news277321.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Сирия е бил избегнат сблъсък между водената от Вашингтон международна антиджихадистка коалиция и руски наемници, заяви министърът на отбраната на САЩ Джим Матис, цитиран от Франс прес.\r\n\t \r\n\tМиналата седмица \"руски елементи\" заели позиции източно от река Ефрат, която бележи уговорената с Русия зона за деескалация, \"в зона, където се бяхме споразумели, че могат да отидат\", но твърде много се доближили до позициите на американските войници, заяви Матис.\r\n\t \r\n\tСлед разговори между шефа на генералния щаб на въоръжените сили на САЩ генерал Джо Дънфорд и руския му колега генерал Валерий Герасимов \"тези елементи се оттеглиха, а ние също леко отстъпихме\", посочи министърът.\r\n\t \r\n\t\"Този път изглежда нещата се решиха чрез телефонната връзка за деескалация\" между САЩ и Русия \"и сме в стабилна тенденция\", заключи Матис.\r\n\t \r\n\tТой не уточни кога се е случил този инцидент, но в четвъртък генералният щаб на САЩ публикува кратко изявление за телефонен разговор между двамата генерали в който са били обсъдени \"Сирия и други теми от общ интерес\".\r\n\t \n\n\r\n\tСпоред американски представител руските наемници постепенно се настанили в тази зона в близост до Дейр аз Зур в Източна Сирия. Когато започнали да копаят стрелкови гнезда намиращите се в зоната американски войници започнали да се безпокоят, уточни пожелалият анонимност представител.\r\n\t \r\n\tНовият инцидент идва по-малко от два месеца след атака в същия район срещу щаба на бунтовническите Сирийски демократични сили, съставени от сирийски араби и кюрди.\r\n\t \r\n\tВ сградата имало американски войници и те предупредили коалицията, която отвърнала с въздушен удар, в който са убити между 100 и 200 души, включително руски граждани.\r\n\t \r\n\tПрипомняйки тази атака, Матис сега заяви, че тя е била извършена от \"руски наемници\". Това е първият път, в който той обвинява пряко Русия за тази атака, отбелязва АФП.", "date": "2018.03.28", "title": "В Сирия е бил избегнат сблъсък с руски наемници"}
{"url": "http://www.mediapool.bg/dozhivoten-zatvor-za-britanets-opital-da-verbuva-detsa-za-atentati-v-london-news277322.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританец, който планирал атентати и за тази цел се опитал да вербува десетки деца, които обучавал в джамия след училищните занятия, бе осъден на доживотен затвор, предаде Франс прес.\r\n\t \r\n\t25-годишният Умар Ахмед Хак искал да нападне 30 обекта в Лондон с оръжия и превозни средства. За тази цел той се опитал да радикализира 55 деца на възраст от 11 до 14 години, съобщи Скотланд ярд.\r\n\t \r\n\tНамерението му било да се занимава с децата в джамия в Баркинг, Източен Лондон, в рамките на платена програма за извънкласни занимания. Той ги карал да участват в ролеви игри или да гледат пропагандни материали на групировката \"Ислямска държава\", без знанието на родителите им.\r\n\t \r\n\tСпоред полицията Умар Ахмед Хак е смятал да осъществи плана си след няколко години.\r\n\t \r\n\tСъучастникът на Хак Абутахер Мамун бе осъден на 13 години затвор за опит да набере финансови средства за проекта. Трети обвиняем, Мухамад Абид, бе осъден на 4 години и 3 месеца затвор, защото бил запознат с намеренията им, но не ги съобщил на властите.", "date": "2018.03.28", "title": "Доживотен затвор за британец, опитал да вербува деца за атентати в Лондон"}
{"url": "http://www.mediapool.bg/es-vlaga-500-mlrd-evro-za-zavarshvane-na-9-te-transportni-koridora-news277296.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредложението на Европейската комисия за подобряване на европейската инфраструктура е в изпълнение на отбранителната стратегия, няма \"военен \"Шенген\". Това заяви в сряда еврокомисарят по транспорта Виолета Булц при представянето на плановете за подобряване на възможностите за придвижване на военна техника в Европа.\r\n\t\r\n\tТя отбеляза, че до 2030 г. ЕС е готов да вложи 500 милиарда евро в завършването на деветте основни транспортни коридора на континента.\r\n\t \r\n\tПо нейните думи днешното предложение цели да се изготви списък, съставен от държавите от ЕС, който ще съдържа \"дупките\" на тяхна територия в цялостната европейска транспортна схема. Засега не е известно колко ще струва запълването на тези празноти. Булц уточни, че проектирането на коридорите е завършило преди четири години.\r\n\t \r\n\tПет държави от ЕС не членуват в НАТО, но нуждата да бъдат готови при необходимост е еднаква за всички в Общността, уточни еврокомисарят. Не трябва да бъдем изненадвани при настъпването на определени събития. Светът е непредвидим, ставаме напоследък свидетели на много промени, добави Булц. По нейните думи средствата, които ще бъдат необходими за доусъвършенстването на инфраструктурата, ще бъдат осигурени \"от различни бюджетни линии\".\n\n\r\n\t \r\n\tПланът за улесняване на транспорта на войски и техника в Европейския съюз, за който сега има редица административни формалности и липса на инфраструктура бе определен от медиите като \"военен Шенген\".\r\n\t \r\n\tПланът за действия предвижда да се определят нуждите на военния транспорт и да се проверят използваемите инфраструктури.\r\n\t \r\n\t\"Тези предложения имат практическо измерение, но необходимостта от тях е ясна при засилването на напреженията с Русия\", обясни по-рано в сряда пред Франс прес европейски дипломат. \"Вече не може да се каже, че конфликт в Европа е невъзможен\", добави той.\r\n\t \r\n\t\"Имаме нужда от военно шенгенско пространство. Руснаците имат пълна свобода на движение в тяхната територия. Ние трябва да можем да се придвижваме също толкова бързо, ако не и по-бързо, за да струпваме войски срещу потенциален неприятел, за да сме способни на възпиране\", каза неотдавна американският генерал Бен Ходжис, бивш командващ на американските войски в Европа.\r\n\t \r\n\tТъй като 26-те страни в Шенгенската зона премахнаха контрола по вътрешните граници, \"ние имаме нужда от същата свобода на движение в ЕС като шофьора на тир, който превозва ябълки от Полша във Франция\", добави той.\r\n\t \r\n\t\"Трябва да сме сигурни, че необходимите инфраструктури са налице, че тунелите са използваеми, че пътищата са достатъчно широки, че мостовете могат да издържат на теглото на транспортираната техника\", каза дипломатически източник.\r\n\t \r\n\tЕвропейският съюз предвижда кофинансиране на десетина транснационални коридора, но решението да бъдат прокарани, както и използването им за военни цели, са въпрос, който зависи от страните членки, отбелязва АФП.\r\n\t \r\n\tУлесняването на движението на отбранителни средства е част от стремежа до 2025 г. да бъде развита европейската отбрана. Днешното предложение включва мерки за преодоляването на физическите, процедурните или законодателните пречки.\r\n\t \r\n\tЗапазването на мира и сигурността на европейските граждани е най-важната задача, коментира върховният представител на ЕС по външната политика и сигурността Федерика Могерини. По нейните думи подобряването на инфраструктурата ще улесни предотвратяването на кризи, изпълнението на мисии и бързия отговор при възникване на предизвикателства.\r\n\t \r\n\tЕК предлага до средата на годината Европейската служба за външна дейност и Военният секретариат на ЕС да подготвят изискванията за пормени в европейската инфраструктура. До следващата година се предвижда ЕК да набележи частите от инфраструктурата, подходящи за преместване на военно оборудване, както и необходимите подобрения на съществуващата инфраструктура, като височината или товароносимостта на мостовете. Ще бъде изготвен списък с приоритетни проекти. Необходимите допълнителни средства за тези проекти ще бъдат предвидена в следващия многогодишен бюджет на ЕС.\r\n\t \r\n\tКомисията ще разгледа възможности за опростяване на митническите изисквания за военни операции и ще оцени необходимостта от съгласуване на правилата за превоз на опасни военни товари. Европейската агенция по отбрана ще подкрепи държавите в ЕС при разработването на разпоредби за предоставяне на разрешения за трансгранично движение.\r\n\t \r\n\tЕК, Европейската служба за външна дейност и Европейската агенция по отбрана ще работят в тясно сътрудничество с държавите в ЕС за ефективното изпълнение на тези действия, при пълно зачитане на суверенитета на държавите по отношение на тяхната територия и националните процеси за вземане на решения. Сътрудничеството и съвещанията с НАТО ще продължат за осигуряването на съгласуваност, се посочва в съобщението.\r\n\t \r\n\tВ края на миналата година НАТО съобщи, че инфраструктурата в държавите от алианса, които са принадлежали към Варшавския договор, не отговаря на днешните изисквания. Пактът уточни, че сътрудничи с ЕС, за да може тези съюзници да отговарят на изискванията за пътища, железопътна мрежа, пристанища и летища. Необходимо е да има възможност за бързо движение на тежко въоръжение, уточни генералният секретар на НАТО Йенс Столтенберг.", "date": "2018.03.28", "title": "ЕС влага 500 млрд. евро за завършване на 9-те транспортни коридора"}
{"url": "http://www.mediapool.bg/uchilishtata-v-dalechni-i-malki-obshtini-s-poveche-pari-ot-byudzheta-news277323.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече средства от държавния бюджет ще получават училищата и детските градини в отдалечени общини в региони като Северозапада, Родопите, Странджа-Сакар, както и такива в малки погранични райони. Това решиха министрите, които приеха нова наредба за финансиране на институциите от предучилищното и училищното образование.\r\n\tНовият модел беше анонсиран преди месеци и реално част от него вече се прилага при разпределянето на парите за училищата и детските градини за 2018 г. С него се слага край на делегираните бюджети, които зависеха само от броя на децата в училището или градината, който се умножаваше по общ за цялата страна стандарт на издръжка. Сега при определянето на стандарта се вземат допълнителни критерии като отдалеченост на училището от големи градове и обучение на деца от уязвими групи и парите за един ученик се увеличават.\r\n\tПо новия механизъм трябва да бъдат разпределени допълнителните 90 млн. лева към парите за делегираните бюджети за тази година. Реално 55 млн. лева от тях вече са разпределени. Остава това да се случи за други 35 млн. лева. Те са за увеличение на заплатите на учителите, които работят с уязвими групи или преподават по приоритетни професии.\r\n\tПовече пари заради отдалечеността си ще получават образователните институции в 112 общини. Средствата отгоре ще са диференцирани според броя на жителите и отдалечеността от град с над 100 000 души население или от областен център. Колкото по-малки и по-отдалечени са общините, толкова повече пари допълнително получават за всяко дете в училище или детска градина. Целта е увеличение на заплатите на преподавателите и задържането им в тези обезлюдяващи се райони.\r\n\tВъвежда се и механизъм, чрез който се осигуряват допълнителни средства за работа с деца и ученици от уязвими групи. Разпределянето на тези пари ще се определя от образованието на родителите. Най-голямо увеличение по този показател ще получат образователни институции, в които над 60% от децата са с родители с основно образование или в които над 50% от децата са от семейства с начално и по-ниско образование. В тези категории ще попаднат основно училища от райони с етнически малцинства и слабо икономическо развитие.\r\n\tДопълнителното финансиране за обучението на тези деца се обяснява с това, че с тях се работи по-трудно, а и те са най-застрашени от отпадане от образователната система. За това и в такива училища ще е възможно да съществуват паралелки под определения минимум за брой деца. За класовете от І до ІV той е 16 ученици, а за по-горните класове - 18.\r\n\tСъщото изключение ще се прави и за обучението по търсени на пазара на труда професии. За такива са определени 55 специалности от 12 професионални направления като машиностроене, металообработване и металургия, електротехника, енергетика, хранителни технологии, строителство, пътностроителна техника, стругарство и др.\r\n\tПо новите критерии парите за някои общини нарастват с с до 30%.", "date": "2018.03.28", "title": "Училищата в далечни и малки общини с повече пари от бюджета"}
{"url": "http://www.mediapool.bg/poslanikat-na-sasht-otgovorat-na-bulgaria-po-skripal-podkrepya-britanskata-pozitsiya-news277338.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтговорът на България по случая \"Скрипал\" е подкрепящ британската и европейската позиция, ние сме заедно в тази обединена позиция, коментира посланикът на САЩ у нас Ерик Рубин.\r\n\t“Мисля, че обединеният отговор на Съединените щати, EC и други страни по света е признак за сериозността на тази ситуация. Мисля, че най-важното е да се даде ясен знак, че нашите страни са заедно в подкрепата си за Великобритания. И отговорът тук в България също изразява подкрепа. Мисля, че е важно, че всички ние сме обединени заедно в този отговор”, каза посланик Рубин пред БГНЕС.\r\n\tПо отношение на българския отговор той заяви: \"Всяка държава решава как ще отговори в тази ситуация, но отговорът е в обединеността“.", "date": "2018.03.28", "title": "Посланикът на САЩ: Отговорът на България по \"Скрипал\" подкрепя британската позиция"}
{"url": "http://www.mediapool.bg/katalunska-separatistka-se-predade-na-politsiyata-v-shotlandiya-news277340.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившата каталунска министърка на образованието Клара Понсати, издирвана в Испания по обвинения в бунт срещу държавата, се предаде на полицията в Шотландия, предаде Ройтерс.\r\n\t \r\n\tПонсати, която поддържа каузата за независимост на Каталуния и е преподавател в Университета \"Сейнт Андрюс\" в Шотландия, се бори да не бъде екстрадирана и ще иска гаранция и пълно изслушване, каза нейният адвокат.\r\n\t \r\n\tТя е сред няколкото бивши високопоставени каталунски служители, издирвани от испанското правосъдие заради участието им в референдума за независимост, смятан за незаконен според испанското законодателство.", "date": "2018.03.28", "title": "Каталунска сепаратистка се предаде на полицията в Шотландия"}
{"url": "http://www.mediapool.bg/polsha-i-sasht-podpisaha-sdelka-za-raketi-peitriat-za-475-mlrd-dolara-news277341.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолша сключи най-голямата в историята си сделка за закупуване на оръжие. Варшава подписа в сряда споразумение с американската компания \"Рейтиън\" да й бъдат продадени системи за противоракетна отбрана \"Пейтриът\" на стойност 4,75 милиарда долара, а самата сделка се сключва в контекста на извършваната от Полша модернизация на въоръжените й сили поради опасенията от Русия, предаде Ройтерс.\r\n\t \r\n\t\"Това е изключителен, исторически момент; с това Полша влиза в изцяло нов свят на най-съвременните технологии, въоръжения и средства за отбрана\", заяви на церемонията за подписването на споразумението полският президент Анджей Дуда.\r\n\t \r\n\tСлед анексирането на Крим от Русия през 2014 г. и подновената военно-политическа настъпателност на Москва в региона членуващата в НАТО Полша ускори действията си за модернизация на своите въоръжени сили. Две трети от полското въоръжение е от времето на Варшавския договор, отбелязва Ройтерс.\r\n\t \r\n\tСделката за ракетите \"Пейтриът\" носи облекчение на Полша с оглед на отношенията със съюзника от НАТО САЩ, които все още са напрегнати заради полския закон, предвиждащ затвор за всякакви твърдения за полско съучастие в Холокоста. Според САЩ със закона се нарушава свободата на словото. Представители на израелските власти отстояват тезата, че той е равносилен на отричане на Холокоста, обвинение, което Полша отхвърля.\r\n\t \r\n\tДнешната сделка е за общо четири комплекса \"Пейтриът\", като Варшава преговаря с Вашингтон на втория етап от сделката да закупи още комплекси, както и радар и нискобюджетна ракета-прехващач.\r\n\t \n\n\r\n\t\"Очакваме Полша да се придвижи доста бързо до втория етап на сделката. Те изразиха желание да я приключат до края на годината\", каза преди подписването в телефонно интервю за Ройтерс Уес Кремър, президент на подразделението на \"Рейтиън\" \"Рейтиън интегрейтед дифенс систъмс\".\r\n\t \r\n\tСпоразумението ще позволи на Полша да провежда операции за противовъздушна и противоракетна отбрана заедно със съюзниците от НАТО Холандия, Германия, Испания и Гърция, които вече разполагат с \"Пейтриът\", заявиха преди това представители на Държавният департамент на САЩ.", "date": "2018.03.28", "title": "Полша и САЩ подписаха сделка за ракети \"Пейтриът\" за 4,75 млрд. долара"}
{"url": "http://www.mediapool.bg/nikoi-ne-zhelae-vkarvaneto-na-prokuraturata-v-chastniya-biznes-news277343.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравната комисия в парламента получи в сряда само отрицателни мнения и призиви към предпазливост по време на обществената дискусия за скандалния законопроект за борба с корупцията в частния сектор.\r\n\t \r\n\tПредложените от правосъдното министерство промени в Наказателния кодекс превръщат прокуратурата в оръжие за саморазправа с частния бизнес. Ефектът се постига с приравняване на длъжностните лица в публичния и частния сектор. Ако поправките бъдат приети окончателно в този им вид, всяко забавено плащане по търговска сделка става повод за държавното обвинение да образува дело, дори без да е необходимо доказване на щета.\r\n\t \r\n\tЗаконопроектът не прави никаква разлика между тотално различните обществени роли в частния и публичния сектор, като например липсата на държавна власт в ръцете на частниците.\n\n\r\n\t \r\n\tПо време на дискусията правосъдният министър Цецка Цачева призова депутатите да приемат на първо четене проекта. Тя обясни, че Европейската комисия е поискала от България да промени текста от кодекса, който дава състава за престъпленията по служба. Цачева обаче не разкри защо тогава министерството предлага толкова мащабен проект, който променя цялата бизнес среда.\r\n\t \r\n\t\"Законопроектът отговаря на волята на правителството. Подкрепете го на първо четене, ние ще съдействаме с експертизата на министерството, за да оправим онези текстове, които срещат най-голяма критика\", каза Цачева. Експертизата на министерство стана очевидна при внасянето на законопроекта.\r\n\t \r\n\tВицепрезидентът (2012-2017) и бивш правосъден министър Маргарита Попова обясни на Цачева, че част от текстовете \"отварят вратата за магистратски произвол, което може да има много страшни последици\". Тя беше върховен прокурор по време на мандата на Борис Велчев. Сега Маргарита Попова работи за Българската стопанска камара.\r\n\t \r\n\t\"Ако чуждестранните експерти са дали точно такива предложения, аз ще кажа, че те са некомпетентни. Нека да отговорим на ЕК с предложения, които не будят страх. Когато прочетох тези предложения, малко се изплаших. Представих си как обличам отново червената тога и поддържам обвинения по тези текстове срещу бизнесмен и това какво влияние ще окаже върху бизнеса му, върху семейството му, върху личния му живот...\", каза Попова.\r\n\t \r\n\tВасил Велев (Асоциация на индустриалния капитал) настоява за оттегляне на целия проект за НК.\r\n\t \r\n\t\"Аз съм сигурен, че този проект няма да се приеме в този вид, най-малкото заради инстинкта на депутатите, защото те вечно няма да са депутати. Самото говорене за тези поправки гони инвеститорите. Кой ще дойде да прави бизнес в България, ако накрая всички могат да се окажат престъпници. Не може прокуратурата да санира всички недостатъците на регулаторите\", каза Велев.\r\n\t \r\n\tГлавният секретар на Българската търговско-промишлена палата Васил Тодоров също каза, че действието с най-малък репутационен риск за управляващите е проектът да се оттегли.\r\n\t \r\n\tПредставителят на адвокатурата адв. Валя Гигова каза, че ако промените бъдат приети: \"До всеки предприемач трябва да се сложим и по един наказателен адвокат, който да го съветва дали договорът му не представлява състав на престъпление. Ние имаме интерес към това, но ценностите на демократичното общество са по-важни от нашия интерес\".\r\n\t \r\n\tПламен Грозданов (Съюз \"Произведено в България\") попита кого държавата иска да репресира.\r\n\t \r\n\t\"Този, който е създал малка семейна фирмичка и ще викаме прокурора, защото той е забавил плащане? Трябва да се наблегне върху регулаторните функции в държавата\", настоя Грозданов.\r\n\t \r\n\tЗаместник-главният прокурор Пенка Богданова обясни, че цялостно проектът за промени в НК \"има много достойнства\", но някои предложения не могат да бъдат споделени. Държавното обвинение настоява промените в кодекса за частния бизнес да се правят много внимателно и след анализ.", "date": "2018.03.28", "title": "Никой не желае вкарването на прокуратурата в частния бизнес"}
{"url": "http://www.mediapool.bg/kremal-rusiya-ostava-otvorena-za-vazmozhna-sreshta-mezhdu-putin-i-tramp-news277339.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\tРусия продължава да е отворена за възможността за среща между руския президент Владимир Путин и американския президент Доналд Тръмп въпреки решението на САЩ за изгонване на руски дипломати, заяви пресслужбата на Кремъл, цитирана от Ройтерс.\r\n\t \r\n\tПо-рано този месец Тръмп поздрави Путин за преизбирането му и каза, че двамата ще се срещнат скоро.\r\n\t \r\n\tВпоследствие обаче обтегнатите отношения между Вашингтон и Москва се влошиха още повече заради отравянето на бившия руски шпионин Сергей Скрипал във Великобритания, а в понеделник САЩ заявиха, че гонят 60 руски дипломати.\r\n\t \n\n\r\n\tГоворителят на Кремъл Дмитрий Песков каза, че Москва не е получила информация от Вашингтон дали срещата между Тръмп и Путин все още е на дневен ред, но остава отворена за сътрудничество.\r\n\t \r\n\t\"Президентите (на Русия и САЩ) се уговориха да възложат на министрите на външните работи да обсъдят този въпрос (подготовка за среща между двамата лидери)\", заяви Песков.\r\n\t \r\n\t\"Засега нямам информация за започване на каквото и да е обсъждане, но най-малкото президентът Путин, доколкото такава беше договореността, възложи съответната задача на министерството на външните работи\", каза той.\r\n\t \r\n\t\"В момента нямаме никаква информация на фона на взетото решение (за изгонване на руски дипломати) дали американската страна е готова по-нататък да изпълни казаното от президента Тръмп (за подготовка за среща с Путин)\", заяви Песков.\r\n\t \r\n\t\"Това зависи от нашите американски колеги. Руската страна остава отворена, разбира се\", каза той.", "date": "2018.03.28", "title": "Кремъл: Русия остава отворена за възможна среща между Путин и Тръмп"}
{"url": "http://www.mediapool.bg/feisbuk-shte-dade-na-potrebitelite-si-po-golyam-kontrol-nad-lichnite-im-danni-news277345.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалната мрежа Фейсбук (Facebook), която е въвлечена в огромен скандал за недостатъчна защита на личните данни, заличил над 100 млрд. долара от пазарната й капитализация, обяви в сряда поредица промени, които ще дадат на потребителите по-голям контрол върху личните им данни, информира Ройтерс, цитирана от БТА.\r\n\tВ ЕС през май влиза в сила ключов закон за защита на личните данни, но още преди това Фейсбук ще добави ново меню \"Преки пътища за поверителност\" (Privacy Shortcuts), което ще дава възможност на потребителите да прегледат информацията, която са споделили и евентуално да я изтрият.\r\n\tПотребителите ще могат да свалят данните, споделени чрез Фейсбук, включително качени в мрежата снимки, контакти, добавени към акаунта им и събития от хронологията. Новите функции ще дават възможност също данните да бъдат прехвърляни на други устройства.\r\n\tПоследната седмица показа още колко много работа има да вършим, за да приложим политиката си и да помогнем на хората да разберат как работи Фейсбук и изборите, които могат да направят за данните си, посочиха вицепрезидентите на компанията Ерин Иган и Ашли Беринджър в блог.\r\n\tКомпанията посочва също, че през идните седмици ще предложи модернизиране на правилата за ползване на услугата и в политиката за управление на личните данни, за да бъде по-ясно посочено каква информация се събира и как тя се използва.", "date": "2018.03.28", "title": "Фейсбук ще даде на потребителите си по-голям контрол над личните им данни"}
{"url": "http://www.mediapool.bg/izdirvan-prestapnik-se-gavri-sas-sdvr-vav-feisbuk-news277346.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tИздирван престъпник публикува телефонния си номер и актуална своя снимка в официалната страница на столичната полиция във Фейсбук. Това не е шега, а реална история, развила се в рамките на едно денонощие в постинг със снимки на .\r\n\tСтава въпрос за Красимир Тончев от Ямбол, който очевидно се разпознал в една от снимките в публикацията на столичната полиция и е започнал да пише малко несвързани, но подробни коментари под нея.\r\n\tПрави впечатление, че  изглежда реален, като снимките на човека в него съвпадат напълно с лицето, обявено за издирване и публикувано на страницата на СДВР в социалната мрежа. От въпрсния профил се разбира, че Тончев към днешна дата живее в Германия. За това свидетелстват и негови познати в абсурдната комуникация в страницата на столичната полиция.\r\n\tСпоред обясненията на самия Красимир пък, той е осъден на пробация за шофиране без свидетелство за управление на МПС. Оттук нататък логическата връзка в коментарите му се губи и става ясно единствено, че бившата му жена Татяна Кирилова се впуска в серия любовни връзки, включително и с полицай от Тополовград, заради когото пък Тончев има проблеми с правосъдието.\r\n\tПодробностите в тази житейска история остават крайно неясни, но издирваният Красимир печели симпатиите на някои от случайните потребители, посетили страницата на СДВР, благодарение на очевидната самоувереност, демонстрирана въпреки факта, че е обявен за издирван престъпник.\r\n\t\"Телефонът ми е 0 0 3 5 9 8 8 4 7 7 2 5 5 9 аз Няма от какво да се притеснявам това всичкото е от един от любовниците на Татяна Кирилова Георги Георгиев Сега може да се притесняват други хора\", пише Тончев без да използва препинателни знаци.\n\n\r\n\tВ един от коментарите под снимката си той разказва още, че бившата му жена е съсипала живота му и единственото хубаво от връзката им са двете им деца. Какво се случва с тях от дискусията така и не става ясно. Красимир обаче чистосърдечно споделя, че \"сега откакто се махна от живота ми успях да си стъпя на краката отново\". И прилага като доказателство своя актуална снимка, на която е във видимо добро настроение.\r\n\tЦялата тази история става повод потребител на Фейсбук да сподели подобна история с друг наскоро обявен за издирване от СДВР. Става въпрос за Сергей Николов, за когото столичната полиция явно не е известена, че излежава присъда в затворническото общежитие в \"Черна Гора\" в Стара Загора.\r\n\t\"Сергей Ангелов Николов от гр. Харманли в момента си излежава присъдата при нас. Сега е в ЗО \"Черна гора\" към Затвора – гр. Стара Загора и по-конкретно в килия N'14. Не зная защо се получава така, но за втори път намирам при нас някой, който е пуснат за издирване\", коментира под постинга на СДВР с въпросните 51 снимки Христомир Димитров.\r\n\tЗа достоверност той публикува заедно с коментара си и скрийношот от съобщението на СДВР, с което въпросният Сергей Николов е обявен за издирване, отново в официалната страница на дирекцията във Фейсбук.\r\n\tТози похват бе възприет от столичната полиция сравнително наскоро покрай зачестилите случаи с осъдени престъпници, избегнали затвора. Темата стана особено актуална покрай петорното убийство в Нови Искър, за чийто извършител прокуратурата и МВР категорично посочиха рецидивиста Росен Ангелов, който се оказа издирван близо 9 години заради влязла в сила 8-годишна присъда за блудство с малолетно момиче.\r\n\tВпоследствие главният прокурор Сотир Цацаров инициира общонационална проверка на апелативните прокуратури за това как те комуникират с останалите институции при привеждане на окончателните ефективни наказания в изпълнение. Заключението от проверката бе, че общо над 900 ефективно осъдени са избегнали влизането в затвора.", "date": "2018.03.28", "title": "Издирван престъпник се гаври със СДВР във Фейсбук"}
{"url": "http://www.mediapool.bg/obshtinite-shte-imat-tri-mesetsa-da-reshat-ot-koi-yazoviri-se-otkazvat-news277348.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед Великденските празници в Народното събрание ще бъдат внесени за разглеждане поправки в Закона за водите, които въвеждат нови категоризации на язовирите, общините ще имат три месеца, за да решат кои свои язовири са  готови да прехвърлят за стопанисване от държавата, а енергийното, земеделското и регионалното министерства ще получат онези водоеми, чиито стени се поддържат съответно от \"Националната електрическа компания\", \"Напоителни системи\" и ВиК оператори.\r\n\tТова стана ясно от представянето на разработените от междуведомствена група поправки в Министерския съвет от вицепремиера Валери Симеонов, министърът на енергетиката Теменужка Петкови и зам.-министърът на икономиката Лъчезар Борисов.\r\n\tНамеренията за такива  преди две седмици от икономическия министър Емил Караниколов. Още тогава бе коментирано категоризирането на водоемите, създаването на търговско предприятие, което да поеме стопанисването на предоставените от общините язовири, както и създаването на фонд за ремонти на водоемите, който ще се пълни със средства от стопанската дейност на водоизточниците.\r\n\tСлед като стане ясно от кои язовири общините се отказват, тяхната собственост ще бъде прехвърлена на създадено за целта държавно предприятие. То ще към Министерството на икономиката и ще се грижи за ремонтите и поддръжката на язовирните стени и съоръженията, обясни Симеонов.\r\n\tЩе има и ясна дефиниция за язовир, тъй като досега поради липсата на такава съоръженията практически са били стопанисвани безплатно от всички, които са имали това желание - като се започне от развъждане на риби, туристическа дейност, водни спортове.\r\n\tНа това поставяме край със съответното определяне на собствеността и на самата водна площ, както и на земите под нея, заяви вицепремиерът.\r\n\tВсичките около 6 хиляди язовира у нас ще бъдат категоризирани според големината им и според това колко са опасни.\r\n\tРешено е било още ползватели на водоемите като НЕК, \"Напоителни системи\" и ВиК оператори да поемат стопанисването им, а собствеността да бъде прехвърлена съответно на ведомствата, под чиято шапка на държавните фирми.\r\n\tТака енергийното ведомство ще получи около 30 язовира, ползвани сега от НЕК, земеделското – около 200, а регионалното – около 10\r\n\tЗаместник-министърът на икономиката Лъчезар Борисов уточни, че едно от търговските дружества към Министерство на икономиката ще поеме буферния период до създаване на държавното предприятие, а може би и след това. Той допълни, че сега се работи по осигуряване на финансовия ресурс за дружеството.\r\n\tС предложенията за промени в закона се създават и облекчения за извеждане от експлоатация на язовирите, от които няма нужда, обясниха от Агенцията по метрология. С промените се усъвършенства и нормативна база за принудителните административни мерки, които агенцията прилага към собствениците на язовирите, стана ясно при представянето на законовите поправки.\r\n\tМинистърът на енергетиката Теменужка Петкова напомни, че стопанисваните досега от НЕК язовири и използвани за производство на електроенергия, които са едни от най-големите и значими язовири, досега са били с неуреден статут. Те са публична държавна собственост, но не е ясно с какъв акт са дадени на НЕК, която досега е инвестирала в поддръжката им, без да може да си връща разходите.", "date": "2018.03.28", "title": "Общините ще имат три месеца да решат от кои язовири се отказват"}
{"url": "http://www.mediapool.bg/kam-ruskiya-dyal-v-aets-akkuyu-imalo-interes-ne-samo-ot-turski-firmi-news277349.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе само турски компании проявяват интерес към получаване на дял в атомната електроцентрала \"Аккую\", която Росатом скоро ще започне да строи в Турция. Сделката за продажба на 49 процента от централата може да бъде приключена още догодина. Това съобщи ръководителят на \"Росатом\" Алексей Лихачов, цитиран от ТАСС в сряда.\r\n\tПрез февруари 2018 г. стана ясно, че консорциумът от турските компании \"Дженгиз\" (Cengiz), \"Колин\" (Kolin) и \"Кальон\" (Kalyon) напуска ядрения проект поради търговски разногласия с руския изпълнител на проекта и съакционер \"Росатом\" по окончателното акционерно споразумение\r\n\tТурският консорциум се присъедини към проектната компания \"Аккую нюклиър\" през юни 2017 г., когато подписа договор за участие с дял от 49 процента. Планирано беше компаниите да влязат в капитала на атомната централа след получаване на съответните разрешителни от турското правителство до края на 2017 г. Процесът по реализацията на атомната централа с четири блока с обща мощност от 4800 МВ, които трябваше да са готови до 2021 г., обаче се забави.\r\n\tЛихачов съобщи още, че строежът на първата египетска АЕЦ \"Дабаа\" ориентировъчно може да започне през 2020 г. На площадката вече се извършват подготвителни дейности, допълни той.\r\n\tПрез 2015 година Египет подписа споразумение с Русия за изграждането на електроцентрала с четири реактора. През декември 2017 г. в присъствието на президентите Владимир Путин и Абдел Фатах ас Сиси в Кайро бяха подписани документи за влизане в сила на договорите за построяване на АЕЦ \"Дабаа\".\r\n\tИзграждането на четирите реактора според плановете трябва да приключи през 2028-2029 година, съобщи по-рано Лихачов. Финансирането достига до 21 млрд. долара. \"Росатом\" посочи, че първият реактор ще бъде пуснат в експлоатация през 2026 година.", "date": "2018.03.28", "title": "Към руския дял в АЕЦ \"Аккую\" имало интерес не само от турски фирми"}
{"url": "http://www.mediapool.bg/finansovi-problemi-machat-edna-treta-ot-stroitelnite-firmi-u-nas-news277350.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна трета (31%) от българските строителни компании изпитват финансови трудности и това продължава да е рисков фактор за строителния сектор в България, сочат данни на консултантската компания по управление на риска \"Кофас\", представени в сряда и цитирани от Investor.bg.\r\n\tПрез 2017 г. 31 848 компании у нас са имали предмет на дейност строителство. Компаниите в топ 10 са реализирали оборот от 1,43 млрд. лв., което представлява голям спад от 43% спрямо 2016 г., сочат данните на компанията, представени от Милена Виденова, управител на компанията за България.\r\n\tПрез 2016 г. общият оборот на строителните компании в България е достигнал 19,8% от БВП, като най-голям е бил делът на сградното строителство, показват още данните на \"Кофас\".\r\n\tПо думите на Виденова се наблюдава възстановяване на сектора на недвижимите имоти у нас, подкрепено от наблюдаваната в цял свят тенденция за увеличаване на урбанизацията и ниските лихвени проценти, които улесняват вземането на ипотечни кредити и повишават търсенето на жилища. Все още обаче отрасълът чака звездния си миг.\r\n\tВиденова цитира данни на Организацията за икономическо сътрудничество и развитие (ОИСР), според които пазарът на недвижими имоти в някои страни от организацията е надценен и според нея България не прави изключение от тази тенденция. Цените на имотите у нас са нараснали със 7% през 2017 г. спрямо 2016 г.\r\n\tВ същото време обаче у нас няма данни за силно нарастване на задлъжнялостта на домакинствата, така че не може да се говори за балон. По данни на БНБ ипотечните кредити са нараснали със 7,85% през 2017 г., или с 688 млн. лв., спрямо 2016 г. През януари тази година жилищните и ипотечните кредити са се увеличили с над 305 млн. лв. спрямо декември 2017 г., а ръстът спрямо януари 2017 г. достига 11%.\r\n\tИмотите обаче поскъпват по-бързо от ръста на заплатите и това поставя въпроса, ако България стане част от еврозоната, как ще се изплащат задълженията в дългосрочен план, като се вземе предвид и инфлационният елемент, посочи Виденова.\r\n\tСтроителният сектор в България остава зависим от инфаструктурни проекти, финансирани с европейски средства, констатира още \"Кофас\". Спрените проекти през 2016 г. са оказали негативно въздействие върху дейността на строителните компании. Очаква се тази година строителният сектор да бъде подкрепен от големите инфраструктурни проекти като автомагистралите \"Хемус\" и \"Струма\", жп проектите и разширяването на метрото в София.\r\n\tСлед като 2017 г. беше определена от големи сделки с търговски площи, 2018 г. се очаква да бъде свързана с офисните площи, като и тази година има очаквания за голяма активност от страна на южноафрикански фондове, прогнозира още компанията.", "date": "2018.03.28", "title": "Финансови проблеми мъчат една трета от строителните фирми у нас"}
{"url": "http://www.mediapool.bg/v-sasht-shte-ima-po-malko-ruski-shpioni-no-sledeneto-im-stava-po-trudno-news277344.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Вашингтон да изгони 60 предполагаеми шпиони едва ли ще осакати руския шпионаж в САЩ, защото други са се внедрили (или хакнали) в американски компании, училища и дори в правителството, казват настоящи и бивши висши американски представители.\r\n\t \r\n\tШпионските служби на Москва продължават да използват прикритието на посолства и консулства, както правят и тези на Вашингтон, обаче освен това вербуват руски емигранти, създават компании паравани, изпращат в САЩ краткосрочно пребиваващи агенти, вербуват американци и проникват в компютърни мрежи, казват източниците.\r\n\t \r\n\t\"Преди Русия действаше само по един начин. Сега, при Путин, е като \"нека разцъфнат хиляда цветя...\" (цитат от Мао Цзедун - бел. прев.), каза в интервю неотдавна бивш високопоставен американски служител, описвайки възприетия от Москва по-разнообразен подход под управлението на президента Путин - самият той бивш съветски шпионин.\r\n\t \r\n\tФБР следи движенията и наблюдава комуникациите на предполагаеми чуждестранни шпиони, но засиленото руско присъствие и появата на комерсиални достъпни криптирани комуникации са допълнително предизвикателство за звената за контрашпионаж на ФБР, казват източниците, пожелали анонимност, тъй като нямат право да обсъждат поверителната тема.\r\n\t \r\n\t\"Сега е по-сложно. Сложността идва от техниките, които може да бъдат използвани\", отбеляза американски представител, запитан дали руският шпионаж е станал по-трудна мишена.\r\n\t \n\n\r\n\tДокато ЦРУ следи чуждите шпиони зад граница, а Агенцията за национална сигурност наблюдава международните комуникации, ФБР отговаря за залавянето на шпиони в САЩ.\r\n\t \r\n\tВ понеделник Белият дом заяви, че ще изгони 60 руски дипломати, 12 от които от мисията в ООН, и ще закрие руското консулство в Сиатъл в рамките на многонационалната реакция на отравянето на бивш руски шпионин с нервнопаралитично вещество във Великобритания - предполагаемо дело на Кремъл.\r\n\t \r\n\tНа брифинг за репортери висш американски представител каза, че преди да бъде наредено експулсирането, в САЩ е имало \"доста повече\" от 100 руски шпиони, представящи се за дипломати.\r\n\t \r\n\tОпитен американски представител, натоварен да следи руския шпионаж, каза, че правителството е огласило по-малък брой предполагаеми руски агенти, работещи под прикритието на дипломати, за да не стане ясно на Русия колко много хора са под наблюдение.\r\n\t \r\n\t\"Действителният брой варира, но е средно около 150 души\", каза той.\r\n\t \r\n\t\"Разполагаме с много, много, много добър апарат за контраразузнаване\", казва Робърт Лит, бивш главен съветник на американския Директор на националното разузнаване. \"Във ФБР има много сътрудници, чиято работа е да следят тези хора, и те са много добри в това\", допълва той.За танго са нужни десетима\r\n\t\r\n\tОт друга страна, може да са нужни 10 и повече обучени от САЩ сътрудници на ФБР и служители на местни правоприлагащи органи, за да следят един обучен шпионин за 24-часов период - да \"покриват\" задните входове на сградите и многобройни асансьори, да са нащрек за сменени дрехи, коли и дори перуки, разказва същият служител.\r\n\t \r\n\tЕдна от руските тактики е изпращането в дадена дипломатическа мисия на голям брой служители наведнъж, сред които само един или двама са агенти на разузнаването, което затруднява ФБР да установи кого да следи, казва бивш сътрудник на американското разузнаване, също пожелал анонимност.\r\n\t \r\n\t\"Майкрософт Корпорейшън\" е била обект на руската шпионска операция в Сиатъл, казаха осведомени американски източници. Една от целите е била да се набележат мишени за вербуване в отдела за кодиране, защото продуктите на компанията се използват в толкова много приложения. \"Майкрософт\" отказа коментар.\r\n\t \r\n\tПрез 2010 г. Алексей Каретников, 23-годишен руски шпионин, който беше участвал в тестването на компютърен код в централата на \"Майкрософт\" в Ричмънд, щата Вашингтон, беше депортиран от имиграционен съдия.\r\n\t \r\n\tНяколко от цитираните източници проследяват връзка между по-агресивния шпионски подход на Кремъл и връщането на Путин на президентския пост през 2012 г., анексирането на Крим от Москва през 2014 г. и интервенцията в Източна Украйна.\r\n\t \r\n\t\"Установихме пропорционално засилване на руската разузнавателна и шпионска дейност в САЩ и Европа, макар че малцина анализатори направиха такава връзка\", казва бившата висша служителка в Държавния департамент Хедър Конли, която сега работи за мозъчния тръст Център за стратегически и международни изследвания.\r\n\t \r\n\tМайкъл Рашфорд, бивш шеф на шпионажа във ФБР, каза, че масовото изгонване на заподозрени шпиони, представящи се за дипломати, влияе върху службите за сигурност на Русия и понижава духа в московската им централа.\r\n\t \r\n\tСлед предишните случаи на експулсиране, казва той, руските шпиони са предавали операциите си на оставащите офицери или на т.нар. \"нелегали\" - дългосрочни агенти без видими връзки с руското правителство, казва той.\r\n\t \r\n\tРискът е, че когато Москва замени експулсирания персонал, няма да е ясно кои са новите шпиони, отбелязва Рашфорд.\r\n\t \r\n\t\"Понякога е по-добре за знаем кои са и да ги следим\", казва той.", "date": "2018.03.28", "title": "В САЩ ще има по-малко руски шпиони, но следенето им става по-трудно"}
{"url": "http://www.mediapool.bg/dvete-populistki-formatsii-v-italiya-se-skaraha-za-premierskiya-post-news277347.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапрежението между двете популистки формации, спечелили парламентарните избори в Италия по-рано този месец, се задълбочи заради конфликта между лидерите им кой да е министър-председател на евентуално коалиционно правителство. Избухналата в сряда разправия е знак, че преговорите между \"Лига\" и \"Движение Пет звезди\" за формиране на правителство, които трябва да започнат официално идната седмица с посредничеството на президента, може би ще бъдат дълги, сложни и вероятно безплодни.\r\n\t, лидер на \"Пет звезди\", и 45-годишният Матео Салвини, който оглавява \"Лига\", бяха противници в предизборната кампания, но се сближиха след изборите на 4 март. Партиите им получиха голяма подкрепа заради недоволството на избирателите от досегашния управляващ елит, мигрантската криза и икономическите проблеми.\r\n\tТъй като нито една политическа сила не спечели достатъчно места в парламента, за да управлява сама, \"Лига\" и \"Пет звезди\" решиха да преговарят за коалиционно правителство. Веднага обаче възникна първото сериозно препятствие, тъй като лидерът на всяка от двете формации претендира, че именно тя трябва да излъчи премиера на каквото и да е коалиционно управление.\r\n\t\"Министър-председателят трябва да е отражение на народната воля\", написа Ди Майо в блога си в сряда. \"Над 32% от италианците гласуваха за \"Пет звезди\" и за мен като премиер. Става дума за доверието към демокрацията. Аз не упорствам по лични причини\", каза още Ди Майо.\r\n\tСалвини, чиято крайнодясна формация \"Лига\" спечели 17% от националния вот, но заедно с партньорите си от други десни партии има общо 37%, претендира именно \"Лига\" да излъчи министър-председателя.\n\n\r\n\t\"Ако Ди Майо наистина казва \"Или аз съм министър-председател, или всичко се взривява\", това...не е начин за действие\", заяви Салвини пред телевизия \"Раи\". \"Ако той има предвид това, той прави грешка, в момента той е никой\", допълни лидерът на \"Лига\".\r\n\tШансовете за коалиция между двете популистки формации нараснаха, след като те обединиха силите си за избора на председатели на двете камари на парламента, като Ди Майо и Салвини постигнаха взаимно разбирателство по време на преговорите. Освен това между представителите на по-нива върви разговор как да помирят партийните си платформи.\r\n\tНо рисковете около компромисите за новото правителство са далеч по-големи за \"Пет звезди\" и \"Лига\", отколкото сделката им за топ позициите в парламента. Така например Ди Майо среща съпротива на активисти от партията си, които предпочитат да се опита коалиция с победената лявоцентристка Демократическа партия. Те настръхват само при мисълта за какъвто и да е съюз, който би включвал бившия премиер Силвио Берлускони, който е коалиционен партньор на Салвини.\r\n\tСалвини не държи той лично да стане министър-председател, но настоява постът да бъде зает от човек от неговата политическа сила, тъй като дясната коалиция е спечелила повече гласове от \"Пет звезди\".\r\n\tЕдна от възможните кандидатури е Джанкарло Джорджети, дългогодишен депутат от \"Лига\", който се смята за по-умерен от Салвини, чиито международни съюзници са Марин Льо Пен, Стив Банън и Владимир Путин.\r\n\tАко отстъпи премиерския пост на \"Пет звезди\", Салвини рискува да се прости с амбицията си да се затвърди като лидер на цялата италианската десница, приобщавайки и избиратели, които традиционно са лоялни на Берлсукони.", "date": "2018.03.28", "title": "Двете популистки формации в Италия се скараха за премиерския пост"}
{"url": "http://www.mediapool.bg/tehnicheskiyat-universitet-v-sofiya-zapazva-kontrola-varhu-gimnaziyata-si-news277351.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРекторът на Техническия университет в София ще остане работодател на директора на Технологичното училище \"Електронни системи\". Статутът на гимназията, която е под шапката на висшето училище, както и моделът на обучение няма да се променят.\r\n\tЗа сметка на това ректорът ще трябва да има повече отговорност за средното училище. За целта ще се променя Законът за висшето образование, за да се вмени на ректорите отговорност не само в рамките на университетите, но и към външните заинтересовани страни.\r\n\tТова стана ясно след среща между министъра на образованието Красимир Вълчев и Обществения съвет към училището в сряда. Поводът за нея бяха публично изразените притеснения, че образователното министерство иска да промени статута на училището. Това ще направи невъзможно часовет еда се водят от университетски преподаватели и по системата, която в момента се използва в гимназията. Всичко тръгна от пореден опит на министерството на образованието да преназначи директорката на училището доц. Стела Стефанова по новия Закон за предучилищното и училищното образование. Това означава, че неин работодател трябваше да стане Регионалното управление по образованието София-град, а не ректорът на университета.\r\n\tСпоред Обществения съвет и Асоциацията на завършилите гимназията това ще доведе до промяна на модела на обучение и статута на училището, принизявайки го до \"обикновена квартална гимназия\". Те обявиха, че ще протестират, ако в Закона за предучилищното и училищното образование не се направят промени, които да дадат възможност за запазване на статута на гимназията. От Министерството на образованието и науката отричаха смяната на работодателя да доведе до промени в начина на преподаване.\r\n\tСлед срещата Вълчев обеща законови промени, които да позволят да има професионални гимназии към университетите, но при условие ректорите да имат по-голяма отговорност. Те трябва да бъдат предложени до средата на годината, а докато станат факт, от министерството ще изпратят в гимназията писмен \"ангажимент за търпимост\", за да има гаранция, че нищо няма да се променя. От училището обещават помощ на министерството за мултиплициране на модела на обучение.", "date": "2018.03.28", "title": "Техническият университет в София запазва контрола върху гимназията си"}
{"url": "http://www.mediapool.bg/radev-podkrepi-borisov-za-pozitsiyata-mu-po-sluchaya-skripal-news277342.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко българското правителство реши да гони руски дипломати от страната, решението трябва да е мотивирано. Това коментира президентът Румен Радев пред журналисти в сряда и подкрепи като балансирана българската позиция по случая с отровения в Лондон бивш руски агент Сергей Скрипал и дъщеря му.\r\n\tРадев отказа да гадаe дали България ще взема решение за експулсиране на руски дипломати. Той коментира, че решението за връщането в София на посланика ни в Москва Бойко Коцев за допълнителни консултации по случая е право на правителството, но заяви, че това решение не е било консултирано с него.\r\n\t\"Солидарността е важен принцип, но тя не трябва да бъде сляпа. В такива сериозни случаи са необходими неоспорими доказателства“, смята Румен Радев по повод присъединяването на редица страни към позицията на Великобритания за дипломатическите мерки срещу Русия заради Скрипал.\r\n\t\"За такъв сериозен случай са необходими неоспорими доказателства . Солидарността не трябва да бъде и едностранна. Точно преди една година на Европейски съвет пред Доналд Туск, Жан- Клод Юнкер, Тереза Мей и всички останали европейски лидери много ясно поисках солидарност от всички тях за намесата на Турция в нашия изборен процес. Такава солидарност и до ден днешен очаквам. За съжаление, не я чух и на пресконференцията във Варна, където бяха посочени и гръцките, и турските проблеми, но не и българските. Не това е разбирането ми за европейска солидарност“, подчерта президентът.\r\n\tПопитан дали върху България не е упражнен прекомерен натиск, тъй като българската позиция се е сменяла не с дни, а с часове, и дали подобни действия ще повлияят на очакваното посещение на руския президент Владимир Путин у нас, държавният глава заяви, че тези въпроси трябва да бъдат отправени към българското правителство, съобщиха от секретариата на Президентството.\r\n\tВ отговор на въпрос за проведената среща на лидерите на ЕС и Турция във Варна, държавният глава посочи, че \"на тази среща чухме как турският президент отстоява позициите на Турция, за моя изненада чухме и как българският премиер излага турските претенции към България\".\r\n\t\"За съжаление не чухме нито една дума от европейските лидери по въпроса за турската намеса в нашия изборен процес и другите наши двустранни проблеми с Турция“, каза Радев и повтори, че това не е неговото разбиране за европейска солидарност.\r\n\tСлед лидерската среща във Варна, на която присъстваха председателите на Европейския съвет и Европейската комисия Доналд Туск и Жан-Клод Юнкер, турският президент Реджеп Ердоган и Бойко Борисов в ролята му на домакин, премиерът обясни, че е разговарял с Ердоган на четири очи. Тогава той поставил \"всички въпроси\", включително и за обезщетенията на тракийските българи, я турският президент повдигнал темата за \"данъците, имотите на мюфтийствата, възродителния процес, пенсиите на изселниците, управлението на водите, културните паметници\".\r\n\t“И за да не бъркаме тази лидерска среща с двустранните отношения, както беше направено по брутален начин от един български политик (президентът Румен Радев - бел.а.), но мисля, че външните министерства със съответните комисии биха разрешили тези проблеми\", каза премиерът.\r\n\tВ понеделник Румен Радев каза, че се надява \"премиерът да постави въпроса за ненамеса на Турция в нашите вътрешни работи, в изборния процес, в религиозните дела и също така за обезщетението на тракийските бежанци“.", "date": "2018.03.28", "title": "Радев подкрепи Борисов за позицията му по случая \"Скрипал\""}
