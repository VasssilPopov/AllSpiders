{"url": "http://www.mediapool.bg/prints-hari-i-megan-markal-nyama-da-kanyat-polititsi-na-svatbata-si-news277821.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПринц Хари и Меган Маркъл не са поканили Тереза Мей и Джеръми Корбин на сватбата си.\r\n\tОт двореца Кенсингтън съобщиха във вторник, че кралската двойка няма да кани политически лидери на базата на тяхната официална позиция. Това означава, че президентът Доналд Тръмп няма да присъства на голямото събитие.\r\n\tОт двореца Кенсингтън потвърдиха, че бившият американски президент Барак Обама и съпругата му Мишел, които са приятели на принца, също не са поканени.\r\n\tВместо това лични приятели на двойката, както и обикновени британци ще са сред гостите на сватбата в замъка Уиндзор.\r\n\tРешението да няма \"официален списък\" с политически лидери бе обосновано с размера на църквата и с факта, че принц Хари е чак петият по ред за унаследяване на трона, предаде Би Би Си. Решението е било взето след консултации с правителството.\n\n\r\n\tСватбата на принц Хари и Меган Маркъл ще е различна от тази на по-големия му брат принц Уилям и съпругата му Кейт Мидълтън през 2011 г. Тъй като принц Уилям е бъдещ монарх, на сватбата присъстваха чуждестранни кралски особи, посланици, висши религиозни фигури и много политици от цял свят. Там бяха тогавашният британски премиер Дейвид Камерън, вицепремиерът Ник Клег, лидерът на лейбъристите Ед Милибанд и пр.\r\n\tТогавашният президент на САЩ Барак Обама не бе сред гостите, но там бяха премиери на страни от Британската общност като Австралия и Нова Зеландия.\r\n\tСватбата на принц Хари ще е много по-различно събитие и значително по-малко.\r\n\tХари и годеницата му Меган Маркъл се отказаха от скъпите сватбени подаръци и призоваха хората да дарят средствата за благотворителност вместо за подарък. \r\n\tВ съобщение за медиите от офиса на принц Хари се казва, че младата двойка е изключително признателна за сърдечните пожелания, които получава във връзка с предстоящата сватба на 19 май, но тези благородни помисли би било хубаво да бъдат споделени с колкото се може повече хора. \r\n\tВ този дух принц Хари и Меган призовават всички, пожелали да им изпратят сватбени подаръци, вместо това да направят дарения на седем избрани от тях благотворителни организации.\r\n\tСред гостите ще бъде начален учител, който е стартирал инициатива за рециклиране в своето училище. Той ще присъства на сватбата с костюм, който е носил на собствената си сватбена церемония миналия май.\r\n\tПоканен е също 14-годишният Рубен Лидърленд от Дерби, заради заслугите му в работата с хора с увреден слух. Момчето сподели, че не можел да повярва, когато отворил писмото с поканата. Танцувахме около нея, разказва той.", "date": "2018.04.10", "title": "Принц Хари и Меган Маркъл няма да канят политици на сватбата си"}
{"url": "http://www.mediapool.bg/v-sofiya-se-praska-sreshtu-karlezhi-i-komari-news277800.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПръскане срещу кърлежи и комари започна в София. Косят се и градинки и паркове, съобщиха от Столичната община.\r\n\tПръскането срещу кърлежи и комари се прави от девет екипа. Обработките се извършват при подходящи метеорологични условия при сухо време. Работата започва в ранните часове на деня - от 5.00 часа и продължава до 10.00 часа.\r\n\tНа 10 април са обработвани зелени площи в Южен парк, в районите \"Лозенец\" и \"Люлин\". Срещу ларви на комари се пръска около водните обекти в район \"Нови Искър\".\r\n\tВ сряда пръскането продължава в Борисовата градина и в районите на града.\r\n\tВ Борисовата градина се и коси тревата в зелените площи, както и в парка \"Възраждане\" и Княжевска градина. Косене се извършва и зоната на зелените ивици по основните пътни връзки – булевардите \"Г.М. Димитров\", \"Ал. Малинов\", \"Възкресение\", \"Евлоги и Христо Георгиеви\", \"Цар Борис III\", \"Владимир Вазов\", \"Сливница\" и \"Цариградско шосе\".\r\n\tПо възлагане и под контрола на районните кметове е започнало и косенето в квартални градинки и в междублоковите пространства, твърдят от общината.", "date": "2018.04.10", "title": "В София се пръска срещу кърлежи и комари"}
{"url": "http://www.mediapool.bg/mnogobroini-protesti-v-chehiya-sreshtu-premiera-babish-news277795.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди чехи излязоха на протести вчера с искане за оставктаа на премиера Андрей Бабиш, който е обект на обвинения от полицията и няма парламентарна подкрепа за своето правителство, съобщи Ройтерс.\r\n\t \r\n\tБлизо шест месеца след парламентарните избори, които партията на Бабиш АНО спечели, милиардерът бизнесмен все още не може да намери коалиционни партньори, с които да управлява, и е начело на служебно правителство, след като изгуби вот на доверие през януари.\r\n\t \r\n\tКоалиционните преговори със социалдемократите бяха прекъснати миналата седмица заради несъгласие по разпределението на министерските постове и Бабиш не казва какво смята да предприеме, преди да се срещне с президента Милош Земан.\n\n\r\n\t \r\n\tПовечето други партии му обърнаха гръб заради обвиненията срещу него в измама с европейски субсидии за 2 млн. евро преди 10 години. Той отрича да е направил нещо нередно.\r\n\t \r\n\tНяколко хиляди души се събраха вчера на протест на Вацлавския площад в Прага, а около 2000 - в Бърно, втория по големина град в Чехия, според данни на националната информационна агенция ЧТК. \r\n\t \r\n\tПолицията не даде числа за участниците в протестите, каквито имаше и в други градове на страната. Според демонстрантите човек, срещу когото се отправят криминални обвинения, не следва да бъде начело на правителството.\r\n\t \r\n\tВчера Бабиш каза пред вестник \"Лидове новини\", че би приел друга кандидатура за премиер от неговата партия, ако президентът Земан предложи такава, но че не очаква това да се случи.", "date": "2018.04.10", "title": "Многобройни протести в Чехия срещу премиера Бабиш"}
{"url": "http://www.mediapool.bg/ot-kakvo-imat-nuzhda-siriyskite-bezhantsi-za-da-se-varnat-po-domovete-si-news277796.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийците, напуснали своите жилища, естествено са бягали от войната - от смъртта и разрушенията, които носи тя. Да си представим, че войната е свършила. Ще поискат ли те да се върнат по домовете си? Какво им е необходимо, за да стане връщането в родината техен свободен избор?\r\n\t \r\n\tНад пет милиона сирийци са напуснали страната от март 2011 г., когато там избухна гражданската война.\r\n\t \r\n\tС цел да научи от какво имат нужда, за да се върнат в Сирия след приключването на бойните действия, Близкоизточният център \"Карнеги\" разговаря с общо 320 сирийски бежанци, живеещи днес в Ливан и Йордания.\n\n\r\n\t \r\n\tТе ни разказаха какви условия трябва да бъдат изпълнени, за да съберат смелост да се върнат в страната си.\r\n\t \r\n\t1. Сигурност за децата\r\n\t \r\n\tМнозина бежанци съвсем не са зарадвани от изгледите да останат завинаги в чужбина. Страхуват се да не изгубят своите традиции и култура. И се боят, че децата им ще бъдат подлагани на дискриминация и завинаги ще останат чужденци в новата страна.\r\n\t \r\n\tНо още повече ги е страх от рисковете за децата им, ако се върнат в Сирия.\r\n\t \r\n\tСпоред доклад, публикуван неотдавна в сп. \"Лансет\", 25 на сто от всички загинали в Сирия през 2016 г. са деца. Данните сочат, че от началото на конфликта 14 хиляди деца са намерили смъртта си в тази страна.\r\n\t \r\n\tПовечето бежанци, с които разговаряхме, виждат в Сирия държава, където е опасно да се намираш и почти няма как да си планираш живота. Щом знаеш какво значи война, как да рискуваш бъдещето на децата си? \r\n\t \r\n\tЖена на име Айша, родом от провинция Хомс, ни отвърна с риторичен въпрос: \"Как смятате, може ли човек да тръгне със собствените си нозе към собствената си смърт?\". \r\n\t \r\n\tДоста наши събеседници споменаваха и друго - че ги е страх от днешния президент на Сирия Башар Асад. Заявяваха, че нямат представа каква сигурност може да получат те самите и децата им от правителството на Асад и въоръжените групировки, действащи в страната.\r\n\t \r\n\t2. Отмяна на наборната военна служба\r\n\t \r\n\tКолкото по-млади бяха бежанците, с които разговаряхме, толкова по-слабо личеше у тях желание за връщане в Сирия.\r\n\t \r\n\tХасан е млад бежанец от Сирия, живее в Бейрут, но без официален бежански статут. \"Днес всеки, напуснал Сирия, се третира (от режима, бел. Би Би Си) като предател\", казва той.\r\n\t \r\n\tСъщо като мнозина избягали от Сирия младежи на неговата възраст Хасан се страхува да не бъде обвинен в отклонение от военна служба и подложен на репресии.\r\n\t \r\n\tСтрах го е освен това, че може да бъде взет във войската против волята си. Знае за неколцина свои връстници, които след завръщане в Сирия били пратени в армията и загинали в битките.\r\n\t \r\n\tВ Сирия съществува наборна военна служба. Младежите получават повиквателни, щом навършат 18-годишна възраст, и служат година и половина.\r\n\t \r\n\tНапоследък в Сирия бяха приети нови закони, заради които младежите, несъгласни с политиката на режима на Башар Асад, де факто няма как да избегнат тази повинност. Сирийските власти намалиха категориите на лицата, освобождавани от служба в армията, и вдигнаха размера на глобите за самоволно отклонение.\r\n\t \r\n\tМнозина младежи, с които говорихме, казваха, че уважават армията и държат да изпълнят гражданския си дълг. Най-често обаче добавяха, че смятайки за дълг да служат на родината, не искат все пак да им се налага да убиват свои братя и да служат на режима.\r\n\t \r\n\t3. Жилища, в които да се върнат\r\n\t \r\n\tМнозина наистина са готови да се върнат в Сирия въпреки всички опасности и икономически проблеми. Но ако се върнат още сега, просто няма да има къде да живеят.\r\n\t \r\n\tПрез годините войната е превърнала в развалини цели села и градски квартали. Според оценки на Световната банка 30 на сто от сградите в Сирия са разрушени изцяло или сериозно повредени.\r\n\tМного от оцелелите сгради са заети от проправителствени сили, проирански опълченци, а и от други сирийци, принудени да напуснат жилищата си в зони на интензивни боеве.\r\n\t \r\n\t\"Казаха ми, че ако собственика го няма, военните тутакси слагат ръка на къщата, дори там да живее вече някой . . . Изпъждат хората и се настаняват\", казва Ламия, живяла преди войната в едно предградие на Дамаск.\r\n\t \r\n\tМного къщи в Сирия са строени без разрешение от властите. Повечето хора, с които успяхме да разговаряме, казват, че нямат никакви документи за собственост върху имота си. И щом се върнат, почти няма да има книжа, с които да докажат, че притежават дадена къща или апартамент. А трудното не свършва дотук, защото са унищожени или изгубени и много данни от държавните ведомства, чрез които би могло документите да се възстановят.\r\n\t \r\n\t4. Спокойствие и сигурност\r\n\t \r\n\tПочти всеки осем на десет бежанци - наши събеседници, са напуснали Сирия след някакъв инцидент, заради който са ги обзели опасения за живота и сигурността им.\r\n\t \r\n\tМнозина казваха, че заминали от страната, когато в квартала им започнали масови незаконни арести, или след като загинал техен роднина или познат. Някои пък не излизали от къщите си до последно, докато в района не започнели ожесточени боеве.\r\n\t \r\n\tТарек, млад бежанец от Хомс, ни разказа, че дори Сирия да стане по-сигурна дотам, че да мисли за връщане в страната, той все пак едва ли ще го стори. Обясни, че се страхува от сирийските военни и от това на какво са способни.\r\n\t \r\n\t\"Преди да замина, работех като гробар. Случваше се да погребвам мъченици (убити и загинали въстаници, бел. Би Би Си) . . . Видях какво са правели с тях, как са ги рязали с ножове - никаква вяра не хващам вече на тия. Дори да сложат охрана навсякъде, нямам им доверие\", каза той.\r\n\t \r\n\tПочти всички бежанци, с които разговаряхме, смятат, че възможността някой ден да се върнат в родината ще нарасне, ако Башар Асад изгуби властта.\r\n\t \r\n\tМалцина вярват, че в страната може да се възцари стабилност и сигурност, ако Асад остане на власт. В очите им свалянето на Асад засега е по-важно, отколкото да бъдат решени икономическите проблеми на страната.\r\n\t \r\n\tХолуд, живяла преди войната в едно от селата край Дамаск, казва: \"Ако Башар Асад бъде свален, ще има и сигурност, дори страната да остане без храна и вода. Сами ще си смелим брашно и ще печем хляб\".\r\n\t \r\n\tМнозина се тревожат също, че в страната все още има групи чуждестранни военни и други въоръжени бойци, чието присъствие според бежанците само поддържа царящите в Сирия беззакония и безнаказаност.\r\n\t \r\n\tПовечето сирийци, разговаряли с нас, освен това са против идеята за разделяне на страната, смятат за извънредно важно тя да остане единна.\r\n\t \r\n\tИ им се ще да видят Сирия като държава, бореща се за нови ценности, включително свобода, равенство, справедливост и върховенство на закона.\r\n\tИска им се техните копнежи и надежди да бъдат чути.\r\n\t \r\n\t\"Искаме решение, което да ни върне нашето чувство за достойнство - ни повече, ни по-малко\", каза млад бежанец.\r\n\t \r\n\t* * *\r\n\tИмената на бежанците, споменати в публикацията, са променени от съображения за сигурността им.\r\n\t \r\n\tСтатията е написана за Би Би Си от експерта Маха Яхия, директор на близкоизточния клон на центъра \"Карнеги\".", "date": "2018.04.10", "title": "От какво имат нужда сирийските бежанци,  за да се върнат по домовете си"}
{"url": "http://www.mediapool.bg/sadat-v-strasburg-shte-se-proiznese-za-tsarskite-imoti-v-chetvartak-news277799.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 12 април Европейският съд по правата на човека в Страсбург ще обяви решението си по допустимостта на трите жалби на бившия български цар и премиер Симеон Сакскобургготски, сестра му и още петима членове на царското семейство, за т. нар. \"царски имоти\".\r\n\tТогава ще стане ясно дали претенциите на наследниците на цар Фердинанд са основателни или не. Ако съдът се произнесе в полза на фамилията, тогава ще започне същината на спора между държавата и наследниците на цар Фердинанд, обясни процедурата пред Mediapool Михаил Екимджиев, адвокат на царското семейство. Той посочи, че това е причината досега ЕСПЧ да не е обсъждал официално жалбите с българските институции.\r\n\tСимеон Саксобургготски смята, че са нарушени правото му на собственост и не е имал ефективни вътрешни правни средства за защита в български съд срещу решението за налагане на парламентарен мораториум за разпореждането с \"царските\" имоти. Претенцията е за нарушени права по чл.1 от Протокол №1, чл. 6 § 1 и 13 от Европейската конвенцията за защита на правата на човека и основните свободи, която е ратифицирана от България, става ясно от съобщението на ЕСПЧ.\r\n\tПретенциите на Симеон Сакскобургготски са за двореца \"Врана\" и стопанството \"Врана\", \"Царска Бистрица\", двореца \"Ситняково\", хижата \"Саръгьол\". Единствено за къщата в град Баня и за тази в столичния квартал \"Изгрев\" държавата и царската фамилия нямаха спор, тъй като тези два имота са били закупени в лично качество от членовете на царската фамилия.\r\n\tЗа последен път темата с \"царските\" имоти влезе в дневния ред на управляващите в навечерието на българското европредседателство в края на 2017 г. Тогава Симеон Саксобургготски в официално писмо предложи на премиера Бойко Борисов спорът да бъде решен чрез преговори.Така завършва писмото на Сакскобургготски до председателя на парламента, премиера и омбудсмана с дата 31 октомври 2017 г., с което Mediapool разполага.\r\n\tПо случая беше формирана работна група, която да излезе с решение по казуса. Предложението беше  за \"царските имоти\", така както навремето са били отнети от наследниците на Борис ІІІ.   между Борисов и Сакскобургготски и казусът остана висящ.\r\n\t\r\n\tПървата жалба в ЕСПЧ на Симеон Сакскобургготски, сестра му и останалите петима наследници е подадена още през 2010 г., скоро след като парламентът гласува мораториум върху разпореждането с \"царските\" имоти.\r\n\tДругите две жалби са подадени само от Симеон Сакскобургготски и сестра му Мария-Луиза Хробок. Едната е пусната до съда в Страсбург през 2015, след влизане в сила на решение на българския съд за връщането на двореца в Кричим. Втората жалба е подадена през 2017 г. след като държавата си връща обратно, чрез съда, върнатите преди това на царското семейство резиденция в Ситняково и хижата в Саръгьол, каза адвокат Михаил Екимджиев.\n\n\r\n\t\r\n\tИсторията с \"царските имоти\" започва след като България е обявена за република през 1946 г. На следващата година парламентът приема законодателни актове (Законът за обявяване държавна собственост имотите на семействата на бившите царе Фердинанд І и Борис ІІІ и на техните наследници (ДВ, бр. 305 от 1947 г.), с които държавата конфискува царските имоти и ги използва, е посочено в съобщението на съда.\r\n\tПарламентът имаше възможност да реши въпроса с \"царските имоти\" още през 1998 година. Тогава с  (КС) обяви за противоконституционен Закона за обявяване за държавна собственост на имотите на семействата на бившите царе Фердинанд I и Борис III и на техните наследници от 1947 г. Конституционните решения обаче нямат реституционен ефект. Правните последици от обявените за противоконституционни актове трябва да се уредят от органа, който го е постановил, т.е. от парламента. Но стъпвайки на това решение на КС, Сакскобургготски и сестра му Мария-Луиза Хробок получиха именията.\r\n\tМежду 1999 г. и 2004 г. всички освен един от имотите, а именно този в Кричим, са върнати на царското семейство. Това става предимно в периода 2001- 2005 г., докато Симеон Сакскобургготски е премиер на България.\r\n\t\r\n\tДворецът в Кричим не е върнат, след като през 2008 г. тогавашният областен управител на Пловдив-област отказва да издаде акт за собственост и впоследствие държавата печели делото с съда.\r\n\tСлед идването на Бойко Борисов на власт през декември 2009-та, едно от първите решения, които взе новосформираното 41-во Народно събрание, беше да наложи мораториум върху правото на Сакскобургготски и сестра му да се разпореждат с имотите. Мораториумът бе предложен от лидера на РЗС Яне Янев и подкрепен от ГЕРБ, \"Синята коалиция\" и \"Атака\". Тогава Яне Янев обеща да внесе \"след няколко месеца\" и ключовия законопроект за \"царската\" реституция, но това така и не се случи до ден днешен.\r\n\t\r\n\tСъдебната битка за \"царските имоти\" започна през 2008 г., когато областният управител на Пловдив Тодор Петков (БСП) изненадващо отхвърли искането на Сакскобургготски и сестра му за възстановяване на собствеността върху резиденция \"Кричим\". Бившият премиер атакува отказа в съда. На три инстанции българският съд постанови, че решението на КС от 1998 г. не дава пряка възможност за връщането на \"царските имоти\". Казусът \"Кричим\" създаде правната основа, върху която стъпиха последвалите решения за останалите имоти.\r\n\tПрез 2011 г. тогавашният строителен министър Росен Плевнелиев, който в последствие стана президент, внесе първото дело за връщането на двореца във Врана, след което последваха и следващите дела.\r\n\tОсновен въпрос по делото за \"Кричим\" бе статутът на Интендантството на Цивилната листа на Н.В. Царя. Интендантството е учреждение на монархическата институция, която най-общо е обслужвала българските царе и е купувала имотите, които те са ползвали. По казуса \"Кричим\" Върховният касационен съд прие, че тя има уникален публично-правен институт и представлява държавно учреждение, а служителите му са държавни. Това означава, че интендантството е управлявало държавни имоти, а не частната собственост на царете. Съдът приема тезата, че Симеон Сакскобургготски и сестра му няма как да получат имоти, които никога не са били техни.\r\n\tПо делото за \"Царска Бистрица\" държавата не се ограничи само върху претенции за собственост. Тя настоява за възстановяване на приходите, получени от входни такси от туристите. Това дело е спечелено на две инстанции от държавата, но бе спряно в очакването на споразумението между двете страни. Подобно е положението и с делото за \"Ситняково\".\r\n\tВ съобщението на съда в Старсбург е отбелязано, че държавата не е предявила претенции към царската фамилия за два имота - къщите в Баня и в столичния квартал \"Изгрев\".\r\n\tПрез 2016 г. държавата си връща обратно вече върнатите на царското семейство резиденция в Ситняково и хижата в Саръгьол. Останалите дела са на различна съдебна фаза, е посочено в съобщението на съда в Страсбург.\r\n\t\r\n\tВ момента държавата е в изчаквателна позиция по казуса с царските имоти, след като през ноември внесе исканията за спиране на делата за връщането на двореца \"Врана\" и за \"Царска Бистрица\".\r\n\tОсвен това все още държавата не е влязла във владение на именията \"Ситняково\" и \"Саръгьол\", въпреки че има влезли в сила съдебните решения, с които е обявена за законен собственик.\r\n\tАко съдът в Страсбург намери жалбите на царското семейство за основателни и се тръгне на разглеждане на спора по същество, то това ще постави Симеон Сакскобургготски в по-добра позиция при предстоящите преговори с държавата, коментираха юристи пред Mediapool.\r\n\tПо процедура съдът в Страсбург дава възможност на страните да уредят спора извънсъдебно. В случай, че не постигнат споразумение, тогава се произнася с решение по жалбите. Това също отнема години и делото може да се проточи доста.", "date": "2018.04.10", "title": "Съдът в Страсбург ще се произнесе за \"царските\" имоти в четвъртък"}
{"url": "http://www.mediapool.bg/iran-zaplashi-izrael-s-otveten-udar-zaradi-atakata-v-siriya-news277801.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният съветник на иранския върховен водач аятолах Али Хаменей определи удара срещу военна база в Сирия като \"израелско престъпление\", което \"няма да остане без отговор\", съобщи Ройтерс, като се позова на ливанската телевизия \"Ал Маядин\".\r\n\t \r\n\tАли Акбар Велаяти направи изказването при пристигане в Дамаск. \r\n\t \r\n\tСпоред иранската информационна агенция Тасним при удара срещу базата Т-4 близо до Хомс са загинали седем ирански военни.\n\n\r\n\t \r\n\tСирия, Иран и Русия обвиниха за нападението Израел, който нито потвърждава, нито отрича отговорност за удара.\r\n\t \r\n\tИранската агенция Тасним съобщи, цитирана от Ройтерс, че телата на загиналите иранци, за които се посочва, че са били военни съветници, ще бъдат превозени със самолет до Иран и там ще бъдат погребани. \r\n\t \r\n\tУдарът срещу сирийската база бе нанесен броени часове след като американският президент Доналд Тръмп предупреди, че \"цената ще бъде висока\" след съобщенията за химическа атака в контролирания от бунтовници сирийски град Дума. \r\n\t \r\n\t\"Изглежда американското правителство си търси извинение за военна интервенция\", каза иранският министър на външните работи Мохамад Джавад Зариф. \r\n\t \r\n\tОт години Корпусът на гвардейците на Ислямската революция, най-мощното военно подразделение в състава на иранските въоръжени сили, воюва в подкрепа на сирийския президент Башар ал Асад. \r\n\t \r\n\tВ сирийската гражданска война са загинали над 1000 иранци, включително командири от корпуса.\r\n\t \r\n\tИзраел е извършвал множество атаки в Сирия, някои от които целящи да попречат на Иран и неговите съюзници, включително ливанската организация Хизбула, да засилят позициите си близо до неговите граници.\r\n\t \r\n\tВ понеделник специалният пратеник на ООН за Сирия Стафан де Мистура каза на брифинг пред Съвета за сигурност удара срещу базата наред с други събития напоследък в Сирия и предупреди за опасност от \"ситуация на неконтролируемо изостряне\".", "date": "2018.04.10", "title": "Иран заплаши Израел с ответен удар заради атаката в Сирия"}
{"url": "http://www.mediapool.bg/nad-35-000-balgari-mozhe-da-sa-zasegnati-ot-skandala-feisbuk--kembridzh-analitika-news277802.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛични данни на над 35 хиляди български потребители във \"Фейсбук“ вероятно са били събрани неправомерно от компанията \"Кеймбридж Аналитика“. Това отговориха от \"Фейсбук“ на запитване от БНТ. \r\n\t \r\n\tПо данни на социалната мрежа 18 българи са свалили приложение под формата на анкета, даващо достъп до лична информация. Броят на засегнатите обаче е в пъти по-голям - 35 718, тъй като приложението е получило достъп до профилите и на техните приятели.\r\n\t \r\n\tОсвен списъка с контакти, информацията за потребителите е включвала детайли като електронна поща, рожден ден, роден град, място на пребиваване, снимки, видеа, харесвания и публикации в социалната мрежа. \n\n\r\n\t \r\n\tНе всички потребители са еднакво засегнати, тъй като разрешенията за приложението са били променяни във времето.\r\n\t \r\n\t\"Използвахме възможно най-разширена методология. Това е най-добрата ни прогноза за броя на хората, които директно са инсталирали приложението, и броя на приятелите им, чиито данни може да са били събрани\", обясниха от социалната мрежа.\r\n\t \r\n\t\"Фейсбук“ вече започна да уведомява общо поне 87 милиона потребители по света, замесени в скандала.\r\n\t \r\n\t97.2% от инсталиралите приложението вероятно са били от Съединените щати. \r\n\t \r\n\t81.6% от всички засегнати - участниците в анкетата и приятелите им, са били в САЩ.\r\n\t \r\n\tМиналата седмица Фейсбук  съобщи след запитване на ЕК, че над 2.7 милиона потребители в ЕС са били засегнати.\r\n\t \r\n\tОт 25 май в ЕС влизат в сила допълнителни правила, според които при нарушение на изискванията за съхранение на лични данни дружествата може да бъдат глобени с до четири процента от техния световен годишен оборот. При нарушение дружествата ще трябва да уведомяват потребителите до 72 часа.\r\n\t \r\n\tОт следващия месец дружествата, обработващи лични данни в ЕС, ще трябва да получават изричното съгласие на своите клиенти да събират тези данни и то с ясно посочена цел, включително ако данните биват предоставени другиму.", "date": "2018.04.10", "title": "Над 35 000 българи може да са засегнати от скандала Фейсбук- \"Кембридж Аналитика\""}
{"url": "http://www.mediapool.bg/hilyadi-buntovnitsi-pristigat-s-avtobusi-v-severozapadna-siriya-news277803.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки автобуси със сирийски бунтовници, които капитулираха и се съгласиха да предадат град Дума, който контролираха от няколко години, пристигнаха в територии под бунтовнически контрол в Северозападна Сирия, предаде Ройтерс, цитирайки военен наблюдател. \r\n\t \r\n\tОчаква се около 40 000 бунтовници и членове на техните семейства да напуснат град Дума, в анклава Източна Гута край столицата Дамаск, който бе превзет от сирийската армия след двумесечна офанзива, съобщи проправителственият вестник \"Уатан\". \r\n\t \r\n\tС падането на Дума силите на президента Башар Асад възстановяват контрола си върху цяла Източна Гута, - анклав, който бе най-солидната опозиционна крепост край Дамаск. \n\n\r\n\t \r\n\t67 автобуса, превозващи стотици евакуиращи се бойци на групировката \"Джаиш ал Ислам\" (\"Армия на исляма\") и членове на техните семейства, пристигнаха днес в контролирани от опозицията райони недалеч от Алепо, съобщи Сирийският център за наблюдение на правата на човека, цитиран от Ройтерс. \r\n\t \r\n\tСпоред руското министерство на отбраната 3600 екстремисти и техни близки са напуснали Дума през последните 24 часа. Като част от споразумението, постигнато под егидата на Русия, \"Джаиш ал Ислам\", която контролираше града, освободи стотици свои пленници и заложници, които държеше. \r\n\t \r\n\tСпоразумението влезе в сила в неделя, часове след като медицински хуманитарни групи съобщиха за предполагаема химическа атака с десетки жертви в града в събота, ден след като правителствените сили подновиха интензивните си бомбардировки над него заради отказа на бунтовниците да капитулират. \r\n\t \r\n\tООН изрази днес тревога от разрастващия се поток от прокудени от домовете си в Източна Гута хора. Смята се, че над 133 000 души са напуснали анклава за четири седмици, а хуманитарни организации на ООН все още нямат достъп до района. \r\n\t \r\n\tОколо 45 000 от бежанците са настанени в 8 приемни центрове край Дамаск. Приблизително същия брой жени, деца и възрастни са напуснали препълнените центрове, след като са били проверени от правителствените служби. \r\n\t \r\n\t\"Ние знаем, че се извършват такива проверки на цивилни, напускащи Източна Гута, но както е известно, ние не сме участници в споразуменията за евакуация, нито в тяхната реализация\", каза на брифинг в Женева Андрей Махечич, говорител на службата на върховния комисар на ООН за бежанците. \r\n\t \r\n\tЗападните страни твърдят, че атаката на Асад срещу Източна Гута е нарушение на резолюцията на Съвета за сигурност, настояваща за пълно прекратяване на огъня в цяла Сирия. Дамаск и Москва обаче казват, че примирието не покрива този анклав и че офанзивата е била необходима, за да се сложи край на контрола на ислямистките бунтовници над този район с голямо цивилно население и за да се спре артилерийският обстрел на столицата.", "date": "2018.04.10", "title": "Хиляди бунтовници пристигат с автобуси в Северозападна Сирия"}
{"url": "http://www.mediapool.bg/obshtinata-otkri-narusheniya-v-priema-po-bolest-v-stolichni-gradini-news277793.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДетски градини в София са приемали деца с хронични заболявания и специални образователни потребности над определения от общината максимален брой. Директорите на градините няма да бъдат наказани, а за всички деца били представени необходимите документи.\r\n\tТова става ясно от отговор на Столичната община до Националния комитет за иновативно образование, който е сигнализирал за евентуални нарушения при приема в детските градини \"Звънче\" и \"Детелина\" в район \"Триадица\".\r\n\tСпоред правилата на образователното министерство има определен максимум за децата в яслените и градинските групи. Разпоредбите на общината обаче позволяват този брой да бъде надхвърлен със записването на деца с хронични заболявания и специални образователни потребности. До скоро можеха да се приемат до 10 деца по болест.\r\n\tПроверката в двете детски градини показала, че този норматив е надхвърлен, но всички родители са представили валидни документи за заболяванията на децата си. Директорите на двете градини няма да бъдат наказани сега, а им е обърнато внимание да спазват правилата за прием и да не надхвърлят отпуснатите бройки за записване по болест. При повторно нарушение ще бъдат наказани дисциплинарно, пише в отговора на общината.\r\n\tСпоред данните от електронната система за прием, в \"Детелина\" в момента има 50 деца от набор 2014 г., които са записани по общите правила за прием, и още 43 с хронични заболявания. Подобно е съотношението и в по-горните групи. При родените през 2015 г. по общия ред са приети 14 деца, а по болест - почти двойно повече (25).\r\n\tВ \"Звънче\" в първа група (родени през 2014 г.) в момента са записани 17 деца по общи критерии и почти три пъти повече по болест - 50. Във втора и трета група децата с хронични заболявания също са повече от тези, които са влезли без документи, че са болни.\r\n\tСпоред отговора на общината в двете градини са назначени допълнителни специалисти за работа с болните деца.\r\n\tПредставителите на инициативния комитет обаче смятат, че приемът по болест е начин за влизане по втория начин в детска градина. Те изпращат и запис, в който се чува как директорка на детска градина в столицата обяснява на майка, че трябва да осигури документ за хронично заболяване на детето си, което иначе вече е записано и посещава институцията.\r\n\tМайката разказа в понеделник пред бТВ, че детето ѝ не било прието на градина по общия ред и неин приятел, познат на директорката на детска градина \"Буката\" в район \"Триадица\", уредил да бъде записано.\r\n\tНяколко месеца по-късно директорката извикала майката и обяснила, че малчуганът е влязъл в градината с бройката за хронични заболявания, въпреки че родителите не са представили документ за такива. Сега обаче трябвало да осигурят протокол, а лекарите едва ли щели да откажат. Майката обаче не се съгласила и отписала детето си. Получила обратно и парите за таксите за 6-те месеца, в които детето ходило на градина.\r\n\tПървоначално директорката обяснила пред бТВ, че детето е прието с всички необходими документи, но те вече са върнати на родителите. След като чула записа, направен от майката, в който я съветва как да вземе документ за хронично заболяване на детето, тя променила версията си и казва, че документите на детето са донесени в нейно отсъствие и са приети от сестрата, която обаче не ги е предала всичките. Директорката обяснява, че върнала парите от таксите на родителите - около 200 лева, тъй като майката я обвинила, че те се събират под масата и директорката и касиерката си делят постъпленията.\r\n\tВ тази градина децата с хронични заболявания са в рамките на максимума, определен от общината.\r\n\tЗаради съмненията за прием по втория начин общината затегна правилата като намали местата за деца с хронични заболявания и специални образователни потребности. Освен това те се приемат вече през електронната система, а не на място в градините, което гарантира по-голяма прозрачност. В електронната система вече се вижда и колко са малчуганите, влезли в градина заради заболяване.", "date": "2018.04.10", "title": "Общината откри нарушения в приема по болест в столични градини"}
{"url": "http://www.mediapool.bg/nzok-iznenada-bolnitsite-s-namaleni-plashtaniya-za-deinosti-i-meditsinski-izdeliya-news277805.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекари в болниците се оказаха неприятно изненадани от Националната здравноосигурителна каса (НЗОК) след като стана ясно, че за април фондът ще им плати същите пари като през февруари, но при новите, по-високи цени на клиничните пътеки. Това означава, че трябва да лекуват по-малко болни или в противен случай ще си надвишат финансовите лимити и генерираните разходи ще си останат за тяхна сметка. Освен това от април влизат в сила и нови цени на медицинските консумативи, които касата покрива и занапред НЗОК ще плаща по-ниски суми за някои от тях.\r\n\tМакар че след едно от последните заседания на надзорния съвет на касата председателят му Жени Начева обяви, че са постигнати “разумни компромиси“ с фирмите-дистрибутори на медицински изделия, директори на болници изразиха опасения, че новите по-ниски цени могат да увеличат доплащането на пациентите за скъпите изделия като стентове, клапи, протези и др, ако фирмите откажат да работят по тях. И в момента пациентите доплащат понякога хиляди левове над реимбурсираната от НЗОК сума за изделия, тъй като тя плаща само най-евтините консумативи.\r\n\tАсоциацията на търговците с медицински изделия не беше открита за коментар има ли постигната договорка с касата по публикуваните от касата нови цени на изделията.\r\n\tСъс същия бюджет по-малко болни ще се лекуват на по-високи цени\r\n\tОт Българския лекарски съюз се оплакаха във вторник, че здравната каса е дала инструкции на районните си подразделения бюджетът за болниците за април да бъде равен на бюджета, заплатен за извършената дейност през февруари.\n\n\r\n\t, коментира зам.-председателят на Българския лекарски съюз д-р Галинка Павлова във вторник пред БНР.\r\n\tСпоред нея по този начин касата отново се опитва да направи икономия от парите за болнична помощ.\r\n\tПавлова припомни, че БЛС е договорил средномесечен разход за болниците от 155 млн. лева. , посочи Павлова.\r\n\t\r\n\tНедоволство се надигна и срещу  с новите стойности на медицинския изделия, които ще покрива от този месец.\r\n\tНамалени са цените на сърдечните клапни протези, за които досега НЗОК плащаше по 3500, а занапред ще покрива 3145 - 3240 лв. в зависимост от вида им. При кардиостимулаторите реимбурсираната от НЗОК сума пада от 2400 лв. на 2000 лева.\r\n\tПри транскатетърните клапни протези намалението е най-голямо - от 50 000 лв. на 40 500 лв.\r\n\t, коментира директорът на университетската болница “Света Екатерина” проф. Генчо Начев във вторник пред Нова телевизия.\r\n\tТой даде пример с цената на т.нар. “изкуствено сърце”, която от 163 000 е паднала на 133 000, което е близо 20-процентно намаление.\r\n\t, коментира Начев.\r\n\tВсе пак той уточни, че няма да има пациент, на който да бъде отказана нужната операция заради създалата се ситуция, дори с риск болницата да генерира загуби.\r\n\tНовата методика на здравното министерство за субсидиране на лечебните заведения с държавно и общинско участие също орязва цени на дейности и медицински изделия, плащани от ведомството.\r\n\tТака например през 2017 здравното министерство е заплащало 3500 лв. за 1 процедура по терапевтична афереза, докато сега ще се поемат два вида терапевтична афереза – на плазма и на клетки, като сумите са съответно 1040 лв. и 395 лв.", "date": "2018.04.10", "title": "НЗОК изненада болниците с намалени плащания за дейности и медицински изделия"}
{"url": "http://www.mediapool.bg/merkel-obvarza-severen-potok-2-s-ukrainskiya-gazov-tranzit-news277804.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектът за изграждане на газопровода \"\"Северен поток 2\" е невъзможен без определяне бъдещата роля на украинския транзит, заяви германският канцлер Ангела Меркел на съвместна пресконференция с президента на Украйа Петро Порошенко във вторник.\r\n\tДен по-рано тя проведе телефонен разговор с руския президент Владимир Путин, след който Кремъл съобщи, че е била потвърдена и от двамата подкрепата им за реализацията на разширенията на сегашния газопровод но дъното на Балтийско море.\r\n\tСега Меркел уточни, че в разговори си в Путин е отбелязала невъзможността Украйна да загуби своето значение като страна транзитьор на руски природен газ за Европа.\r\n\t\"Аз ясно казах, че проектът \"Северен поток 2\" без създаването на яснота за бъдещата роля на украинския транзит, от наша гледна точка и невъзможен\", каза Меркел, цитирана от РИА Новости.  Поради това, както виждате, това не е чисто икономически проект, тук играят роля и политически фактори“, допълни тя.\r\n\tГерманският канцлер обеща също така да остане в тесен контакт с украинската страна по реализацията на газопровода, който се предвижда по две тръби да доставя в Северна Германия 55 млрд. куб. м годишно.\r\n\tНай-големият противник на тръбата е Киев, притеснен именно от това, че Русия може да пренасочи сегашните минаващи през Украйна газови потоци по новото съоръжение и така да лиши държавата от сериозни приходи от транзитни такси. Против са и Полша, Литва и Латвия и Полша, които считат проекта за политически.\r\n\tВ края на март Германия даде разрешително за строежа на \"Северен поток 2\" през своя територия. Наскоро стана ясно, че и Финландия е пуснала под условие през свои води проекта. Подобни съгласувателни процедури вървят и с Швеция и Дания. Самата Русия също не е дала позволение. Процедурите вървят по график и се очаква да бъдат приключени в близките месеци, съобщи компанията по реализацията на проекта \"Норд Стрийм 2\", притежавана от руската \"Газпром\".", "date": "2018.04.10", "title": "Меркел обвърза \"Северен поток 2\" с украинския газов транзит"}
{"url": "http://www.mediapool.bg/stiv-voznyak-napuska-feisbuk-zaradi-skandala-s-lichnite-danni-news277791.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъоснователят на \"Епъл\" Стив Возняк напусна \"Фейсбук\" заради тревогата във връзка с начина, по който социалната мрежа борави с личните данни на потребителите, съобщи ДПА.\r\n\t \r\n\t\"Потребителите предоставят всяка подробност от живота си на \"Фейсбук\" . . . а \"Фейсбук\" прави много пари от реклама с това\", написа Возняк в имейл до вестник \"Ю Ес Ей тудей\".\r\n\t \r\n\t\"Печалбите изцяло се основават на данните на потребителите, но потребителите не получават нищо от печалбите\", заяви той.\n\n\r\n\t \r\n\tВозняк е деактивирал своя профил във \"Фейсбук\" вчера, след като е пуснал съобщение, че социалната мрежа му е донесла \"повече негативи, отколкото позитиви\". \r\n\t \r\n\t\"Епъл\" има по-сигурни начини да споделя неща за вас. Все още мога да се занимавам с имейлите и текстовите съобщения от старата школа\", заяви той.\r\n\t \r\n\tВозняк обаче не е изтрил профила си, тъй като не е искал да се раздели с потребителското си име.\r\n\t \r\n\tТой каза, че би предпочел да си плаща за \"Фейсбук\", отколкото личните му данни да се използват за реклама. \r\n\t \r\n\t\"Епъл\" прави своите пари от добри продукти, не от вас\", заяви Возняк. \r\n\t \r\n\t\"Както се казва, при \"Фейсбук\" вие сте продукта\", заяви той.", "date": "2018.04.10", "title": "Стив Возняк напуска  \"Фейсбук\" заради  скандала с личните данни"}
{"url": "http://www.mediapool.bg/clearstream-prekrati-sdelki-s-knizha-na-ruski-kompanii-ot-cherniya-spisak-na-sasht-news277797.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от най-големите международни клирингови центрове – Clearstream – обяви във вторник, че прекратява сделките с ценни книжа на руски компании, срещу които  миналата седмица. В съобщението, публикувано на сайта на институцията, се уточнява, че забраната действа от 10 април и важи за всички ценни книжа, издавани от емитенти, фигуриращи в списъка SDN (Specially Designated Nationals and Blocked Persons), както и компании, в които те контролират над 50%.\r\n\tКлиентите са длъжни да декларират пред Clearstream, че са проверили личността на крайния получател на тези ценни книжа.\r\n\tФинансовото министерство на САЩ наложи на 6 април санкции срещу 24-ма руски милиардери и 15 свързани с тях компании. Мерките бяха мотивирани с руските \"злонамерени действия по цял свят, включително с продължаващата окупация на Крим и подстрекаване на насилието в Източна Украйна\", но преди всичко опитите на Русия за подкопаване на западните демокрации.\r\n\tЖивеещите в САЩ нямат право да влизат в делови отношения с лица от \"черния списък\", а компании и граждани от други юрисдикции рискуват да попаднат под вторични санкции в случай на нарушение на тази забрана.\r\n\tМеждународната клирингова система Clearstream обезпечава извършването на борсови сделки с ценни книжа. На световния пазар тя има само един конкурент – Euroclear, която по-рано във вторник заяви, че предприема мерки за спазването на новите санкции, въведени от САЩ. Euroclear обаче не уточни за какви конкретно емитенти и облигации става дума.\n\n\r\n\tClearstream вече на два пъти е отказвала да работи с руски книжа – през юни 2016 г. и юни 2017 г. Преди две години към Clearstream се присъедини и Euroclear.", "date": "2018.04.10", "title": "Clearstream прекрати сделки с книжа на руски компании от \"черния списък\" на САЩ"}
{"url": "http://www.mediapool.bg/smetkite-za-tok-na-evn-s-preduprezhdenie-sreshtu-telefonni-izmami-news277794.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредупреждение срещу телефонни измамници ще съдържат фактурите за електроенергия и касовият бон за платена сметка на клиентите на ЕВН в Югоизточна България, съобщи доставчикът във вторник.\r\n\tТака компанията за шест месеца се включва в кампанията на МВР за намаляване на жертвите на телефонните измамници, които обикновено са възрастни хора.\r\n\tТака от април 2018 г. на всяка хартиена фактура и касов бон ке бъде изписано посланието \r\n\tПилотният проект е предвиден за 6 месеца, като в този период всеки битов клиент, ще може да прочете посланието в своя касов бон или фактура за консумирана електроенергия. Целта е чрез отпечатваните фактури посланието да достигне до максимален брой граждани, включително възрастни хора, жители на по-малки населени места и т.н.\r\n\tОт ЕВН също така напомнят на клиентите си, че събиране на дължими суми за консумирана енергия или за технически услуги никога не се извършва в брой и на място от служители на компанията, a на определените за плащане места.\r\n\tКомпанията съдейства на МВР като част от цялостното сътрудничество по отношение на добри практики за предотвратяване на всякакъв вид измами.", "date": "2018.04.10", "title": "Сметките за ток на ЕВН с предупреждение срещу телефонни измами"}
{"url": "http://www.mediapool.bg/zhurnalistka-ot-blagoevgrad-na-sad-za-razkriti-vrazki-na-obshtinar-s-kmeta-news277806.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщински съветник от Благоевград е завел дело срещу главната редакторка на местната медия blagoevgrad-news.com Мариета Димитрова. Причината е, че се е почувствал засегнат от ″невярна информация″.\r\n\tСтава дума за  общинаря от ″Партия на зелените“ в Благоевград Андон Тодоров. Той е завел частичен иск от 5000 лв. и цялостен от 50 000 лв. по Закона за задълженията и договорите срещу Димитрова, защото според него тя е използвала \"невярна и злонамерена информация, целяща да дискредитира″ името му. .\r\n\t\"В статията без доказателства се прави внушение, че съм подкрепял всяко предложение на кмета на община Благоевград и съм демонстрирал \"привързаност\" към него“, пише в иска си съветникът.\r\n\tКоментарът на Мариета Димитрова е публикуван на 28 ноември 2017 г. със заглавие \"По-полека, опозиционери! Надигате глас, за да си вдигнете цената, а утре ще ви няма“.\r\n\tЧаст от него е посветена на Андон Тодоров: \"Какво правеше обаче в годините назад? Подкрепяше безрезервно всяко предложение на кмета и демонстрираше \"привързаност\" към него. Имаше и защо, ако се върнем назад, ще видим, че той също получи блокче, което санира, освен това застрои голяма част от свободните площи в града“, пише в коментара си Мариета Димитрова.\r\n\t\"През 2017 година публикувах разследване за Програмата за енергийна ефективност. В това разследване написах, че братът на Андон - Венци Тодоров, управител на фирма \"БГ еврострой АВМ\" ЕООД, е прибрал 840 278.12 лв. с ДДС от саниране на два блока в квартал \"Струмско“, припомня журналистката.\r\n\tАндон Тодоров не оспорва тази връзка в исковата си молба.\r\n\t\"Всички коментари в статията, че отношенията между мен и кмета явно охладнели дали защото свършили поръчките, в които съм могъл да участвам, дали защото свършили зелените градинки за застрояване или пък приятелството ни се оказало крехко, на фона, че съм имал амбиции за председателското място в ОбС, са откровена лъжа, не са истина и представляват недостоверна и злонамерена информация.\"\r\n\tПо-късно общинският съветник става управител на фирмата, с чиито поръчки иначе нямал общо.\r\n\t″Ноември 2017 година, когато свързвам Андон Тодоров с този факт, съвпада с време, в което той е управител на тази фирма, факт, който ми дава ясен знак за свързаност. Моята теза е подкрепена с документи от официалните регистри на АПИС и СИЕЛА. Странен факт е, че на 22 февруари 2018 година фирмата е |\"продадена“ на друго лице, а датата съвпада с тази, на която Тодоров е внесъл искова молба срещу мен в съда“, допълва Димитрова.\r\n\tРазследванията на Мариета Димитрова за санирането ѝ донесоха редица журналистически награди – тя спечели приза в категория \"Онлайн медии\" на конкурса \"Валя Крушкина – журналистика за хората“.\r\n\tПолучи почетна грамота от програмата \"Достъп до информация\" за използване на Закона за достъп до обществена информация за разкриване на нередности при санирането. Нейно разследване бе включено и в \"Черна книга на българските данъкоплатци 2017“ със  заглавието \"Безплатно\" саниране? Я пак?!\"", "date": "2018.04.10", "title": "Журналистка от Благоевград на съд за разкрити връзки на общинар с кмета"}
{"url": "http://www.mediapool.bg/yu-tyub-sabirala-nezakonno-danni-za-detsa-news277774.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОнлайн платформата \"Ю Тюб\" (You Tube) е събирала незаконно данни за деца, за да ги използва с рекламна цел. Това твърдят 23 американски неправителствени организации за защита правата на децата и на дигиталните права, предадоха агенциите.\r\n\tТе са внесли жалба във Федералната комисия по търговия на САЩ и настояват да бъде проведено разследване по случая.\r\n\tНеправителствните организации обвиняват платформата и нейния собственик  - компанията \"Гугъл\" (Google), че събират личните данни на деца и ги използват при насочването на определени реклами според интересите на потребителите, което е незаконно според американското законодателство.\r\n\tСъздава се база данни с местоположението на непълнолетните, за устройството, от което влизат в интернет, или за телефонните им номера. Това се прави без да е поискано предварително съгласието на родителите, твърдят от организациите.\r\n\tАдвокатите им настояват, че подобни практики са в разрез със закон от 1998 г., който забранява сайтове, предназначени за деца или за които се знае, че са използвани от деца, да събират или да използват лични информации без съгласието на родителите.\r\n\tОт \"Ю Тюб\" заявиха, че защитата на децата и на техните семейства е приоритет.", "date": "2018.04.10", "title": "\"Ю Тюб\" събирала незаконно данни за деца"}
{"url": "http://www.mediapool.bg/trus-ot-47-po-rihter-razlyulya-tsentralna-italiya-news277775.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение с магнитуд от 4.7 по скалата на Рихтер е регистрирано в Централна Италия в 5:11 часа местно време. Това показват данните на Европейския средиземноморски сеизмологичен център.\r\n\tЕпицентърът на труса е бил на 138 км северно от столицата Рим и на 53 км източно от Перуджа.\r\n\tКъм момента не се съобщава за жертви, пострадали или нанесени материални щети.", "date": "2018.04.10", "title": "Трус от 4.7 по Рихтер разлюля Централна Италия"}
{"url": "http://www.mediapool.bg/peeshta-kravichka-vdigna-na-krak-ohranata-na-sadebnata-palata-news277807.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОхраната на Съдебната палата бе вдигната на крак, след като скенерът там засече подозрителна пратка, която се оказа детска играчка - плюшена крава с батерии.\r\n\tСпоред първоначалната информация, изтекла в БНР и БНТ, пакетът е бил за главния прокурор.\r\n\tПо информация на радиото при преминаването си през скенер пратката е реагирала като е дала сигнал за наличие на рискови вещества. Според БНТ проверката на скенер е установила, че вътре в пакета има кукла, омотана с кабели, контакти и щепсели.\r\n\tЕкипи на МВР и ДОТИ пристигнаха на място, където провериха съмнителния пакет.\r\n\tСапьорите установили, че в него има детска играчка – пееща кравичка.\n\n\r\n\tПолучател бил служител в администрацията, който е поръчал играчката онлайн.\r\n\tПакетът бе оставен на служебния вход от към ул \"Алабин\" и за кратко районът около него бе отцепен. Съдебната палата обаче не бе евакуирана.", "date": "2018.04.10", "title": "Пееща кравичка вдигна на крак охраната на Съдебната палата"}
{"url": "http://www.mediapool.bg/stotitsi-otmeneni-poleti-na-aviokompaniite-lufthanza-i-er-frans-zaradi-stachka-news277772.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици полети са отменени на авиокомпаниите \"Луфтханза\" и \"Ер Франс\" заради стачка, предадоха информационните агенции.\r\n\tГерманските и френските служители настояват за повишаване на възнагражденията.\r\n\tПоне 800 полета на \"Луфтханза\" от и до летищата във Франкфурт, Мюнхен, Кьолн и Бремен са  отменени във вторник.\r\n\tЗасегнатиса над 90 000 пътници, като за тях са предвидени алтернативни варианти.\r\n\tОт Министерството на външните работи съветват българските граждани, които имат закупени билети за днешни полети на \"Луфтханза\", предварително да се информират за статуса им от съответните летища.\n\n\r\n\tОт \"Ер Франс\" обявиха, че въпреки протеста ще бъдат реализирани 75% от планираните полети. Нови стачни действия ще има в сряда, на 17 и 18 април и на 23 и 24 април.\r\n\tОт сряда се очаква всички полети на германския авиопревозвач да се изпълняват по разписание.\r\n\tОт основния профсъюз в Германия \"Верди\" заявиха, че преговорите между 10 и 13 април имат за цел да увеличат натиска върху работодателите, за да \"дадат на работниците от публичния сектор дял в доброто икономическо представяне\" в най-голямата европейска икономика.\r\n\tПредставителите на работниците от \"Верди\", сдружението на учителите GEW и федерацията на държавните служители DBB искат 6% увеличение на заплатите или увеличение на заплатите от поне с 200 евро за 2.3 милиона души, работещи за федералните и местни правителства в Германия.\r\n\tТе бяха окуражени от успеха на силния металургичен съюз IG Metall, който спечели 4.3% увеличение на заплатите.\r\n\tПоследният кръг от разговори между синдикатите от публичния сектор и техните работодатели е планиран за 15-16 април.\r\n\t\"Предупредителните стачки\", които траят по няколко часа, са традиционно загряване на преговорите за заплати в Германия.\r\n\tАко преговорите се провалят, синдикатите могат да прибягнат до по-агресивни, по-дълготрайни видове стачки.", "date": "2018.04.10", "title": "Стотици отменени полети на авиокомпаниите \"Луфтханза\" и \"Ер Франс\"  заради стачка"}
{"url": "http://www.mediapool.bg/balgarin-e-arestuvan-v-dobrich-po-iskane-na-sasht-news277776.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвадесет и девет годишният Желяз Андреев от Добрич е задържан в родния си град на 7 април по искане на прокуратурата в Маями, съобщи говорителят на главния прокурор Румяна Арнаудова пред Нова телевизия.\r\n\tАрестът е заради разследване на 11 души, които са обвинени, че са нарушили ембаргото за търговия със Сирия. Петима от тях са българи. Според обвинението те са работили в кол център в София, през който са продавани части за самолетите на сирийските авиолинии. САЩ смятат, че са свързани с терористична дейност.\r\n\t\"Установено е от доказателствата, които колегите от Щатите са ни пратили, че става въпрос за извършване на сделки в периода от юни 2013 до 2015 г. от няколко лица, сред които е и българският гражданин, който сме задържали. С части за самолети със сирийски субекти, за които обаче има влязъл в сила закон за ембарго. Предстои екстрадиционна процедура”, каза Румяна Арнаудова.\r\n\tОчаква се днес съдът в Добрич да разгледа искането на Върховната касационна прокуратура за задържането на Желяз Андреев за 60 дни в ареста, докато се вземе окончателно решение по искането за екстрадиране в САЩ.\r\n\tПриятелката на Желяз Андреев – Милена Здравкова, разказа пред бТВ, че той е разбрал за разследването случайно през 2015 г. Тя го познава от 2013 г., когато работили заедно в кол центъра в София. \"Всеки от нас е контактувал с клиенти по списък, даден му от отдел \"Продажби\", каза Здравкова.\n\n\r\n\tСпоред нея задържаният Андреев е бил служител на ниско ниво в кол центъра и технически е обработил продажбата на резервна част за сирийските авиолинии.\r\n\tФирмата, за която работели, била регистрирана в София със седалище в Маями. \"Нашите договори бяха по българското законодателство и не сме подозирали, че трябва да се съобразяваме с чужди закони\", твърди Здравкова.\r\n\tАдвокатът на Желяз Андреев коментира че доколкото му е известно, управителите на дружеството излежават двугодишни присъди в САЩ. \"От известно време Желяз фигурира в черен списък, който е публикуван в интернет и се поддържа от федералното правителство на Щатите. Списъкът визира лица, които или са престъпници, или са уличени в съдействие на подобни групи. Миналата седмица Желяз дойде при мен да изчистим този проблем. В момента се намира в ареста\", каза адвокатът му пред Нова телевизия.\r\n\tВъв \"Фейсбук\" е създадена група в подкрепа на Желяз Андреев.", "date": "2018.04.10", "title": "Българин е арестуван в Добрич по искане на САЩ"}
{"url": "http://www.mediapool.bg/bulgaria-otkriva-posolstvo-v-oae-news277777.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария открива посолство в Обединените арабски емирства във вторник, съобщи БНР.\r\n\tВъншният министър Екатерина Захариева ще присъства на официалната церемония в Абу Даби.\r\n\tБългария и Обединените арабски емирства установяват дипломатически отношения през 1991 г., но досега страната ни нямаше представителство там.\r\n\tЗа откриването на посолството в края на миналата година правителството отпусна 578 хил. лева.\r\n\tЗа посланик на България в Абу Даби е назначен Богдан Коларов, който преди това бе генерален консул в Дубай.", "date": "2018.04.10", "title": "България открива посолство в ОАЕ"}
{"url": "http://www.mediapool.bg/trima-ot-nobelovata-komisiya-za-literatura-napuskat-v-znak-na-protest-news277778.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима членове на тайната комисия, която излъчва Нобеловия лауреат за литература, са подали оставка. Причината, посочена от тях, е несъгласие с решенията на Шведската литературна академия.\r\n\tПитър Ингланд, Клас Йостергрен и Киел Еспмарк са първите в историята на отличията, които напускат 18-членното жури, тъй като постът е до живот, а оставки досега не е имало, съобщи британският \"Гардиън\", предаде \"Площад Славейков\".\r\n\tЕдинственият подобен случай е през 1989 г., когато аятолах Хомейни отправя призив за смъртта на Салман Рушди заради публикуването на \"Сатанински строфи\", а от литературната комисия, която номинира лауреатите за Нобелова награда, не реагират. Тогава трима от съдиите подават оставка в израз на възмущението си, но тя бива отхвърлена.\r\n\tТримата, напускащи комисията сега, дават малко детайли за решението си.\r\n\t\"Шведската академия от много време има сериозни проблеми. Сега се опита да ги разреши, като постави неизвестни пред собствения си устав, което е предателство към основателя и патрона ѝ и не на последно място към мисията да е представител на гения и вкуса. Затова аз реших, че не желая повече да съм част от дейностите ѝ. Ставам от масата, вън от играта съм\", коментира Клас Йостергрен пред шведски вестник.\n\n\r\n\tПитър Ингланд оправдава оставката си с това, че \"се взеха решения, в които аз не вярвам и не мога да защитя, поради което реших да не участвам занапред в работата на Шведската литературна академия\". Става въпрос за обвиненията в сексуално насилие на 18 жени през 2017-а срещу ръководителя на Стокхолмския културен център, чието име все още не е известно. Нито една от пострадалите жени не подава сигнал до полицията. Директорът на Културния център отрича престъпленията и все още не е осъден по нито едно от обвиненията. Въпреки това Академията прекъсва всякакви връзки с човека и започва разследване какво влияние е оказвал над членовете на литературната институция.\r\n\tКатарина Форстенсон, също член на шведската институция, се оказва в близки приятелски отношения с обвинения директор на Културния център. Налага се гласуване дали тя да бъде отстранена от Академията – напусналите трима членове гласуват за освобождаването ѝ, но се оказват малцинство, пише \"Вашингтон поуст\".\r\n\tСпоред Андърс Олсън, членуващ от години в Шведската академия, оставките на тримата напуснали комисията са в знак на протест, че гласът им не се взима под внимание.\r\n\t\"Достойнството дава живот на Шведската академия. Когато водещите гласове в нея поставят приятелството и други нерелеавантни съображения пред достойнството, тогава аз не мога да участвам в работата им\", казва в писмено изявление Киел Еспмарк – третият, който напуска.\r\n\tСпоред шведски медии, 18-членното жури ще обмисли дали занапред да не промени правилата си така, че напускането на поста да е възможно и заместването на членове – разрешено.", "date": "2018.04.10", "title": "Трима от Нобеловата комисия за литература напускат в знак на протест"}
{"url": "http://www.mediapool.bg/edna-chetvart-ot-zhilishtata-vav-varna-se-kupuvat-za-otdavane-pod-naem-news277779.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад една четвърт (26%) от сделките във Варна от началото на годината досега са с инвестиционна цел за отдаване под наем. Причината е силният туристически сезон през изминалата година и положителните очаквания за предстоящия летен сезон. Това казва Делян Димитров, регионален директор на \"Имотека\" за Варна.\r\n\tКомпанията, която е част от холдинга за недвижими имоти \"Ей Джи Кепитъл\" (AG Capital), отвори офис преди година в морския град. \"Имотека\" отчита засилената активност на купувачите през първото тримесечие на 2018, като търсенето изпреварва предлагането. Покачването в броя сключени сделки във Варна е около 5-6% и очакванията са този ръст да бъде устойчив през цялата година.\r\n\t\"Пазарът на жилища в цялата страна се движи нагоре и тази тенденция се усеща най-вече в големите градове. Достъпните кредити продължават да активизират клиентите, които дълго време са отлагали покупка, а растящите доходи им дават увереност, че ще могат да изплащат дългосрочно заемите си\", коментира Люба Атанасова, изпълнителен директор на \"Имотека\".\r\n\tВътрешната миграция в страната също оказва влияние върху жилищния пазар. Заради икономическото си развитие Варна привлича все повече хора от Добрич, Шумен, Разград и Силистра.\r\n\tТези, които решават да се преместят, обикновено първо наемат жилище и едва след като се установят предприемат покупка, казва Делян Димитров.\n\n\r\n\tОт компанията отчитат ръст на цените на жилища с между 8-10% спрямо началото на 2017 г. За първото тримесечие на 2018 средната цена за квадратен метър е 827 евро/кв.м. Година по-рано средната стойност е 761 евро/кв.м. Най-сериозно покачване има в централните райони, където и интересът на купувачите е най-висок, а предлагането по-ограничено.\r\n\t\"Поскъпването на имотите във Варна е умерено, следвайки движението на цените в по-големите градове в страната. С подобряването на баланса между търсенето и предлагането цените ще станат още по-устойчиви. Очакваме през 2018 г. да се реализират значителен брой жилищни проекти, с които да се задоволи част от търсенето на пазара\", посочва Делян Димитров.\r\n\t\r\n\t \r\n\t \r\n\t \r\n\t \r\n\t \r\n\t \r\n\t \r\n\t \r\n\t \r\n\t \r\n\t \r\n\t\r\n\tОт особено значение за купувачите при избора на жилище е локацията. Най-предпочитани са кварталите Център, \"Бриз\", \"Левски\", \"Възраждане\" и \"Чайка\".\r\n\t\"Източните райони се търсят предимно заради близостта до центъра и Морската градина, но разширяването на града в тази посока е невъзможно. Това ограничава допълнително клиентите, които държат на добрата гледка\", пояснява Делян Димитров.\r\n\tЦената и разпределението също оказват сериозно влияние при покупка, но част от купувачите са склонни да направят компромис, допълват от \"Имотека\". \r\n\tСпоред данните на компанията най-много сделки са сключени за двустайни и тристайни апартаменти. Все пак през първите три месеца лек превес имат жилищата с една спалня с дял от 37%.\r\n\tПри ценовото разпределение значително се повишава делът на покупко-продажбите между 50 000 и 70 000 евро. За 2018 г. той достига 38%, а година по-рано е бил близо една четвърт. При сделките между 30 000 и 50 000 евро пък се наблюдава продължаващ спад спрямо 2017 г.\r\n\t\"Двустайните жилища в града се реализират за около 50 000 – 55 000 евро, а тристайните – в рамките на 70 000 евро\", посочва Димитров. \r\n\tАктивният пазар се вижда и в кратките срокове за сключване на сделки – близо две трети от купувачите намират търсения имот в рамките на месец и около 40% от жилищата се реализират за по-малко от 30 дни.\r\n\tНай-много покупко-продажби – 40% са осъществени без отстъпка. Други една четвърт от сделките са реализирани с коментар по цената между 1000 и 5000 евро, а отстъпките под 1000 евро са над една пета.\r\n\t\"Продавачите стават все по-добре ориентирани и запознати със състоянието на пазара, заради което повечето предлагани имоти са на разумни цени и не се наблюдава сериозно разминаване между очакванията на двете страни\", коментира Димитров.\r\n\tКупувачите във Варна най-често са на възраст между 30 и 50 години. Обикновено това са семейства с деца, които търсят място за живеене. Покупките от чужденци са незначителен дял, като интересът е предимно от руски граждани.", "date": "2018.04.10", "title": "Една четвърт от жилищата във Варна се купуват за отдаване под наем"}
{"url": "http://www.mediapool.bg/tramp-obyavi-obiskiraneto-na-advokata-mu-ot-fbr-za-ataka-sreshtu-sasht-news277786.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФБР извърши обиск в офиси и в жилището на Майкъл Коен, дългогодишен личен адвокат на президента Доналд Тръмп. Били са конфискувани документи, сред които кореспонденция между Коен и Тръмп, както и такива, свързани с плащане на порноактрисата Сторми Даниълс.\r\n\tАдвокатът на Коен Стивън Райън съобщи, че прокуратурата е извършила обиските отчасти въз основа на информация, получена от офиса на специалния прокурор Робърт Мълър, който разследва предполагаемото наговаряне между представители на предизборния щаб на Тръмп и Русия по време на изборите в САЩ през 2016 година.\r\n\tОбискът не е бил пряко свързан с разследването, но е бил обоснован с информация, която Мълър е предоставил на прокурорите в Ню Йорк.\r\n\tПрезидентът Тръмп осъди действията на спецслужбите като позорни, а самия обиск нарече \"лов на вещици\" и \"атака срещу нашата страна\"\r\n\tРайън съобщи, че са били иззети поверителни разговори между Коен и негови клиенти. По данни на в. \"Ню Йорк таймс\", който пръв съобщи за обиска, са били конфискувани имейли, данъчни декларации и бизнес документи.\n\n\r\n\t\"Иззета е защитена от закона кореспонденция между адвокат и клиента му. Такива действия от страна на правителството са неуместни и заради това, че г-н Коен напълно сътрудничи с всички правителствени структури, предаде на Конгреса няколко хиляди незащитени документи и даде показания под клетва\", заяви Райън.\r\n\tКоен е в центъра на скандал, отнасящ се до плащането на сума от 130 000 долара на порноактрисата Сторми Даниълс. Тя твърди, че през 2006 г. е имала връзка с него и е получила парите малко преди президентските избори през 2016 г., за да запази мълчание, припомня Ройтерс. Коен заяви, че е платил сумата от собствения си джоб. Президентът Доналд Тръмп заяви, че не е знаел за плащането.\r\n\tЗапознат с разследването източник съобщи, че при обиска в понеделник ФБР и прокуратурата са търсили и имейли, разменени между Коен и бившата директорка на комуникациите на Белия дом Хоуп Хикс, отнасящи се до състояла се през 2016 г. среща между зетя на президента Джаред Къшнър, сина му Доналд Тръмп-младши и руснаци, обещали компрометираща информация за съперничката на Тръмп Хилари Клинтън. Подобни имейли не са защитени от разпоредбите, които предпазват разговорите между адвокат и негов клиент.\r\n\tВ изявление пред журналисти в Белия дом, Тръмп нарече екипа на специалния прокурор Робърт Мълър \"най-предубедената група хора\". Президентът повтори, че според него министърът на правосъдието и главен прокурор на САЩ Джеф Сешънс не е трябвало да се отказва от надзорните си правомощия по отношение на това разследване.\r\n\tПо данни на в. \"Вашингтон пост\" Коен е разследван за нарушаване на закона за финансиране на кампаниите и банкова измама.\r\n\tОбискът може да увеличи натиска на правосъдието спрямо президента, тъй като включва документи на дългогодишния му адвокат и е знак за втори център на разследвания в Ню Йорк, паралелно с разследването на Мълър, водено във Вашингтон, отбелязва Ройтрес.\r\n\tЗапитан дали ще уволни Мълър, Тръмп повтори, че случващото се е позор и \"ще видим какво ще се случи\".\r\n\tПрезидентът не може директно да уволни Мълър, но може да нареди това на заместник-главния прокурор Род Розенщайн, който наблюдава разследването на специалния прокурор Мълър за руската намеса. Ако Розенщайн откаже да изпълни нареждането, Тръмп може да уволни него, отбелязва Ройтерс.\r\n\tЛидерът на демократите в Сената Чък Шумър предупреди Тръмп да не прави това.\r\n\tСъгласно федералните регулации, ако Мълър попадне на информация, която не е пряко свързана с воденото от него руско разследване, той трябва да съобщи това на Розенщайн, който или да нареди на Мълър да разследва случая или да го предаде на друг орган.\r\n\tПо данни на агенция Блумбърг Мълър може би е предал информация за Коен на зам.-главния прокурор Род Розенщайн, който след това я изпратил на прокурора на южния окръг на щата Ню Йорк.", "date": "2018.04.10", "title": "Тръмп обяви обискирането на адвоката му от ФБР за \"атака\" срещу САЩ"}
{"url": "http://www.mediapool.bg/emigrantite-sa-pratili-v-bulgaria-nad-1-mlrd-evro-prez-2017-news277781.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарите, които работят зад граница, са пратили на близките си у нас над 1.15 млрд. евро за миналата година. Това е с 284 млн. евро повече спрямо 2016 г., когато сумата на преводите възлиза на 869 млн. евро. Това показват предварителните данни на Българска народна банка (БНБ).\r\n\tСредствата изпратени от сънародниците ни в чужбина са повече от чуждите инвестиции в страната за 2017 г., които възлизат на близо 902 млн. евро.\r\n\tСпоред данните на БНБ чуждестранните вложения за миналата година се насочват предимно към преработващата промишленост.\r\n\tПреводите от емигрантите пък отиват директно в потреблението – за покриване на текущи разходи, здравеопазване, образование и погасяване на кредити. Част от средствата се използват и за започване на малък или семеен бизнес.\r\n\tНай-много средства идват от българите в САЩ, Испания и Гърция.\r\n\tДанните на БНБ показват още, че сумите, които българите изпращат в родината си постепенно се възстановяват до предкризисните нива от 2007 и 2008 г. Това обаче не се случва с чуждите инвестиции, които са предимно под формата на дългови инструменти, което означава, че са краткосрочни и нямат дългосрочна перспектива за развитие. \n\n\r\n\tДанните на БНБ отчитат само парите, изпратени по банков път и чрез дружества за парични трансфери. Не е ясно какви суми влизат у нас в брой или какви стоки, купени зад граница, идват в страната.", "date": "2018.04.10", "title": "Емигрантите са пратили в България над 1 млрд. евро през 2017"}
{"url": "http://www.mediapool.bg/shtom-ne-e-myusyulmanska-otrepka---palna-skuka-news277782.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Ислямистки атентат в Германия!\" - така социалните мрежи в България (пък и другаде по света) се нагорещиха до червено след съботната новина от Мюнстер. Над тази реакция си струва да поразсъждаваме поне по три причини. Първо: престъпната безотговорност, с която потребителите пускат в оборот една фалшива новина. Второ: безсилието на професионалните медии и на разумните наблюдатели, които часове наред трябваше да водят отчаяна битка срещу лавината от лъжи и омрази. И трето: обидният факт, че интересът към новината се изпари в мига, когато полицията разкри идентичността и мотивите на престъпника.\r\n\t\"Във Фейса мога да си дрънкам каквото си искам\" - тази нагласа е колкото позната, толкова и опасна. Тоталната безотговорност на мнозина потребители в социалните мрежи може да навреди не само на тях самите, както в случая с \"Кеймбридж Аналитика\". Тя създава, особено във Фейсбук, една отровна атмосфера на всепозволеност, в която фалшивите новини се разпространяват като летен пожар, а личните страхове, фобии и комплекси набъбват до налудничави теории за световни заговори и манипулации. И по всичко това се лепят милиони тъй желани вдигнати палци…\r\n\tТерорът на фобиите и омразите в социалните мрежи може да сломи волята дори на най-добросъвестния журналист или коментатор. Защото в мига, когато се опиташ да противостоиш с факти и с разумни аргументи, върху теб се изливат обичайните \"Кой си ти, бе?\", \"Кой ти плаща?\", \"Ние сме народът, стига сте ни манупилирали!\".\r\n\tНавремето интернет възникна като \"машина\" за разпространяване на информация. Днес социалните мрежи са \"машини\" за разпространяване на емоции. Още по-лошо е, че стотици милиони потребители не правят разлика между едното и другото. И мигом \"набиват канчето\" на всекиго, който се опита да внесе малко ред в обърканите мозъци. Така априори обречени на неуспех се оказаха усилията да се възразява срещу фалшивата новина, че извършителят от Мюнстер бил кюрд. Или пък срещу още по-глупавото твърдение, че атентатът нарочно е извършен по Великден. За сведение: германският Великден беше седмица по-рано.\r\n\tА ето и най-лошото: в Мюнстер загинаха двама невинни, повече от 20 бяха ранени. Истинска човешка трагедия, скръб и мъка за пострадалите и за техните близки. А хищническият дискурс в социалните (но и в булевардните) медии отегчено извърна глава. Щом извършителят не е фалшив бежанец, ислямист или някаква друга \"мюсюлманска отрепка\", щом не обслужва злобата и апокалиптичните ни фантазии, човешката трагедия изобщо не е интересна. И както толкова пъти досега, днес отново се оказва, че милионите жертви на автомобилни катастрофи, десетките хиляди убити с огнестрелно оръжие в мирно време, пострадалите при нападения, извършени от психически неуравновесени престъпници - всички тези кръвопролития влизат в обичайния дневен ред, те са \"скучни\" и пренебрежими. Просто защото не се вписват в отровния светоглед, разпространяван не само в мрежите, но и от водещи политици като Орбан, Качински или Льо Пен. И от \"Алтернатива за Германия\", чиято видна представителка Беатрикс фон Щорх по наивен начин се опита все пак да нагласи фактите към идеологията на омразата, разпространявана от споменатите популисти.\r\n\tПсихолози твърдят, че милионите зли, агресивни и налудничави потребители в социалните мрежи иначе, в аналоговия живот, са съвсем нормални и безобидни хора. Дано да е така. Защото ако не е, следващата (световна?) война ще бъде предизвикана не от геополитически интереси, не от идеологически сблъсък или от алчността на военно-промишления комплекс, а от масовата безотговорност на \"дигиталните диваци\".", "date": "2018.04.10", "title": "Щом не е \"мюсюлманска отрепка\" - пълна скука"}
{"url": "http://www.mediapool.bg/yuliya-skripal-e-izpisana-ot-bolnitsata-news277780.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮлия Скрипал, дъщерята на бившия руски шпионин Сергей Скрипал, е изписана от болницата в Солсбъри, където заедно с баща си бе лекувана след отравяне с нервнопаралитичното вещество \"Новичок\". Това потвърди във вторник медицинският директор на болницата Кристин Бланшар.\r\n\t \r\n\tСлед като напуснала болницата в понеделник, тя е отведена на безопасно място, съобщи Би Би Си, позовавайки се на свои източници.\r\n\t \r\n\tЮлия Скрипал дойде в съзнание на 27 март и започна да говори.\n\n\r\n\t \r\n\tНейният баща остава в болницата, откъдето миналата седмицата съобщиха, че състоянието му бързо се подобрява.\r\n\t \r\n\tСергей и Юлия Скрипал бяха приети в болницата на 4 март, когато бяха открити в безсъзнание на пейка в градчето Солсбъри в югозападна Англия. Предполага се, че отровното вещество е било под формата на гел и е намазано на входната врата на жилището на семейство Скрипал.\r\n\t \r\n\t\"Вече изписахме Юлия\", каза пред репортери Кристин Бланшар. \r\n\t \r\n\t\"При баща й също има добър напредък. В петък обявих, че той вече не е в критично състояние. Макар и да се възстановява по-бавно от Юлия, се надяваме и той да може да напусне болницата, когато моментът за това бъде подходящ\", каза Бланшар и допълни , че Юлия Скрипал напуснала болницата снощи, след като реагирала \"изключително добре\" на лечението.\r\n\t \r\n\tМалко по-късно руското посолство в Лондон поиска британските власти незабавно да покажат доказателства, че \"нещата около Юлия Скрипал се случват по нейна воля\", предаде ТАСС, като се позова на дипломатическата мисия.\r\n\t \r\n\t\"Поздравяваме Юлия за оздравяването й. Въпреки всичко са ни нужни незабавни доказателства, че това, което се прави с нея, става по нейна воля\", се казва в изявлението.\r\n\t \r\n\tЛондон обяви, че най-вероятно зад атаката стои Кремъл, но Русия категорично отрича да е замесена в случая.\r\n\t \r\n\tПокушението срещу бившия руски двоен агент и дъщеря му предизвика най-голямата дипломатическа криза след Втората световна война, след като 29 държави изгониха над 150 руски дипломати в знак на солидарност с Великобритания.\r\n\t \r\n\tМосква изгони реципрочно западни дипломати.", "date": "2018.04.10", "title": "Юлия Скрипал е изписана от болницата"}
{"url": "http://www.mediapool.bg/mo-shte-remontira-i-ruskite-shturmovatsi-su-25-news277783.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като подготви ремонта на старите съветски изтребители МиГ 29, военният министър Красимир Каракачанов има намерението да налее още средства и в старите щурмоваци Су 25.  Той съобщи пред БНТ, че в момента летят четири машини Су 25 от общо 14, но министерството има амбиция да бъдат вдигнати във въздуха и останалите. \r\n\t \r\n\tТой не уточни обаче кога и как ще се случи това. Според авиоексперти МО ще трябва да се влезе в контакт с руския производител \"Сухой\", с който да се преговаря за поддръжката на машините. \r\n\t \r\n\tВъзможно е част от нея да бъде извършена и в наскоро национализирания авиозавод \"Авионамс\". \n\n\r\n\t \r\n\tКаракачанов вече сключи договор с руската корпорация РСК МиГ за ремонта на старите изтребителите МиГ 29, чиято цена през годините ще достигне до 81 млн. лева.  Авиоексперти, сред които и президентът Румен Радев, оспориха мащаба на поръчката, като посочиха, че приоритетно трябва да се мисли за покупката на нова техника.\r\n\t \r\n\tСега Каракачанов уточни, че евентуалният ремонт на Су 25 ще излезе по-евтино. \r\n\t \r\n\tТой даде подробности и около проекта за купуването на нов тип изтребители, който се очаква след известно отлагане до края на месеца да бъде разгледан от правителството. \r\n\t \r\n\tКаракачанов обясни, че ще се търси информация за от по-голям кръг държави и фирми. \r\n\t \r\n\tПроектът  е на финалната права, но миналата година парламентарна проверка установи нередности в организирането му, довели до декласиране на офертата за изтребители Ф 16, и препоръча да се съберат нови оферти.\r\n\t \r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\", но в крайна сметка кръгът ще бъде разширен. \r\n\t \r\n\tКаракачанов обясни, че в проекта ще влязат и френските изтребители \"Рафал\", американските Ф 18, които обаче са непосилно скъпи за България, модернизирани Ф-16 от Израел и нови \"Юрофайтър\" от Германия. \r\n\t \r\n\tФинансовата рамката на проекта е 1.5 млрд. лева\r\n\t \r\n\tДо края на април в Министерския съвет ще влезе и проектът за бронирани машини за Сухопътните войски, който ще излезе над 1.2 млрд. лева. \r\n\t \r\n\tКаракачанов обясни, че и тука ще се търсят възможно най-много оферти. \r\n\t \r\n\tОсновното изискване на МО ще бъде те да се сглобяват и ремонтират в България. \r\n\t \r\n\tКаракачанов уточни, че в крайна сметка ще тръгне и проектът за новите кораби. По думите му проектът в момента се коригира и до май ще е готов. \r\n\t \r\n\tСделката за строителството на два нови военни патрулни кораба за общо 820 млн. лева пропадна, след като спечелилата фирма МТГ \"Делфин\", която единствена бе подала оферта, се отказа изненадващо в последния момент.\r\n\t \r\n\tОфициалната причина за конфуза, посочена от МО, бе начисляването на ДДС върху военните проекти.\r\n\t \r\n\tСпоред военни експерти обаче дори и с 820 млн. лева строителството на два нови модерни военни патрулни кораба би било предизвикателство за която и да е компания.", "date": "2018.04.10", "title": "МО ще ремонтира и руските щурмоваци Су 25"}
{"url": "http://www.mediapool.bg/patnitsite-na-letishte-sofiya-se-uvelichili-s-blizo-8-prez-mart-news277784.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъст от 7.8 на сто на пътниците, преминали през март на летище София, спрямо година по-рано, отчете държавният оператор във вторник.\r\n\tДанните на аеропорта сочат, че по-голямата част от трафика – 67 на сто, е преминал през по-новия Терминал 2, а останалите - през стария Терминал 1.\r\n\tВ резултат на новооткритите дестинации и увеличени полети по международни дестинации, пътникопотокът по външните редовни линии е нараснал с 52%. През последната седмица на март бяха открити нови линии до Любляна, Ница и Пафос и бяха увеличени полетните честоти до Атина, Доха, Лисабон, Малага и Франкфурт, припомня дружеството.\r\n\tС 62 процента повече са пътувалите през март по вътрешни линии и техният брой е 24 хил. пътника спрямо 15 хиляди през март 2017 г. Постоянният ръст на пасажери по вътрешни полети се дължи в голяма степен на навлизането на втори превозвач по линията София – Варна от края на март 2017 г.\r\n\t \r\n\tПри пътуващите с международни чартърни полети също се забелязва значителен ръст от  47%. През изминалия месец най-атрактивни са били пътуванията до Кайро и Хургада в Египет, както и до израелския град Тел Авив.\r\n\tПрез март 2018 г. от летище София са излетелите и кацнали 4 781 самолети, което е увеличение от 2.5% спрямо същия месец на 2017 г. В отчитания период са били обработени общо 1890 тона товарни и пощенски пратки, което е ръст от 8.5%, сочат още данните на летището.", "date": "2018.04.10", "title": "Пътниците на Летище София се увеличили с близо 8% през март"}
{"url": "http://www.mediapool.bg/dete-e-nahapano-ot-kuche-v-sofiya-news277785.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШестгодишно дете е в болница, след като е било нападнато от домашно куче в понеделник вечерта в столичния квартал \"Гоце Делчев\", съобщи БНР.\r\n\tИнцидентът е станал в двора на 121-о училище. Кучето - ротвайлер, е било без намордник.\r\n\tСвидетел на нападението е станал бащата на 6-годишното момченце, който се е опитал да го спаси.\r\n\tПолицията е задържала двама души - собственика на животното и човека, който го е разхождал.", "date": "2018.04.10", "title": "Дете е нахапано от куче в София"}
{"url": "http://www.mediapool.bg/trevozhen-ot-provokatsii-na-balkanite-borisov-prizova-za-razum-news277771.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският премиер Бойко Борисов призова всички лидери на Балканите да проявят разум и да устоят на зачестилите напоследък провокации и конфликти в региона. Той стори това след среща с президента на Сърбия Александър Вучич във вторник, в Мостар на която бяха обсъдени ситуацията в региона и развитието на инфраструктурните проекти, които осигуряват свързаност между балканските държави и останалата част от Европа.\r\n\tБорисов е специален гост на 21-ия Международен икономически панаир в Мостар, който се открива по-късно през деня. Изложението си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани.\r\n\t\"През последните няколко години всички с радост наблюдаваме как икономиката и инвестициите вървят нагоре. В едно нещо съм абсолютно убеден – ЕС иска мир и просперитет на Балканите. За другите големи играчи на международната сцена – надявам се да е така\", каза Борисов на съвместната си пресконференция с Вучич, цитиран от правителствената информационна служба.\r\n\tПо думите му провокациите и конфликтите в региона напоследък тревожат всички. , коментира Борисов, визирайки инцидентите и словесните престрелки между Сърбия и Косово, липсата на съгласие по промените в изборния закон на Босна и Херцеговина, напрежението около Кипър и Гърция, войната в Сирия. Той приветства усилията на сръбския президент Вучич за запазване на спокойствието в преговорния процес с Прищина и на мира., каза премиерът Бойко Борисов и посочи, че ще потърси разговори по темата с президента на страната Хашим Тачи.\r\n\tПрезидентът Вучич също заяви, че страната му е за мир и стабилност в региона и че Сърбия ще продължи да търси начин за намиране на компромис в решаването на проблемите между Белград и Прищина. Той подчерта, че на Балканите не са необходими сблъсъци. , каза Вучич и допълни, че ще иска намеса на международната общност за запазване на мира в региона.\r\n\tБорисов изрази оптимизъм за провеждането на Срещата на върха в София за Западните Балкани, въпреки че някои държави не са признали Косово. „Надявам се да намерим път да се решат тези проблеми, защото на 17 май трябва да влезем в Съвета с оптимизъм, с решени проблеми. Ние, политическият елит, сме отговорни за това. Всичко друго е егоистично, всичко друго няма значение. Който го допусне, той ще завлече всички“, подчерта министър-председателят Бойко Борисов., посочи Борисов като припомни, че именно този град в Босна и Херцеговина е символ на войната отпреди 20-ина години, която спря развитието на региона.\r\n\tСъщите послания Борисов отправи и предишната вечер при срещата си  с Драган Чович - член на Председателството на Босна и Херцеговина. \"На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир\", каза българският премиер.\r\n\tВ тази толкова важна изборна година за Босна и Херцеговина по всякакъв начин ще се опитаме да помагаме за единството на държавата, каза още Борисов.\r\n\tС Чович той е обсъдил неусвоения потенциал на отношенията между България и Босна и Херцеговина, евроатлантическата перспектива на страните от региона и най-сериозният инструмент за гарантирането й – развитието на икономиката и на инфраструктурата., каза още Борисов., заяви Чович.", "date": "2018.04.10", "title": "Тревожен от провокации на Балканите, Борисов призова за разум"}
{"url": "http://www.mediapool.bg/ungarski-opozitsionen-vestnik-prekratyava-deinostta-si-news277787.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарският вестник \"Мадяр Немзет\", един от двата опозиционни ежедневника в страната, ще прекрати дейността си от утре, след като излизаше от печат 80 години, предаде Ройтерс, като се позова неговия издател.\r\n\t \r\n\tИзданието е собственост на магната Лайош Шимичка - някога съюзник на премиера Виктор Орбан, превърнал се в един от най-ярките му противници в кампанията за произведените в неделя парламентарни избори.\r\n\t \r\n\tКонсерваторите на Орбан спечелиха убедителна изборна победа.\n\n\r\n\t \r\n\tШимичка съобщи още, че ще затвори също така и радио Ланцхид, а новинарската телевизия Хир Ти Ви ще претърпи промени.", "date": "2018.04.10", "title": "Унгарски опозиционен вестник прекратява дейността си"}
{"url": "http://www.mediapool.bg/tramp-obmislya-voenen-otgovor-na-atakata-s-gaz-v-siriya-news277773.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп заяви, че заедно с военни командири разглежда варианти за отговор, включително военен такъв, на предполагаемото нападение с химическо оръжие, извършено в Сирия и обеща да вземе силно решение, съобщи Ройтерс.\r\n\t \r\n\tТръмп каза, че САЩ имат множество военни варианти в Сирия, но не уточни какви конкретни мерки обмисля. \r\n\t \r\n\tОчаква се решението да бъде взето съвсем скоро, добави той.\n\n\r\n\t \r\n\tПо време на тежкия разговор в Белия дом американските военни са изглеждали в състояние да изпълнят всякаква заповед за нападение. Американският боен кораб \"Доналд Кук\" бе на път в Източното Средиземноморие след междинно спиране в Кипър.  Ескадреният миноносец е въоръжен с крилати ракети \"Томахок\" - оръжието, избрано за американската атака преди година срещу военновъздушна база в Сирия след предполагаема атака с газ зарин срещу цивилни, отбелязва Асошиейтед прес. \r\n\t \r\n\t\r\n\t\tПри предполагаемата химическа атака в събота срещу Дума, последния анклав под бунтовнически контрол край Дамаск, са загинали най-малко 70 души, включително деца. Сирия обаче отрича да е имало подобно нападение. Русия също обяви, че сирийските власти не стоят зад подобна атака и обвини Вашингтон, че умишлено разпалва напрежение. \r\n\r\n\t \r\n\t\r\n\t \r\n\tПо-късно във вторник Белият дом обяви, че се отменя първата визита на Тръмп в Латинска Америка, тъй като той иска да \"ръководи американския отговор за Сирия“.\r\n\t \r\n\t\r\n\t\tПо план Тръмп трябваше да пристигне в петък за форума в Перу, след което да посети Колумбия. \r\n\t\r\n\t\t \r\n\t\r\n\t\t\"По искане на президента вместо него ще пътува вицепрезидентът. Президентът ще остане в Съединените щати да следи за американския отговор на Сирия и да наблюдава развитията по света\", каза в изявлението си говорителката на Белия дом Сара Сандърс. \r\n\r\n\t \r\n\t\r\n\t\tОбсъжданията в Белия дом дойдоха в момент, докато Русия и сирийските военни обвиниха Израел в ракетна атака призори срещу важна военновъздушна база в Централна Сирия. Те твърдят, че израелски изтребители са изстреляли ракети от въздушното пространство на Ливан. Сирийската държавна информационна агенция САНА първоначално заяви, че нападението срещу военновъздушната база Т4 вероятно е \"американска агресия\", но говорителят на Пентагона Кристофър Шъруд бързо отрече Съединените щати да стоят зад удара. Впоследствие агенция САНА обвини Израел.\r\n\t\r\n\t\t \r\n\t\r\n\t\t\r\n\r\n\t \r\n\tАко Тръмп реши да действа бързо, най-вероятният съюзник ще бъде Франция, а не Великобритания, заради опасения, свързани с получаването на позволение от парламента, каза източник на Асошиейтед прес. \r\n\t \r\n\t\"Ако в Сирия \"е пресечена червената линия, ще има ответни действия\", заяви говорител на френското правителство, цитиран от Франс прес.\r\n\t \r\n\tТой добави, че размяната на информация между президентите Еманюел Макрон и Доналд Тръмп \"априори потвърждава използването на химически оръжия\". \r\n\t \r\n\t\r\n\t\tВ същото време Франция обвини Русия пред Съвета за сигурност на ООН, че не може да не е знаела за бомбардировките на режима на Асад.\r\n\t\r\n\t\t \r\n\t\r\n\t\t\"Руската и иранската военна подкрепа е налична на място и във всички ешалони на сирийската военна машина. Никой сирийски самолет не излита без руският съюзник да бъде информиран\", каза френският представител в ООН Франсоа Делатр.\r\n\t\r\n\t\t \r\n\t\r\n\t\t\"Тези атаки (от 7 април - бел. ред.) са били извършени с мълчаливото или явното съгласие на Русия или въпреки нея и напук на нейното военно присъствие\", добави той.\r\n\t\r\n\t\t \r\n\t\r\n\t\tГерманският канцлевот своя страна каза, че наличните доказателства за употребата на химически оръжия са убедителни. По думите й доказателствата са \"много, много ясни\".\r\n\t\r\n\t\t \r\n\t\r\n\t\tТя допусна, че те може да бъдат проверени още веднъж, но изрази убеденост, че \"това няма да промени\" становището на Германия. \"Ужасяваща е ситуацията, когато след толкова много международни дискусии отново и отново се използва химическо оръжие\", каза Меркел и подчерта, че по този въпрос трябва да се говори \"с много ясен език\".\r\n\t\r\n\t\t \r\n\r\n\t\r\n\t \r\n\tРуската армия, която присъства в Сирия като ключов съюзник на Асад, твърди, че нейни офицери са посетили през уикенда обект в предградие на сирийската столица Дамаск и не са намерили никакви доказателства, потвърждаващи съобщенията за употреба на отровен газ. \r\n\t \r\n\tВасилий Небензя обвини Вашингтон, че преднамерено разпалва международно напрежение чрез заплахите срещу Русия в тон \"отвъд прага на допустимото дори в сравнение със Студената война\".\r\n\t \r\n\tТръмп обаче каза, че няма много съмнение в отговорността на Сирия за отявлената атака през уикенда, въпреки че правителството на Башар Асад отрече. \r\n\t \r\n\t\"За мен почти няма съмнение, но генералите ще разберат\", заяви той.\r\n\t \r\n\tКатегоричен в осъждането на, както изглежда, атаката с газ, Тръмп обърна внимание на снимките с мъртви и разболели се, и нарече нападението \"отвратително\", \"брутално\", \"ужасно\" и \"варварско\".\r\n\t \r\n\t\r\n\t \r\n\tНа този фон мониторингови организации съобщиха, че сирийските въоръжени сили и съюзниците им са поставени в пълна бойна готовност по цялата територия на Сирия и са евакуирали някои от военните си постове в очакване на възможни чуждестранни удари.\r\n\t \r\n\tСирийската армия е \"в пълна (бойна) готовност по всички свои летища, големи поделения в столицата Дамаск и околностите, в Хомс, както и в крайбрежните райони Латакия и Тартус\", каза Рами Абдел Рахман, директор на организацията Сирийски център за наблюдение на човешките права, цитиран от ДПА. \r\n\t \r\n\tАктивисти в източната провинция Дейр аз Зур заявиха, че сирийските въоръжени сили и съюзниците им са били видени да евакуират основните си военни контролно-пропускателни пунктове.\r\n\t \r\n\t\r\n\t \r\n\t поиска Съветът за сигурност да гласува във вторник предложена от Вашингтон проекторезолюция, с която да започне ново разследване кой трябва да бъде обвиняван за използването на химически оръжия в Сирия, предаде Ройтерс, цитирайки дипломатически източници.\r\n\t \r\n\tСАЩ са представили пред 15-членния съвет ревизиран вариант на проекторезолюция, която предложиха на 1 март. С нея се създава механизъм за разследване в Сирия.\r\n\t \r\n\tПостоянният представител на Русия в Съвета за сигурност Василий Небензя обаче заяви, че предложената проекторезолюция съдържа неприемливи елементи, които влошават нещата. \r\n\t \r\n\tТой изрази пред медиите опасения, че САЩ клонят към военен вариант и предупреди, че това би било много опасно \"не само за Сирия, а и за света\".\r\n\t \r\n\tАмериканският проект предвижда създаването на нова независима комисия за разследване на ООН на използването на химически оръжия в Сирия. Тя ще има мандат от една година, който може да бъде подновяван, съобщава АФП. В предложения от САЩ текст режимът в Дамаск се осъжда за предполагаемото нападение с химически оръжия в град Дума, за което се смята, че е причинило десетки жертви.\r\n\t \r\n\t\r\n\t \r\n\tРуският постоянен представител заяви в понеделник вечерта пред Съвета за сигурност, че сирийските власти не са извършвали нападения с химически оръжия и подчерта, че няма никакви доказателства за такива – нито свидетелски, нито тела на загинали, нито следи в почвата.\r\n\t \r\n\t\"Заявленията за предполагаемо нападение с химически оръжия в Дума са провокация, сложила начало на процес, който може да завърши много зле\", каза Небензя.\r\n\t \r\n\tТой добави, че предложеният от САЩ проект за резолюция не съответства на стандартите на Конвенцията на ООН за забрана на химическите оръжия и го определи като неприемлив.\r\n\t \r\n\tСпециалният представител на генералния секретар на ООН за Сирия Стафан де Мистура смята, че е необходимо да се проведе независимо разследване на съобщенията за използване на химическо оръжие в сирийския град Дума.\r\n\t \r\n\tТой обърна внимание на противоречивите сведения за това дали там е било използвано или не химическо оръжие. Правителството на Сирия категорично отхвърля подобни обвинения.\r\n\t \r\n\tДе Мистура призова Съвета за сигурност на ООН да съдейства да се намери механизъм за разследване на тези твърдения и да се установи кой носи отговорността.\r\n\t \r\n\tПредложението за изпращане на мисия на Организацията за забрана на химическите оръжия (ОЗХО) в сирийския град Дума, където има съобщения, че е извършена химическа атака срещу цивилно население, заслужава да бъде осъществено, каза постоянният представител на Великобритания в ООН Карън Пиърс. Тя посочи, че това трябва да стане при условие, че на тази мисия бъде предоставена свобода на действие.\r\n\t \r\n\tВ събота - 7 април неправителствената организация \"Белите каски\", която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърленахлорна бомба, в резултат от което са загинали десетки, а стотици са ранени. Смята се, че атаката е била извършена от режима в Сирия. Както Дамаск, така и Москва отрекоха информацията. \r\n\t \r\n\tСъобщенията предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия. За спешната среща настояха САЩ и още осем други държави, включително постоянните членове Франция и Великобритания.", "date": "2018.04.10", "title": "Тръмп обмисля военен отговор на атаката с газ в Сирия"}
{"url": "http://www.mediapool.bg/podgotvyat-tunel-prez-kresnenskoto-defile-za-remont-dvizhenieto-e-v-edna-lenta-news277789.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗапочнаха проучвателно-проектантските работи за ремонта на тунел \"Кривия\", който се намира при 388-ми километър на главния път София - Кулата в Кресненското дефиле.\r\n\tПо тази причина във вторник до 17 часа, както и в предстоящите работни дни до 16 април - от 9 до 17 часа, движението в района на тунела ще се осъществява съмо в една лента, съобщиха от агенция \"Пътна инфраструктура\" (АПИ).\r\n\tШофьорите да карат внимателно, със съобразена скорост и спазвайки пътната сигнализация, призовават от АПИ.\r\n\tЗа да не се затруднява трафикът в събота и неделя няма да има проучвателни дейности.\r\n\tПри тунел \"Кривия\" често стават пътни произшествия. Съоръжението не е ремонтирано от години, дължината му е 343 метра.\r\n\tСрокът за изпълнение на проучвателните работи е 120 дни, а на предстоящия ремонт - 300 дни.\r\n\tПредстои да бъде направено геотехническо обследване на съоръжението, изготвяне на технически проект и основен ремонт на тунела. Той включва нова отводнителна система, хидроизолация, нова светофарна уредба, енергоефективно осветление и други системи, повишаващи безопасността на движение.\r\n\tИзпълнител на проучвателните и на ремонтните работи е ДЗЗД \"Геопът – Тунел Кривия\", в което участват \"Геострой\" АД и \"Пътстрой-92\" АД. Стойността на договора с тях е 3.2 млн. лв. с ДДС.\r\n\tСтроителният надзор се осъществява от \"Пътконсулт 2000\" ЕООД. Техният договор е на стойност 54 720 лв. с ДДС.", "date": "2018.04.10", "title": "Подготвят тунел през Кресненското дефиле за ремонт, движението е в една лента"}
{"url": "http://www.mediapool.bg/kremal-nyama-konkretni-dogovorki-za-sreshta-mezhdu-putin-i-tramp-news277790.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсе още няма конкретни планове във връзка с евентуална среща между президентите на Русия и на САЩ, Владимир Путин и Доналд Тръмп. Това съобщи говорителят на Кремъл Дмитрий Песков, цитиран от ТАСС.\r\n\t \r\n\t\"Няма никакви договорености (по този повод), за момента няма всъщност и кой знае какви контакти\", каза Песков, като опроверга предположение, че двамата лидери може да се срещнат още този месец.\r\n\t\"Засега чакаме\", посочи прессекретарят на Путин. \r\n\t \n\n\r\n\t\"Може би трябва да изчакаме, докато стане официална кандидатурата за държавен секретар на САЩ\", добави той.\r\n\t \r\n\tПрезидентите Путин и Тръмп се разбраха \"да възложат на външния министър и на държавния секретар да поработят върху датата и мястото на тази среща\", напомни Песков.\r\n\t \r\n\tПрез март Доналд Тръмп изпрати в оставка 65-годишния държавен секретар Рекс Тилърсън, който делегира цялата обществена и политическа отговорност на своя заместник Джон Съливан в очакване номинираният от президента за негов приемник, директорът на ЦРУ Майк Помпейо, да бъде утвърден от Конгреса. Изслушването във външнополитическата комисия на Сената по този повод е насрочено за 12 април. При положително решение въпросът ще се гласува от цялата горна камара на Конгреса, припомня ТАСС.\r\n\t \r\n\tРусия няма намерение да променя политиката си под санкционния натиск на западните страни, каза днес Песков в отговор на журналистически въпроси.\r\n\t \r\n\t\"В Руската федерация изобщо не се прави нищо под натиск. В Русия всичко се прави в угода на собствените й интереси\", заяви той и припомни, че това неведнъж е отбелязвано вече от президента Владимир Путин.\r\n\t \r\n\tПесков обаче допълни, че са \"необходими корекции\" с оглед последните санкции на САЩ, създали тези дни нова ситуация в руската икономика. \"Естествено темата получава необходимото внимание\", увери той.", "date": "2018.04.10", "title": "Кремъл: Няма конкретни договорки за среща между Путин и Тръмп"}
{"url": "http://www.mediapool.bg/sergei-lavrov-shte-poseti-phenyan-news277808.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският външен министър Сергей Лавров обяви днес, че е приел поканата на севернокорейския си колега И Йон-хо да посети Пхенян,  съобщиха информационните агенции.\r\n\t \r\n\tНа пресконференция след преговори между двамата в Москва Лавров каза, че с И са обсъдили подробно състоянието на двустранните отношения, както и културните и хуманитарните връзки и сътрудничеството в международните организации. \r\n\t \r\n\tМосква приветства плановете за среща между севернокорейския лидер Ким Чен-ун и президента на САЩ Доналд Тръмп, добави руският външен министър, като отбеляза, че това е стъпка към намаляване на напрежението около ядрените програми на Пхенян. \n\n\r\n\t \r\n\tВ отговор на въпрос Лавров заяви, че засега не се предвижда среща между руския президент Владимир Путин и Ким Чен-ун.\r\n\t \r\n\tМиналия месец Ким посети Пекин, където се срещна с китайския президент Си Цзинпин. Това бе първото публично пътуване на севернокорейския лидер в чужбина, откакто пое властта в Пхенян през 2011 г., и първата му среща с чуждестранен държавен глава, припомня АП.", "date": "2018.04.10", "title": "Сергей Лавров ще посети Пхенян"}
{"url": "http://www.mediapool.bg/orban-se-obyavi-za-es-ot-silni-natsii-news277809.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарският министър-председател Виктор Орбан каза, че категоричната изборна победа му дава силен мандат да ограничи правата на мигрантите и да се стреми към Европейски съюз от независими нации, а не към \"Съединени европейски щати\", съобщи Ройтерс.\r\n\t \r\n\tОрбан, който убедително спечели парламентарните избори в Унгария в неделя, също така заяви, че планира промени в правителството.\r\n\t \r\n\t\"Ще изградя ново правителство, до голяма степен с нови хора и нова структура\", каза той, без да навлиза в подробности.\n\n\r\n\t \r\n\t\"Ние получихме силен мандат\", заяви Орбан на първата си пресконференция след изборната победа.\r\n\t\"Унгарският народ определи най-важните теми: това са въпросите за имиграцията и националния суверенитет\", каза той.\r\n\t \r\n\t\"Напълно ясно е . . . от изборния резултат, че унгарците решиха, че само те могат да решават с кого искат да живеят в Унгария, и правителството ще се придържа към тази позиция\", заяви Орбан, който спечели трети пореден премиерски мандат.\r\n\t \r\n\tНеговата партия ФИДЕС даде сигнал вчера, че може да продължи усилията си за приемане на законодателство за предприемане на твърди мерки срещу организации, насърчаващи правата на мигрантите, щом парламентът възобнови работа.\r\n\t \r\n\tЗаконопроектът \"Спрете Сорос\", внесен от правителството в парламента преди изборите, предвижда налагане на 25-процентов данък върху чуждестранните дарения за неправителствени организации, които според управляващите подкрепят миграцията в Унгария.\r\n\t \r\n\t\"Изборите по мое мнение също така . . . решиха, че унгарското правителство трябва да се застъпва за Европа на нациите, а не за \"Съединени европейски щати\", каза Орбан.", "date": "2018.04.10", "title": "Орбан се обяви за ЕС от силни нации"}
{"url": "http://www.mediapool.bg/mitnitsite-zatvoriha-polisan-news277810.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенция \"Митници“ е отнела лиценза на два данъчни склада за горива на петролната компания \"Полисан“ в Русе. Тя се прочу като доставчик за бензиностанциите на Веселин Марешки. Митниците са поискали предварително изпълнение на заповедта, според която фирмата трябва да прекрати дейността си от днес, но това разпореждане подлежи на обжалване.\r\n\tВ момента във фирмата тече проверка на складовите наличности, научи Mediapool.\r\n\tОтнемането на лиценза е крайната мярка, която митниците могат да предприемат към петролна компания в случай на нарушения. До нея по принцип се стига сравнително рядко. Последният мащабен публичен скандал около подобна мярка бе през 2011 г., когато покойният Ваньо Танов като директор на Агенция \"Митници“ се осмели да отнеме лиценза на \"Лукойл“ заради. Впоследствие лиценз на компанията бе отнет и през 2013 г. След съдебни оспорвания обаче рафинерията продължи дейността си.\r\n\tЛицензите на двата данъчни склада на \"Полисан“ са отнети на 5 април тази година. Основанието е влязло в сила на 28 март наказателно постановление на фирмата. То е издадено още през септември 2016 г. за нарушения, извършени през 2015 г., но е потвърдено на последната съдебна инстанция едва в края на март 2018 г.\r\n\tПетролната компания е санкционирана с 29 165 лв., което е \"тежко“ нарушение според Закона за акцизите и данъчните складове, тъй като надвишава 15 000 лв. Нормативният акт предвижда, че лицензиран складодържател не може да бъде лице, което е извършило тежко или повторно нарушение.\r\n\tПрез 2016 г. митниците са установили документални нередности за гориво, което е оформено като гориво за отопление, облагаемо с по-ниска акцизна ставка. \"При анализ чрез системата БАЦИС и извършени допълнителни проверки митническите служители установяват, че са нарушени процедурите по доставка на над 24.5 тона гориво за отопление, обложени с акцизна ставка 50 лева спрямо действащото към момента на доставките законодателство. За пратки от първата половина на 2015 г. е установено, че са доставени на различен получател от отбелязания в документите. Т.е. лицензираният складодържател не разполага с надлежни документи, които да позволяват горивото да се обложи с намалена ставка“, посочват от Агенция \"Митници“.\r\n\tНаложената крайна мярка не е в резултат от  на ГДБОП, митниците и Националната агенция за приходите в базата на \"Полисан“ през март 2017 г., научи Mediapool. Тогава се разследваха схеми за избягване на акциз и ДДС, но така и не бяха обявени официални резултати от акцията. По време на провеждането й шефът на специализираната прокуратура Иван Гешев обясни, че са предприети действия за неутрализиране на организирана престъпна група.\r\n\tПо време на инспекцията тогава бившият шеф на производството в “Полисан” Гален Петков бе намерен обесен в едно от халетата на предприятието. Една от версиите на полицията беше, че предполагаемото самоубийство може да е свързано с очакваните резултати от проверката. \r\n\tОчаква се \"Полисан“ да обжалва решението на митниците за отнемане на лицензите, а също и за предварително изпълнение. Ако съдът приеме аргументите на компанията, тя може да продължи да работи до разрешаването на основния спор.\r\n\tОт компанията обясниха пред Mediapool, че в момента тече проверка и не е възможно предоставянето на информация за медиите.", "date": "2018.04.10", "title": "Митниците затвориха \"Полисан“"}
{"url": "http://www.mediapool.bg/rekordni-shteti-za-337-mlrd-dolara-sa-nanesli-prirodnite-bedstviya-prez-2017-g-news277811.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазходите за покриване на щетите от природни бедствия са достигнали максимум през 2017 година. Това сочи проучване на швейцарския презастраховател \"Сюис ре\" (Swiss Re). Първоначалните оценки на компанията бяха по-ниски, информира Франс прес, цитирана от БТА във в торник.\r\n\tПрез миналата година икономическите загуби, предизвикани от природни бедствия и инциденти, причинени от човек - пожари или промишлени аварии - са се повишили до 337 милиарда долара (273 милиарда евро), отчете \"Сюис ре\" в проучването си.\r\n\tЩетите, покрити от застрахователите след бедствията, се равняват на 144 милиарда долара. С тези данни 2017 става годината с регистрирани най-много разходи до този момент, според компанията, която има такава статистика за 50 години назад.\r\n\tУраганите Харви, Ирма и Мария, които връхлетяха Карибите и югоизточното крайбрежие на САЩ, в периода август – септември 2017 г., са предизвикали загуби за 217 милиарда долара и 92 милиарда разходи за застрахователите. Така 2017 се превърна във втората най-скъпоструваща година за тях след щетите, нанесени от ураганите Катрина, Рита и Уилма през 2005 година.\r\n\tРазходите, причинени от пожари, също са достигнали рекордни стойности за застрахователите. Те покриха 14 милиарда долара от искания за обезщетение заради огнените стихии, които бушуваха в Калифорния, но и в Канада и Португалия.\r\n\t2017 година беше белязана от многобройни природни бедствия, сред които урагани и пожари, към които се добавиха циклонът Деби в Австралия и земетресенията в Мексико.\r\n\tПрез декември швейцарската компания обяви предварителна оценка, в която отчете икономически загуби за 306 милиарда долара и разходи за застрахователите от 136 милиарда долара, но още тогава уточни, че тези цифри ще бъдат актуализирани заради мащаба на щетите, свързани преди всичко с ураганите.\r\n\tМартин Бертог, един от шефовете на компанията, предупреди, че застрахователите трябва да бъдат подготвени за още години, през които ще бъдат наблюдавани многобройни, свирепи урагани. \"Това е важно от гледна точка на управлението на риска, тъй като ще помогне на застрахователите - а в крайна сметка и на обществото - да бъдат по-добре подготвени за подобни събития в бъдеще\", каза Бертог в изявление.\r\n\tЕкспертите казват, че влиянието на климатичните бедствия като урагани, бури, горещи вълни и проливни валежи се влошава в съответствие с прогнозите за изменението на климата.", "date": "2018.04.10", "title": "Рекордни щети за 337 млрд. долара са нанесли природните бедствия през 2017 г."}
{"url": "http://www.mediapool.bg/firmi-bez-opit-zapochnaha-da-stroyat-zhp-liniyata-sofiya-elin-pelin-news277812.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФирми без опит в строителството на жп линии започнаха модернизацията на 23-километра от жп линията София – Елин Пелин за 150 млн. лв. с ДДС. Обектът трябва да бъде завършен до края на 2020 г., обяви заместник - министърът на транспорта, информационните технологии и съобщенията Велик Занчев по време на първата копка на обекта.\r\n\tТова е първият жп проект, който се финансира от новия механизъм \"Свързана Европа\", като безвъзмездната помощ по него е близо 115 млн. евро.\r\n\tУчастъкът между София и Елин Пелин е част от железопътната магистрала \"Тракия\", чиято модернизация започна през изминалия програмен период 2007 – 2013 г. По това направление през миналата година са преминали почти 1.8 млн. пътници, каза Велик Занчев. \r\n\tСлед приключването на проекта влаковете ще се движат със скорост от 160 км/ч, което ще доведе до драстично намаляване на времето за пътуване. Амбициите на правителството са до края на 2023 г. да бъде завършено жп направлението Бургас – Пловдив – София – Драгоман. Така ще е готова първата скоростна жп магистрала от сръбската граница до пристанище Бургас, както и до турската и гръцката граници, каза Занчев.\r\n\tТой допълни, че дотогава се очаква да пристигнат и нови влакове за модернизираната жп  инфраструктурата. Очаква се до месец и половина да бъде обявена обществената поръчка за купуване на нов подвижен състав, каза Занчев.\r\n\tТой посочи, че в рамките на друг проект, финансиран от оперативна програма \"Транспорт и транспортна инфраструктура\", е заложена и модернизация на жп гарите Подуяне, Искър и Казичене, които попадат в това направление.\r\n\tДоговорът с избрания изпълнител \"Келет – АБ\" е подписан на 7 ноември 2016 г. Съгласно него срокът за модернизацията на 23-те километра железен път трябва да стане за четири години, от които една година е била за проектирането му.\r\n\tОбщата стойност на договора с обединението е 150 млн. лв. с ДДС. От тях 6 млн. лв. е авансовото плащане, а междинните са 102 млн. лв. Окончателното плащане от 18 млн. лв. трябва да бъде извършено до 30 календарни дни след въвеждането на обекта в експлоатация от ДНСК. За непредвидени разходи са заложени 5.2 млн. лв. без ДДС.\r\n\tВ обединението влизат унгарската \"Келеб УТ\" и хасковската \"АБ\". И двете компании нямат опит в строителството на железопътни обекти у нас.\r\n\tБългарската фирма е специализирана в пътното строителство. Тя е средноголяма компания с 234 души персонал и оборот от над 20.4 млн. лв. за 2016 г.\r\n\tЗа да започне строителството на жп линията София – Елин Пелин, \"АБ\" получи заем от близо 29 млн. лв. от Българската банка за развитие (ББР) на 19 август 2016 г.В последните години\r\n\tББР финансираше обекти на \"Водстрой 98\", която министри свързаха с депутата от ДПС Делян Пеевски, макар да няма директна връзка с него. В Търговския регистър не се открива връзка на Пеевски и с \"АБ\", макар че в строителния бранш разказват, че това е новата му придобивка.\r\n\tУнгарската \"Келет\" е позната у нас от поръчката за модернизация на тролейбусния транспорт в Плевен. Компанията участва и в търга за ново рибарско пристанище в Сарафово заедно с \"Хидрострой\".\r\n\tЖп линията София – Елин Пелин е част от т.нар. железопътна магистрала \"Тракия\" от София до Бургас. Нейната модернизация започна през миналия програмен период с европейски средства, но изпълнението на обекти се забави. Към момента почти изцяло е готова само отсечката от Пловдив до Бургас.\r\n\tПлановете са през този програмен период да бъде довършено и направлението до Драгоман.\n\n\r\n\tПредвижда се в участъка от София–Елин Пелин да бъде модернизиран 23 км железопътен път с нормално междурелсие 1435 мм. Предвиден е и ремонт на гарите Подуяне, Искър и Казичене.\r\n\tПо протежение на линията, която минава през редица населени места, ще бъдат поставени нови шумозащитни съоръжения и огради, които да предотвратят инциденти при неправилно пресичане. Ще се изградят нови пешеходни подлези и надлези.", "date": "2018.04.10", "title": "Фирми без опит започнаха да строят жп линията София – Елин Пелин"}
{"url": "http://www.mediapool.bg/ukraina-shte-nalozhi-sanktsii-na-ruski-oligarsi-news277813.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкрайна ще наложи санкции на няколко руски олигарси, сред които Олег Дерипаска, съобщи днес украинският президент Петро Порошенко, цитиран от Ройтерс и ТАСС. \r\n\t \r\n\tВ петък САЩ обявиха санкции срещу политици и бизнесмени от обкръжението на руския президент Владимир Путин като отговор на предполагаемата руска намеса в президентските избори през 2016 г., спечелени от Доналд Тръмп.\r\n\t \r\n\tПорошенко, който е на посещение в Берлин за срещи с канцлера Ангела Меркел, каза, че е възложил на Службата за сигурност на Украйна (ССУ) и на Съвета за национална сигурност и отбрана (СНСО) да разработят проект за решение, който ще бъде обсъден от СНСО. \n\n\r\n\t \r\n\t\"Санкциите ще бъдат наложени и ще бъдат максимално хармонизирани с решението на правителството на САЩ\", поясни украинският президент. По думите му в санкционният списък ще попадне името на президента на \"Русал\" Олег Дерипаска, както и \"други руски олигарси\". \r\n\t \r\n\tРечта на Петро Порошенко бе предавана по украинската телевизия \"112 канал\".\r\n\t \r\n\tНа 6 април министерството на финансите на САЩ обяви нови санкции срещу 38 физически и юридически лица от Русия, вкл. \"Рособоронекспорт\", \"Руската финансова корпорация\" и \"Русал\". Освен за намесата в изборите Вашингтон обвинява Москва за анексирането на Крим, разпалването на насилие в Източна Украйна, подкрепата за режима в Дамаск и кибератаките, припомнят агенциите.", "date": "2018.04.10", "title": "Украйна ще наложи санкции на руски олигарси"}
{"url": "http://www.mediapool.bg/ruskata-valuta-prezhivya-cheren-vtornik-news277814.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународните инвеститори стремително се избавят от руската валута, която и във вторник продължи да се обезценява спрямо долара и еврото. Освен американските санкции срещу руски компании, обявени миналата седмица, влияние оказва и ескалацията на ситуацията в Сирия след химическата атака в сирийския град Дума, за която Западът обвини режима на Башар Асад. Американският президент Доналд Тръмп предупреди, че Русия ще заплати висока цена заради подкрепата си Асад.\r\n\tЗа пръв път от декември 2016 г. курсът на долара на руския пазар се срина до 64 рубли за долар, а курсът на еврото – до 79 рубли.\r\n\tВъв вторник следобед Руската централна банка обяви, че при необходимост ще предприеме валутни интервенции.\r\n\tЕдин от най-големите международни клирингови центрове – Clearstream – обяви във вторник, че прекратява сделките с ценни книжа на руски компании, срещу които САЩ въведоха санкции миналата седмица. В съобщението, публикувано на сайта на институцията, се уточнява, че забраната действа от 10 април и важи за всички ценни книжа, издавани от емитенти, фигуриращи в списъка SDN (Specially Designated Nationals and Blocked Persons), както и компании, в които те контролират над 50%. \r\n\tСанкциите на САЩ срещу руски компании създадоха значителна неяснота за инвеститорите, заяви във вторник руският вицепремиер Аркадий Дворкович, цитиран от ТАСС.\r\n\tПо думите му, пазарните котировки се формират въз основа на очаквания, а санкциите на САЩ срещу руски системообразуващи компании са създали значителна несигурност за всички инвеститори, за всички, които работят на финансовия пазар. При такава неяснота е очевидно инвеститорите да се държат крайно консервативно, допълни Дворкович на Московския борсов форум.\r\n\tСпоред ръководителката на Руската централна банка (РЦБ) Елвира Набиулина американските санкции са предизвикали засилване на колебанията на руския пазар, но икономиката и финансовата сфера ще успеят да се адаптират. По думите й централната банка има много инструменти, за да противодейства на рисковете, а засега не се очакват рискове за финансовата стабилност на Русия.\n\n\r\n\tНовите американски санкции срещу могъщи руски олигарси и контролирани от тях компании предизвикаха \"черен понеделник\" на Московската борса, където на 9 април руските пазари изгубиха над 10 милиарда евро борсова капитализация, отбелязва Франс прес.\r\n\tМинистърът на икономическото развитие Максим Орешкин заяви, че новите санкции на САЩ са \"добър тест\" за макроикономическото изграждане на Русия. Според него плаващият валутен курс абсорбира тези удари и измененията в баланса на търсенето. Той също изрази увереност, че макроикономиката и финансовите пазари ще издържат.\r\n\tОрешкин, цитиран от Ройтерс, каза също така, че всички световни икономики ще усетят ефекта от търговската война между САЩ и Китай.\r\n\tГоворителят на Кремъл Дмитрий Песков каза, че Москва анализира ответни действия на новите американски санкции, но няма да има прибързани решения.\r\n\tРуските власти обещават да подкрепят компании, на които в петък бяха наложени санкции, заяви премиерът Дмитрий Медведев.\r\n\tВ същото време инвеститорите бързат да се освободят от книжа в руския металургичен сектор, след като в \"черния списък\" се оказаха най-значимите активи на милиардера Олег Дерипаска, включително най-големият производител на алуминий \"Русал\", както и бившият основен собственик на \"Полюс\" Сулейман Керимов.\r\n\tМеждувременно Айвън Глазенберг, главен изпълнителен директор на швейцарската минна компания и търговец на суровини \"Гленкор\", напусна директорския борд на \"Русал\", след като компанията изпадна в криза заради санкциите на САЩ.\r\n\t\"Гленкор\" уточни, че има различни договори с \"Русал\" за покупката на алуминий и глинозем. \"Гленкор\" е задължен да спазва санкциите, когато прави бизнес и ще предприеме всички необходими мерки за смекчаването на всякакви рискове за бизнеса. \"Гленкор\" все още оценява позицията си по своите договори с \"Русал\", но отбелязва, че материалната стойност на тези договори е несъществена, се казва в съобщението.\r\n\tТрябва да се има предвид, че англо-швейцарският минно-добивен гигант притежава близо 9% от акциите в \"Русал\", като неговият президент Айвън Глазенберг участваше в Борда на директорите на руската компания за производство на алуминий от 2007-а година насам.\r\n\t\"Гленкор\", която преди време подписа необвързващо споразумение с компанията EN+ Group (притежаваща 48% от капитала на \"Русал\") за размяна на нейните акции в \"Русал\" за глобални депозитарни разписки на EN+ Group, също така обяви, че повече няма да пристъпва към осъществяване на тази сделка.\r\n\tРешението на \"Гленкор\" от вторник сутринта показва потенциала на последните американски санкции, които разтърсиха руските финансови пазари, отбелязва \"Файненшъл таймс\". Акциите на \"Русал\", която е най-големият световен производител на алуминий извън Китай, се сринаха с над 56% от обявяването на санкциите на 6 април до сега.\r\n\tРуски финансови анализатори коментираха, че много руски корпорации се притесняват от нови санкции и че те могат да се окажат в следващия \"черен списък\".\r\n\tПопадането в списъка на крупна публична компания, листвана на водещите световни борси, де факто означава, че отсега нататък нито една руска компания или банка не може да смята, че е извън зоната на санкционния риск, независимо колко е голяма или публична, коментира Алексей Каминский, стратег от \"АТОН\" пред руския в. \"Ведомости\".\r\n\tОчаква се преоценка на целия спектър на т.нар. \"руски\" риск – от валутата до бондовете и фондовия пазар. Затова виждаме такава реакция на финансовите пазари, когато практически всички руски активи падат. Обикновено така инвеститорите по цял свят се избавят от активи, които според тях изведнъж са станали \"токсични\", допълва Каминский.\r\n\tПаниката рано или късно ще стихне, но заради новите санкции всички руски активи ще се търгуват по-евтино от аналогичните им активи на други пазари и тази ситуация ще продължи дълго – дотогава, докато не стане дума за възможна отмяна или разхлабване на санкциите, смята експертът.", "date": "2018.04.10", "title": "Руската валута преживя \"черен вторник\""}
{"url": "http://www.mediapool.bg/pod-zaplaha-ot-protest-borisov-sprya-reformata-v-telk-news277798.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод заплахата от многохиляден протест на хора с увреждания и растящо недоволство към дълго подготвяната реформа в експертизата на работоспособността, премиерът Бойко Борисов разпореди във вторник изтеглянето на единствения публикуван до момента за обществено обсъждане нормативен документ, свързан с отлаганите още от предходния му кабинет промени. Нареждането дойде няколко часа след като стана ясно, че в сряда около 6000 души с увреждания, някои от които ще излязат за първи път от домовете си, се очаква да се съберат на национален протест на площад \"Независимост\" срещу реформата.\r\n\t, обяви във вторник следобед здравният министър Кирил Ананиев на извънреден брифинг със социалния министър Бисер Петков. Ананиев обясни, че предлаганите промени са били предложени от медицинската гилдия и националните консултанти.\r\n\t, заяви Ананиев. Той обяви, че здравното министерство започва разговори с представителите на организациите на хората с увреждания за постигане на съгласие по текстовете, свързани с медицинската експертиза. , увери Ананиев. Първата среща с представителите на организациите на хора с увреждания ще се проведе в петък.\r\n\tСоциалният министър Бисер Петков също успокои за пореден път, че целта на реформата в ТЕЛК не е да се отнемат права и инвалидни пенсии, а да бъде разпределен по-справедливо сегашният финансов ресурс.\r\n\tЗасега не е ясна позицията на коалиционния партньор “Обединени патриоти“, който подкрепя реформата в ТЕЛК и разчита със спестени пари от \"фалшиви инвалидни пенсии\" да бъдат повишени останалите пенсии.\n\n\r\n\t\r\n\tе единственото публикувано до момента намерение за промяна в нормативната уредба, свързано с реформата в ТЕЛК, за която социалното министерство е изготвило концепция.\r\n\tСамата  за реформа е свързана с изменението на общо 18 закони и наредби и поради тежестта й се отлага вече години наред, като основните параметри по нея са ясни още от миналия кабинет “Борисов“.\r\n\tНай-общо тя предвижда занапред медицинската експертиза да не води автоматично до социални придобивки като инвалидни пенсии и др., а допълнително да се оценява каква подкрепа да получи човек според това дали може да работи или не. Идеята е хора, които могат да работят и са с леки заболявания, които в момента им отварят вратата към социални придобивки, да не получават инвалидни пенсии или други помощи, а да бъдат насочвани към заетост или да получават други форми на подкрепа.\r\n\tПо данни на НОИ около 500 000 души получават основна инвалидна пенсия и още около 400 000 души втора инвалидна пенсия, най-често социална, като разходите за тях са около 1.7 млрд. лева годишно.\r\n\t\r\n\tТези намерения обаче се приемат с много резерви от хората с увреждания, тъй като и в момента те срещат огромни трудности при намирането на работа и са обект на дискриминация.\r\n\tТе се опасяват, че след промените инвалидната пенсия просто ще им бъде отнета без да им се окаже никаква подкрепа за намирането на работа. Друго притеснение е, че с промените в медицинската експертиза масово хората ще получат по-нисък процент увреждане и могат да загубят личните си асистенти или друг вид помощ, която получават. Организациите на хората с увреждания упрекват държавата, че не се е е вслушала в техните искания и предложения по време на обсъжданията на реформата, а предлаганите промени целят единствено финансови икономии, заради което излизат на протест.\r\n\t, каза Адриана Стоименова, зам.-председател на Националния съвет за интеграция на хората с увреждания към Министерския съвет и изпълнителен директор на Центъра за психологически изследвания.\r\n\tПо думите й целта на реформата трябва да бъде създаването на комплексна подкрепа за хората с увреждания и да осигури освен медицинска и социална грижа, достъп до образование и перспектива за работна места.\r\n\tОрганизаторите на утрешния протест очакват в него да се включат над 4000 души от провинцията, които ще пристигнат с 90 автобуса и още около 2000 души от София.\r\n\t\r\n\tПри кандидатстване за работа 59.5% от хората с увреждания са срещали дискриминация от страна на работодателите, показва онлайн анкета сред 303 души от национално представителните организации на хората с увреждания, представена във вторник от Ваня Григорова от КТ “Подкрепа“.\r\n\tСиндикатът се обяви в подкрепа на протеста и исканията на хората с увреждания. Григорова посочи, че хората с увреждания са нежелани от работодателите и последния пример за това е на жена с онкологично заболяване от Варна, която се оплакала, че работодателят й я притиска да напусне. Тя допълни, че често хората с увреждания крият, че имат решение на ТЕЛК при кандидатстване на работа.\r\n\tСамо в IT сектора хората не се оплакват от дискриминация, посочи Григорова.\r\n\t\r\n\tАнкетата е установила още, че 41% от интервюираните разчитат само и единствено на инвалидна пенсия. 83.5% са с доходи под линията на бедност - под 321 лева на месец. Всеки четвърти човек с увреждане живее с доходи до 200 лева\r\n\tНад 850 лева получават малко над 8% от хората с увреждания.\r\n\t32% са посочили, че не могат да покриват разходите си за лекарства сами без помощ от близки. 27% са оставали поне веднъж без ток, защото не могат да си го платят.\r\n\tПо данни на Агенцията по заетостта през 2013 г. едва 4% от регистрираните безработни хора с увреждания са намерили заетост, а през 2017 се увеличава на 5.6%.\r\n\tВ същото време 75% от хората имат някакъв трудов стаж, а 61% имат стаж над 5 г.\r\n\t\r\n\t, коментира лидерът на КТ \"Подкрепа\" Димитър Манолов, който обяви подготвяната реформа за безобразие и я сравни с политиката на Хитлер.\r\n\t, заяви Манолов, чието изказване беше аплодирано от организациите на хората с увреждания.\r\n\t, заяви Манолов.\r\n\tХората с увреждания се противопоставиха и на политическите спекулации за големия брой инвалиди у нас\r\n\tВасил Долапчиев, председател на Съюза на слепите в България, посочи, че по официални данни на НОИ 515 000 получават инвалидна пенсия, от които 460 000 получават инвалидна пенсия поради общо заболяване, а около 50 000 – социално-инвалидна пенсия и малък брой са военно-инвалиди. “Всичко друго е лъжа и опит за подмяна на истината“, заяви той.\r\n\tДолапчиев посочи, че хората с увреждания са против сегашната практика чрез дребни и несъществени заболявания да се завишават процентите нетрудоспособност, за да се ползват социални права. “Това трябва да спре и сме направили своите предложения“, коментира Долапчиев.\r\n\t\r\n\tПо-рано във вторник социалният министър Бисер Петков за пореден път успокои, че подготвяната реформа не цели отнемане на инвалидни пенсии. Той коментира, че целта й е да подобри условията за реализация на хората с увреждания на пазара на труда и да се повиши ефективността на предоставяните средства и услуги, с оглед повишаване на техния жизнен стандарт, а не да се ограничат средствата, които обществото отделя за хората с увреждания, или да се отнемат придобити права, включително и правото на пенсия.\r\n\t, коментира Петков в своя позиция, разпространена от социалното министерство.\r\n\tПетков заявява, че не приема насажданото през последните седмици внушение, че реформата в областта на медицинската експертиза и оценката на работоспособността предвиждат кардинална промяна на действащия модел, която ще доведе до отнемане правото на инвалидна пенсия.\r\n\tСпоред министъра вместо да има конструктивна и съдържателна дискусия по концепцията за реформиране на експертизата на работоспособността, национално представителните организации са предпочели да връчат протестна нота. Според него в исканията се поставят важни въпроси, част от които са свързани с цялостната политика за подкрепа на хората с увреждания, но отговорите на които не са предмет на концепцията. “Безспорно е обаче, че в рамките на комплексния подход при разработване на планираната реформа, тези въпроси следва да бъдат обсъдени и намерени правилните решения, които да подобрят условията на живот на хората с увреждания“, заявява Петков.\r\n\tСпоред социалния министър моделът, представен в концепцията навярно не е съвършен и няма да реши всички проблеми, но за да се реализира реформа в полза на хората с увреждания, те трябва да бъдат активен участник, а не критичен наблюдател. Петков призовава към споделена отговорност и очаква, националното представителство да влезе в конструктивен диалог, защото обществената дейност означава не само да се поставят проблеми, но и да се поема отговорност за тяхното решаване. Министърът очаква предложенията на организациите за модела за експертиза на работоспособността, в т.ч. конкретни предложения за организацията, състава на комисиите, методиката, механизмите за контрол и др.", "date": "2018.04.10", "title": "Под заплаха от протест Борисов спря реформата в ТЕЛК"}
{"url": "http://www.mediapool.bg/dsb-i-da-bulgaria-obyaviha-koalitsiya-demokratichna-bulgaria-news277816.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНово политическо обединение – трайна коалиция за няколко вида избори, ще бъде обявено официално в четвъртък. В него влизат ДСБ, ″Да, България″ и ″Зелените″. Формацията ще се казва ″Демократична България″.\r\n\tПреговорите за обединението се водят от миналата година. ДСБ и \"Да, България\" работят заедно от доста време, като заемаха позиции по актуални политически теми заедно с ДЕОС и БЗНС. Последните две партии няма да са сред обявените в коалицията в четвъртък. Въпреки това обаче се очаква на по-късен етап да се присъединят и те. \r\n\tВ началото на тази година широките ръководства на ДСБ и ″Да, България″ дадоха мандати на лидерите си за преговори за трайно политическо обединение.", "date": "2018.04.10", "title": "ДСБ и \"Да, България\" обявиха коалиция ″Демократична България″"}
{"url": "http://www.mediapool.bg/bryuksel-ne-e-otkril-zakonovi-narusheniya-po-kazusa-s-pirin-news277792.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия не е открила нарушаване на европейското законодателство по случая с националния парк \"Пирин“, но ще продължи да следи нещата отблизо. Това заяви европейският комисар по околна среда, морско дело и рибарство Кармену Вела на пресконференция във вторник след края на първия ден от неформалния съвет на екоминистрите на Европа.\r\n\tЗаседанието бе съпътствано от протести в защита на Пирин и чистия въздух в страната, а министрите на околната среда на Евросъюза бяха призовани от природозащитници да се намесят за спасяване на парка и отмяна на правителственото решение за промяна на плана за неговото управление. Специално за целта бе подготвен , разкриващ проблемите в парка, който е част от световното природно наследство на ЮНЕСКО. Организацията \"Спаси Пирин\" дори призовава екоминистрите да се присъединят към протеста пред НДК, но това не се случи.\r\n\t\"Комисията не участва в плановете за застрояване на такива зони\", обяви пред журналисти комисар Вела. Той уточни, че това е в компетенцията на отделните държави членки.\r\n\tАкцията на екоактивистите започна с протест в защита на моретата и за спасяването на Пирин, с който своеобразно бяха посрещнати 19-те европейски министри на околната среда.\r\n\tОтделно облечени в костюми на фини прахови частици и замърсени бели дробове акцентираха върху проблемите с мръсния въздух в България. Според тях, макар българският екоминистър Нено Димов да дойде на власт с обещание за мерки срещу замърсяването на въздуха, нищо не се прави в тази посока. Амбицията на неформалната среща е илюстрация на разминаването между говорене и действие от страна на Димов, посочват от организацията \"За Земята\". Тя пък призова европейските министри по околна среда да посъветват българския си колега Нено Димов как да е министър с мисъл за хората, ресурсите и природата.\r\n\tПротестите в защита на Пирин не са спирали от края на декември 2017 г., когато Министерският съвет реши да промени плана за управление на парка така, че да се позволи строителство на нови ски съоръжения. Това според природозащитниците ще доведе до масови строежи и сеч на горите.\r\n\tНовият им призив е към Европейския парламент и Европейска комисия, президента на Европейска комисия Жан-Клод Юнкер, председателя на Европейския съвет Доналд Туск, както и всички европейски министри на околната среда да подкрепят исканата от тях отмяна на правителственото решение.\r\n\tКабинетът обаче засега проявява неотстъпчивост по въпроса и смята, че националният парк е достатъчно защитен, декларирайки,че няма да позволи изграждането в парка на нищо друго освен втори кабинков лифт, каквито са настояванията на концесионера \"Юлен\", за да се реши проблемът с големите опашки на скиори пред сегашния лифт.\r\n\tОт “Спаси Пирин” са решени да се възползват от възможността на неформалния съвет на европейските министри на околната среда, които ще продължи и на 11 април, за да представи отново проблемите на поправката в плана за управление на парка и нарушенията на местното и европейско законодателство.\r\n\tОрганизацията отново посочва, че решението на Министерски съвет засяга 3 управленски зони от общо 6 – или половината парк. \"Става дума за зоната за инфраструктура, зоната за туризъм и зоната за горските местообитания и отдих. С акта се допуска строителство на нови ски писти и съоръжения в зоната за туризъм, която е 2.2% или това е 5 пъти повече от сега допустимото (към момента това беше разрешено само в зоната за техническа инфраструктура). Всичко това в национален парк, категория II, по IUCN, която не допуска такива\", посочва се в писмото.\r\n\tПриродозащитниците посочват още, че се нарушени редица закони при одобряването на поправката за плана на парка. Погазен е Законът за околната среда, тъй като няма екооценка за последиците от корекцията. Законът за нормативните актове изисква коментар от правителството по съществуващите становища на екологични и организации, а такъв няма.\r\n\tЗаконът за защитените територии пък ясно изразява законодателната воля единствено за ремонт на съществуващи съоръжения, но не и строителство на нови. Има и противоречие със Закона за биологичното разнообразие, посочват природозащитниците\r\n\tЕкипът на “Спаси Пирин” настоява екоминистрите на Европа да се свържат с министър-председателя Борисов и да поискат обяснение и действия за отмяна на акта и смятат, че в случай, че актът не бъде оттеглен, ще бъдат налице предпоставки за съмнения, дали упорството на правителството за неотмяната му не обслужва нечии задкулисни интереси, вместо интересите на обществото. От “Спаси Пирин” настояват, че и в този евентуален случай, ще потърсят съдействие за разследване.\r\n\t“Не можем да позволим това да се случи пред очите ни”, завършват писмото си от гражданската организация.", "date": "2018.04.10", "title": "Брюксел не е открил законови нарушения по казуса с Пирин"}
{"url": "http://www.mediapool.bg/vtorata-pensiya-nyama-da-dostigne-i-50-lv-za-povecheto-hora-news277815.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВторият стълб на пенсионната система няма да може да осигури дори пенсия в размер на 50 лв. за 70% от пенсиониращите се в периода 2021 г. - 2027 г.\r\n\tТова е един от основните изводи от публикуваната от социалното министерство концепция за фазата на изплащане на т. нар. втора пенсия. Тя е изработена от работна група с участието на държавата, работодатели, синдикати, пенсионни фондове, експерти. Чрез документа ведомството на Бисер Петков най-накрая се осмелява да разкрие публично разчети, които дълго време бяха премълчавани както от държавните институции, така и от Българската асоциация на дружествата за допълнително пенсионно осигуряване (БАДДПО). Години наред никой не желаеше да отговори на многократно задавания журналистически въпрос за размера на бъдещата втора пенсия.\r\n\tСегашните разчети обаче ще поставят дебата за бъдещето на пенсионната система, още повече че ГЕРБ даде възможност осигурените лица да прехвърлят партидите си в НОИ и да получават пенсия от държавата вместо от частните дружества. Наскоро Конституционният съд се произнесе, че промяната от 2015 г. не е противоконституционна.\r\n\tОт концепцията на Бисер Петков става ясно още, че пенсиониращите се между 2021 г. и 2037 г. ще получават средно с около 20% по-ниска пенсия от НОИ, ако останат във втория стълб. Така, при голяма част от тях е твърде вероятно двойната им пенсия (от частния стълб и от НОИ) да бъде като размер по-ниска от тази, която биха получавали само от държавния осигурителен институт.\r\n\t\"Направеният анализ на структурата на осигурените в универсалните пенсионни фондове (УПФ), в които се осигуряват лицата с трета категория труд) лица показва, че 70% от родените между 01.01.1960 г. и 01.01.1965 г. се осигуряват върху доходи под средния осигурителен доход за страната. Това означава, че за 70% от пенсиониращите се в периода 2021 г. - 2027 г. натрупванията в УПФ към момента на пенсиониране не биха осигурили пенсия в размер от 50 лв. Нещо повече - 55 % от първите кохорти пенсионери биха получили пенсия в размер, ненадхвърлящ 30 лв. (през 2021 г. или следващите години). Всички тези лица са осигурявани на доходи между минималната работна заплата и средния осигурителен доход за страната в периода 2002 г. - 2017 г. Голяма част от тях имат и неритмични постъпления на вноските в УПФ, а за някои лица дори липсват такива\", посочва социалното министерство.\r\n\tОт данните става ясно още, че едва 20% от лицата в първите кохорти пенсионери ще могат да разчитат на пенсия в размер между 50 и 100 лв., което представлява между 25% и 50% от сегашния минимум. Това са осигурени лица, които към края на 2017 г. имат натрупвания в индивидуалните си партиди между 4600 лв. и 10 000 лв.\r\n\tОстаналите 10% от пенсиониращите се в първите години, ще могат да разчитат на пожизнена пенсия от частните фондове с размер по-висок от 100 лв.\r\n\tВ концепцията се посочва, че по официални данни на Комисията за финансов надзор средните натрупвания към края на 2017 г. в партидите на лицата, родени между 1960 и 1965 г., са в размер на 3637 лв.\r\n\t\"Тези суми са сравними с натрупванията, които би имало лице, осигуряващо се от 2002 г. без прекъсване върху доход между минималната заплата и средния осигурителен доход за страната. Например лице, получавало заплата в размер на 220 лв. през 2002 г. и текуща заплата от 655 лв., би акумулирало сума в индивидуалната партида в УПФ в размер на 3623 лв. За това осигурено лице очакваното натрупване към момента на пенсиониране (ако е мъж, роден през 1960 г. - 2024 г.) би било 8845 лв. Следва да се подчертае, че натрупвания от този порядък биха осигурили пожизнена пенсия в размер по-малък от 50 лв. месечно\", пише в документа.\r\n\tСегашната концепция, която по план трябва да прерасне в законови промени, идва почти две години след шумния провал на първия опит за регулиране на т. нар. втора пенсия по време на втория кабинет на ГЕРБ. Тогава финансовият министър Владислав Горанов предложи втората пенсия да е пожизнена и да не може да се наследява. Заради обществено недоволство Горанов се отказа от идеята си и тя до момента не е намерила решение.\n\n\r\n\tЗа разлика от проекта на Горанов сегашният модел дава възможност за по-голяма гъвкавост и разнообразие на пенсионните продукти.\r\n\tОсновният вариант ще бъде пожизнена пенсия, но без наследяемост, защото наследяемостта в този случай противоречи на актюерската наука, става ясно още от документа. Пожизнена пенсия ще могат да получават само осигурени лица, чието пенсионно плащане би достигнало поне 20% от минималната пенсия към датата на пенсиониране.\r\n\tДава се възможност и за по-сложни варианти на пожизнена пенсия като например пожизнена пенсия с гаранции за наследниците на пенсионера. Така например при пожизнена пенсия с гарантиран срок на изплащане (5, 10, 15 години) наследниците на починало в срока на гаранцията лице получават сумата на дължимите до края на този срок пенсии. В случай че пенсионерът почине след изтичане на гаранционния срок, не се изплаща нищо на наследниците.\r\n\tАко изчислената пожизнена пенсия е по-малка от 20% от минималната, лицето ще има избор между пожизнен доход или програмирано плащане, което представлява периодично изплащани суми за предварително договорен брой години, но поне 5 г. При програмираното пенсионно плащане в случай на смърт на пенсионера в срока на договора средствата се наследяват. Ако пенсионерът избере пожизнен доход, пенсията трябва да се изплаща с честота, гарантираща размер на единично плащане не по-малък от 20% от минималната пенсия, за да се оправдаят административните разходи.\r\n\tЩе има възможност и за комбинирани пенсии - програмирано теглене с определен период на изплащане, което след това преминава в пожизнена пенсия. Разделянето на капитала се извършва така, че гарантираният размер на месечната пожизнена пенсия да не е по-малък от 20% от минималната пенсия.\r\n\tВъпреки че по света съществуват възможности за еднократно плащане на натрупаните пенсионни спестявания при пенсиониране, ако сумата е прекалено малка, такъв вариант не се споменава сред възможните законодателни решения.", "date": "2018.04.10", "title": "Втората пенсия няма да достигне и 50 лв. за повечето хора"}
{"url": "http://www.mediapool.bg/kontrolat-nad-siriyskiya-raion-afrin-sblaska-moskva-i-ankara-news277817.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонтролът над сирийския район Африн предизвика напрежение между Турция и Русия.\r\n\t \r\n\tТурският президент Реджеп Ердоган нарече във вторник \"неправилно\" искането на руския външен министър Сергей Лавров Анкара да предаде Африн под контрола на проправителствените сили на Башар Асад. \r\n\t \r\n\tСпоред руския първи дипломат това ще доведе до нормализиране на ситуацията в района, но Ердоган категорично отказа да се съобрази с препоръката. \n\n\r\n\t \r\n\t\"Такъв подход е неправилен. Ние много добре знаем на кого ще предадем Африн. Когато дойде времето, ще предадем Африн на жителите му\", отговори му Ердоган, цитиран \"Ройтерс\".\r\n\t \r\n\tТой заплаши подкрепяния от Москва режим на Башар Асад в Сирия, че ще плати \"висока цена\" за атаката с химическо оръжие в град Дума.\r\n\t \r\n\t\"Проклинам тези, които извършиха това клане. Който и да го е направил, на извършителите ще бъде търсена сметка и със сигурност ще заплатят висока цена\", каза Ердоган пред депутати от управляващата Партия на справедливостта и развитието в парламента на Турция.\r\n\t \r\n\tРусия обаче засега категорично отрича в Сирия да е имало подобна атака. \r\n\t \r\n\tТурското външно министерство през уикенда излезе с изявление, в което се каза, че има \"силни подозрения\", че режимът на сирийския президент Башар Асад е отговорен за атаката в Дума.\r\n\t \r\n\tЕрдоган отбеляза, че е провел телефонен разговор с руския президент Владимир Путин по темата. \r\n\t \r\n\tВ понеделник Русия официално отрече да е използвано химическо оръжие в град Дума. \r\n\t \r\n\tСъобразно резолюция на ООН от 2013 г. Москва отговаря за унищожаването на арсенала от такива бойни средства, притежаван от Асад. Руската позиция е, че всички химически оръжия на сирийската армия вече са унищожени.\r\n\t \r\n\t\"Говорих с Путин вчера, разговорите ще продължат и днес\", каза турският президент.\r\n\t \r\n\tВ понеделник Ердоган е изразил \"загриженост\" пред руския си колега във връзка с атаката срещу град Дума.", "date": "2018.04.10", "title": "Контролът над сирийския район Африн сблъска Москва и Анкара"}
{"url": "http://www.mediapool.bg/darzhavata-nyama-ideya-kak-da-spre-byagstvata-ot-zatvora-news277788.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата няма идея как да реагира бързо на бягството на двамата убийци от Централния софийски затвор. Това стана ясно във вторник след срещата на правосъдния министър Цецка Цачева с шефовете на затворите в страната. Непосредственият резултат от разговора е създаването на две работни групи и бързо изготвяне на оценка на въздействието на последните промени в Закона за изпълнение на наказания.\r\n\tВ същото време избягалите Владимир Пелов (осъден на 30 г. затвор) и Радослав Колев (26 г. затвор) продължават да са на свобода и представляват сериозен риск за обществото. През последните три години общо 51 души са успели да избягат от затворите, но последният случай прикова вниманието на обществото заради начина, по който затворниците успяха да излязат на свобода. Те се оказаха въоръжени с пистолет и нож и преодоляха буквално цялата охрана. На срещата с шефовете на затворите обаче не е било коментирано точно това бягство. Министерството очаква доклад за случая, който трябва да е готов в четвъртък.\r\n\t\r\n\tСега правосъдният министър Цецка Цачева обяви, че министерството ще пише стратегия за реформа на системата за изпълнението на наказанията с пари от европейските фондове. В момента такава стратегия нямало. Не стана ясно защо министерството не е написало документа досега, както и защо не я напише с парите, които данъкоплатците вече са платили за издръжката на институцията, а са нужни европейски пари.\r\n\tОтделно работна група ще се сформира, за да се разбере колко души не достигат за охрана на \"критичните\" точки в затворите. Друга работа група трябва да разбере до края на април от каква техника имат нужда надзирателите. На първо четене трябвало да се купят термокамери, заглушители за комуникационния сигнал за целите сгради и микроклетки за заглушаване на отделни килии. Последните устройства са необходими за затворите в София и Варна, които се намират в градовете, тъй като големите заглушители пречели на сигнала на телефоните на хората, живеещи около затворите. Цачева обясни, че нямало как да се монтират и скенери за камионите, влизащи в затворите. Причината е, че те били вредни за здравето на хората. Пари за тази техника в бюджета няма, каквото и да реши въпросната работна група.\r\n\tСрещата на Цачева с шефовете на затворите произведе новината, че служителите в системата били недоволни от последните промени в Закона за изпълнението на наказанията. Според тях затворниците са се сдобили с твърде много права и малко задължения. Цачева не отговори на въпроса на Mediapool от какво точно в закона са недоволни надзирателите. Не стана и дума за корупцията в затворите, която е може би най-тежкият хроничен проблем в системата. В началото на година надзирателите получиха 5% увеличение на заплатите, а след няколко месеца ще получат още около 10%.\r\n\t\"Г-н Борисов (премиерът) разбра болката и трудностите на състава при изпълнението на служебните му задължения\", обясни Цачева за отпуснатите преди две седмици 15 милиона лева за увеличение на заплатите. Тя допълни, че няма желаещи за надзиратели, защото работата е \"непривлекателна\" за хората. В системата има 245 свободни щата, които не могат да се запълнят. Държавата обаче не отваря и дума за единствения начин, по който проблемът може да се реши – с изкореняване на корупцията и по-високи заплати.\r\n\tВместо това Цачева се похвали с отпуснатите от Норвежкия механизъм 35 милиона лева за строеж на нов затвор в Кремиковци. Според нея изпълнението на проекта върви по план. \"Да се надяваме, че скоро ще поздравим с първия нов затвор в страната\", каза Цачева. Не се разбра с какво точно министерството ще трябва да се \"поздравява\", след като Норвегия, Исландия и Лихтенщайн плащат за изпълнението на задълженията на държавата.\r\n\tПо-рано през деня Цецка Цачева се срещна и с двата синдиката на служителите в затворите. Те се разбраха във вторник да продължат с преговорите по исканията за по-високи заплати в системата.\r\n\tПреди две седмици премиерът Бойко Борисов обяви, че за надзиратели и съдебната охрана се отпускат допълнителни 15 милиона лева за увеличаване на възнаграждения. Тези пари гарантират по-високи заплати с 10 процента. Надзирателите искат 20 процента.\r\n\tРаботните срещи между синдикатите и Цачева трябва да уточнят как тези пари ще бъдат разпределени. Комуникацията беше прекъсната през миналата седмица заради бягството на двамата убийци от Централния софийския затвор. Във вторник стотина служители на затворите излязоха на протест пред софийския затвор, подновявайки исканията си за по-високи заплати, назначаване на още хора и снабдяване с модерна техника.", "date": "2018.04.10", "title": "Държавата няма идея как да спре бягствата от затвора"}
{"url": "http://www.mediapool.bg/i-savetnikat-na-tramp-po-vatreshnata-sigurnost-podade-ostavka-news277818.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветникът на Доналд Тръмп по вътрешната сигурност Том Босърт подаде оставка, съобщи днес говорителката на Белия дом Сара Сандърс, цитирана от Ройтерс и Асошиейтед прес. \r\n\t \r\n\t\"Президентът е благодарен за отдадеността на Том към безопасността и сигурността на нашата велика страна. Том ръководеше усилията на Белия дом да защити отечеството от терористични заплахи, да укрепи нашата киберотбрана и да реагира на безпрецедентната поредица от природни бедствия\", каза Сандърс.\r\n\t \r\n\tОставката на Босърт е поредната в Западното крило на Белия дом през последните няколко месеца. \n\n\r\n\t \r\n\tТя бе обявена ден след като новият съветник на Тръмп по националната сигурност Джон Болтън пое поста, отбелязаха информационните агенции.", "date": "2018.04.10", "title": "И съветникът на Тръмп по вътрешната сигурност подаде оставка"}
{"url": "http://www.mediapool.bg/iliya-troyanov-za-sluchaya-yuliya-krasteva-news277819.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Властите са били великодушни\" - под това заглавие \"Франкфуртер Алгемайне Цайтунг\" публикува обширен анализ от Илия Троянов по случая \"Юлия Кръстева\". Подзаглавието гласи: \"Юлия Кръстева, една от най-известните интелектуалки на нашето време, предполагаемо е шпионирала свои колеги в полза на България. Един поглед в досието \"Сабина\".\"\r\n\tВ началото на статията Илия Троянов накратко скицира публичния портрет на Юлия Кръстева и цитира списание \"Тайм\", което я беше поставило сред стоте най-значими мислители на човечеството. Авторът отбелязва, че досега българският произход на Кръстева не е играел съществена роля за нейната интелектуална биография, след което обяснява как и защо се е стигнало до откриването на нейното досие. Троянов, който добре познава архивите на българската ДС от собствените си проучвания, , внимателно е прочел досието на Кръстева и подробно го анализира. Той посочва, че през 1971 година досието е преминало от Шесто главно управление в Първо главно управление на ДС. Според Троянов това е важен детайл, който говори за контакти на Кръстева със службите още преди официалното ѝ вербуване от ПГУ.\r\n\t\r\n\tТроянов е убеден, че досието е прочиствано и - както вече отбелязаха други анализатори - доказва това твърдение с двойното и дори тройно номериране на страниците. \"Бързо става ясно какво липсва: писмените доклади на агент \"Сабина\". Няма нито един\", пише Илия Троянов и се спира на устните доклади на Кръстева за парижките интелектуални кръгове.\r\n\tАвторът посочва, че \"агентката е докладвала и за български емигранти в Париж, което не ще да е било лесно, защото тези последните бяха подозрително настроени към всеки, излязъл от България по законен начин и въздържащ се от изказвания против тамошния режим.\"\n\n\r\n\tПо-нататък в обширната статия във \"Франкфуртер Алгемайне Цайтунг\" Илия Троянов анализира и реакцията на Юлия Кръстева:\r\n\t\"Г-жа Кръстева отрича всичко и твърди, че \"някой\" иска да ѝ навреди и да я дискредитира. Това не е изненадващо. Обратното би било много необичайно. Досега почти никога не се е случвало бивши информатори, шпиони или доносници да признаят вината си. В началото всичко се отрича и се говори за фалшификация. Когато доказателствата се окажат необорими, идва ред на твърдението, че въпросният човек не е навредил никому и дори, че е бил воден от патриотичния си дълг. (…) А после следва доживотно мълчание. Като психоаналитичка г-жа Кръстева би трябвало да изпитва особено силен професионален интерес към тези фази на отричането. Аргументът, че липсата на писмени доклади сваля бремето от плещите на г-жа Кръстева, няма тежест. Фактът, че досието ѝ е било прочистено, може да означава тъкмо обратното: че властите са искали да опазят бившата си агентка\", пише Илия Троянов и обяснява сложната система за достъп до досиетата и преплетените компетенции на институциите, които носят отговорност за документите.\r\n\t\r\n\tВъзможно ли е тези близо 400 страници наистина да са фалшификация, пита се авторът и продължава:\r\n\t\"Извършителите - този анонимен \"някой\", на когото винаги се позовават защитаващите се - трябва да са били сътрудници на ДС, доколкото публикуваното сега досие с голяма вероятност датира още от комунистическите времена. (…) Но за какво им е било на тогавашните тайни служби да изработват един фалшификат? Такова нещо би било обяснимо единствено, ако преди 1989 г-жа Кръстева по сериозен начин се е борила срещу тоталитарния режим на БКП. Ако е била \"враг на народната власт\". Вярно обаче е обратното. Младостта на г-жа Кръстева е протекла точно толкова конформистки, колкото и на повечето други хора в онази епоха и в онази система. В интервю за \"Нувел Обсерватьор\" от 1974 г. (№ 658) тя съвсем откровено си го разказва: \"Както всички други, и аз от шестата или седмата си година членувах в партийните организации на децата и юношите. После влязох в Комсомола. И аз живеех със знанието за борбите на Георги Димитров, за Лайпцигския процес. Детство под знака на спомените за антифашистката борба. Впоследствие моето мислене влезе в марксисткия коловоз.\" Това не ѝ създало \"никакви проблеми\". Между другото, баща ѝ, дипломиран теолог, работел като счетоводител към Светия синод на Българската православна църква, която в онази епоха беше просмукана от агенти и информатори на ДС. След промените се оказа, че от 14-те епископи словом и цифром единайсет са били сътрудници на тайните служби. Сред тях е и сегашният патриарх Неофит. По-късно, след края на следването си, г-жа Кръстева става аспирантка към БАН (Института за български език и литература) и сътрудник на казионните вестници \"Народна младеж\" и \"Средношколско знаме\". Възнаграждението не закъснява. През 1966, когато за огромна част от населението едно пътуване в капиталистическия Запад беше немислимо, на нея ѝ разрешават да замине за Франция със стипендия от френското правителство, но с уговорката, че \"нито ще остане, нито ще се омъжи там\". Тя обаче не спазва тези две задължения, а това я превръща в \"невъзвръщенец\", както се е казвало навремето. През онези години невъзвръщенците ги съдеха, а често пъти роднините им бяха подлагани на тормоз и дори наказвани. В този случай такова нещо няма, \"Сабина\" най-спокойно от време на време дори се връща в \"родината, която е измамила\" (според тогавашната терминология). А властите проявяват великодушие и дори позволяват на родителите ѝ и на други роднини да я посещават във Франция.\"\r\n\tВ края на статията си Илия Троянов стига до извода, че няма логика досието на Юлия Кръстева да е било изработено като фалшификат - нито от ДС преди 1989 година, нито пък от сегашните български власти. Неговият анализ завършва така: \"Съвършено неразбираемо е защо редица интелектуалци без специални познания на тематиката сега изведнъж застават зад госпожа Кръстева, сякаш сътрудничеството с бруталния потиснически апарат на тоталитарния режим е било някаква дреболия. Юлия Кръстева е носителка на наградата \"Хана Аренд\" за политическо мислене (2006) и на наградата \"Вацлав Хавел\" (2008). А това би трябвало да задължава както нея, така всички изказващи се по въпроса в много висока степен към политическата почтеност и будност.\"\r\n\t\r\n\tЗа Юлия Кръстева през последните дни се появиха още много публикации. Ето няколко заглавия: \"Любовни поздрави от Париж\" (\"Франкфуртер Алгемайне Цайтунг\"), \"Политически ужас и частна меланхолия\" (\"Нойе Цюрхер Цайтунг\"), \"Случаят Кръстева: да четеш между редовете в полицейските архиви\" (\"Ди Велт\"). Ето накрая още два пасажа от други вестници. Под заглавие \"Да се провери спокойно\" \"Зюддойче Цайтунг” между другото коментира:\r\n\t\"Френските реакции на разкритията в България са умерени. Това са много стари неща, режимите от Източния блок отдавна са в историята, а пък на базата на опита с понякога прибързаните обвинения срещу писатели и хора на изкуството след падането на комунизма, вече се е наложила по-голяма доза предпазливост. Архивните документи на тоталитарните режими трябва да се четат с едно наум, пише известната изследователка на архивите Соня Комб.\"\r\n\tЛевият германски \"Тагесцайтунг\" излезе с предизвикателното заглавие \"Предателството на 20 век\", а в статията четем:\r\n\t\"Можем добре да си представим, че Кръстева се е съгласила на такава агентурна дейност, за да ѝ разрешат през 1965 да замине за чужбина. Необходимо ли е било обаче ефективно да дава на ДС информация за интелектуалците и комунистическите симпатизанти или пък за френската външна политика? (…) Днес от наказателно-правна гледна точка подобна шпионска и агентурна дейност е покрита с давност. Но тя въпреки това си остава твърде конфузна.\"", "date": "2018.04.10", "title": "Илия Троянов за случая \"Юлия Кръстева\""}
{"url": "http://www.mediapool.bg/ekoministrite-na-evropa-obsadiha-po-koordinirani-merki-za-chist-vazduh-news277820.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКоординиране на мерките за по-чист въздух със секторите на енергетиката, транспорта и земеделието на национално, трансгранично и европейско ниво и преминаването от фазата на визии към предприемането на конкретни действия, обсъдиха министрите на околната среда на Европейския съюз по време на първия ден от неформалната им среща в София в рамките на българското европредседателство. Във втория ден темата е изменението на климата.\r\n\t\"Категорично настъпи моментът за преосмисляне на наличните подходи за решаване на проблемите, свързани с качеството на въздуха, за преминаване от визии и амбиции към реални действия и конкретни резултати. Ефективните действия за намаляване на въздействието на замърсяването на въздуха изискват дълбоки промени, както в политиките, така и в начина на живот и мислене“, заяви екоминистърът домакин Нено Димов пред журналисти след първия рунд от разговорите.\r\n\tТой припомни, че над две трети от държавите в ЕС имат проблем с чистотата на атмосферния въздух като причините за това са различни и затова мерките за решаване на проблема не могат да бъдат унифицирани.\r\n\t\"За всички нас е ясно, че замърсяването на въздуха е сериозен не само екологичен, но и социален и икономически проблем, поставящ множество предизвикателства по отношение на управлението и смекчаването на въздействието от вредните замърсители\", допълни Димов.\r\n\tПо време на неформалната среща делегатите са се обединили около мнението,че макар качеството на въздуха в ЕС да се подобрява, трябват още спешни действия в тази посока. Част от решението на проблема е внедряването и използването на екоиновациите и подобряването на координацията между различните управленски нива и икономически сектори, имащи отношение към проблема.\r\n\tМинистрите са обсъдили и възможностите в рамките на дебата за Многогодишна финансова рамка на ЕС за 2021-2030 г. да бъде преразгледан начинът, по който европейските фондове подпомагат усилията за по-чист въздух. Постигнато е било разбирателство и за необходимостта от по-ясно и лесно приложимо законодателство, без прекомерна регулация и административна тежест, с работещи механизми за докладване, мониторинг и оценка.\r\n\t\"Европейската комисия прави много по отношение на качеството на въздуха”, каза европейският комисар по околна среда, морско дело и рибарство Кармену Вела. Той припомни, че ЕС отделя за подобряване качеството на въздуха 1.9 млрд. евро, но призна, че ЕК все още не изпълнява не само обещаното на гражданите на Европа, но дори и стандартите, препоръчани от Световната здравна организация.\r\n\tВ рамките на неформалната среща бе подписано и първото Програмно споразумение за финансиране на програма \"Околна среда и изменение на климата“ за новия програмен период по Финансовия механизъм на Европейското икономическо пространство 2014-2021 между България и страните донори – Исландия, Лихтенщайн и Норвегия. Новата програма „Околна среда и изменение на климата“ си поставя за цел чрез предоставеният финансов ресурс от 30.5 млн. лв. да изпълни мерки по прилагане на важни политики в областта на управлението на отпадъците и адаптация и смекчаване към климатичните изменения.\r\n\tДискусиите във втория ден от неформалния съвет на екоминистрите на Европа ще продължат под знака на международните преговори по изменение на климата. Вниманието ще бъде насочено към предизвикателствата, пред които е изправен ЕС, с оглед предстоящата в края на 2018 г. Конференция на страните по Рамковата конвенция на ООН по изменение на климата.\r\n\tНа срещата се очаква да бъде постигнато споразумение за Работната програма на Парижкото споразумение и да се даде тласък на глобалния дневен ред за борба с климатичните промени.", "date": "2018.04.10", "title": "Екоминистрите на Европа обсъдиха по-координирани мерки за чист въздух"}
