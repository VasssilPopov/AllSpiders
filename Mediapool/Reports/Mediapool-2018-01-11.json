{"url": "http://www.mediapool.bg/bulgaria-ofitsialno-poe-predsedatelstvoto-na-saveta-na-es-news274180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС цитат от стихотворението на Иван Вазов \"Отечество любезно, как хубаво си ти\" започна речта си председателят на Европейския съвет Доналд Туск в четвъртък вечер в Народния театър в София. Туск произнесе цялото си слово на български език.Това бе най-емоционалният момент в официалната церемонияпо откриването на българското председателство на Съвета на ЕС.\r\n\tЦеремонията започна с изпълнение на Химна на България от Детския хор на Българското национално радио, а след изказването на премиера Бойко Борисов прозвуча и Химнът на ЕС. \r\n\tОсвен него от българска страна на церемонията говориха президентът Румен Радев, председателката на Народното събрание Цвета Караянчева и министърът на европредседателството Лиляна Павлова. Европейските институции бяха представени на най-високо ниво – освен Туск речи произнесоха председателят на Европейската комисия Жан-Клод Юнкер и председателят на Европейския парламент Антонио Таяни.\r\n\t\r\n\tТуск посочи, че като поляк много добре разбира колко работа, кураж, решимост е струвало на българите да постигнат европейските успехи. Никой не ви е дал нищо даром, каза той.\n\n\r\n\tПо-младите поколения навярно свързват театъра, в който се намираме сега, по-скоро с известния актьор Захари Бахаров и ролята му в култовия сериал \"Игра на тронове\", отколкото с поезията на Вазов, коментира Туск. Той допълни, че историята на Балканите е по-драматична и по-интересна от сценария на \"Игра на тронове\", макар че в нея няма дракони.\r\n\tВсички бихме искали настоящето и бъдещето на Балканите да наподобяват по-малко сценарии на драматични филми, посочи Доналд Туск. Стабилност, сигурност благоденствие - това заслужават хората в този регион, коментира той. А Европейският съюз съществува, за да превърне именно този сценарий в реалност, допълни Туск.\r\n\tСпоред него е добре, че един от приоритетите на българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, които не сте загубили бойно знаме в битка, кой друг би бил на висотата на тази важна и изключително трудна задача да се поднови европейската перспектива за целия регион, заяви Туск.\r\n\t\"Вие винаги сте били решителни и смели, което потвърдихте и през последните години. Ето защо аз вярвам, че вашето Председателство ще бъде толкова резултатно, колкото преди четвърт век беше Христо Стоичков в Световната купа. С министър-председател, който би могъл да сплаши не един тракийски воин, ще се справите\",\r\n\t\"Добър вечер\", поздрави на български и председателят на ЕК Жан-Клод Юнкер. Той каза, че България е страна, към която изпитва особена слабост и много обича шопската салата и луканката. България води Европа от тази вечер и през идните шест месеца и по-нататък, заяви председателят на ЕК. Той отбеляза, че председателството съвпада с ключов момент, ред инициативи са вход за определяне на бъдещето на Съюза. Не бих могъл да си представя по-добра личност от добрия ми приятел Бойко, която да поеме лидерството за идните шест месеца и по-нататък, той е човек, който обладава сила, заяви Юнкер.\r\n\tВашето място е в Европа, вашето място е в Шенген, вашето място е в Еврозоната. Ще работим да постигнем това, заяви Юнкер.\r\n\tВсички ние сме съгласни, че следва да се нагоди европейската система към новите предизвикателства, но следва това да бъде сторено в духа на сътрудничество, смята председателят на ЕПАнтонио Таяни.\r\n\t\r\n\tИмаме шест месеца да положим усилия не само за България. Защото, да, от една страна трябва да бъдем безпристрастен модератор в преговорите, но в същото време трябва да направим така, че за всеки българин да остане усещането, че ЕС прави нещо и за него,  казав речта си министър-председателят Бойко Борисов.\r\n\tТой отбеляза, че през шестте месеца на българското председателство има много събития, които трябва да започнат, други - да се развият, някои да завършат. Той открои теми като кохезионната политика, очакваните 10 млрд. евро по-малко в европейския бюджет, проблемите в региона, в Крим, спора между ЕК и Полша, Западните Балкани, надеждата, по думите му, на техните народи, земеделската политика, киберсигурността, обща европейска отбрана, справяне с миграционната криза, която продължава да разделя„жестоко“ Съюза. Всичко това е в тези шест месеца на нашето председателство, трябва да се отворят много въпроси и много отговори да се дадат, каза премиерът.\r\n\t\"След словото на нашия приятел Доналд Туск всяка реч или изказване е неуместно\", каза премиерът Борисов и добави, че като българи трябва да оценим, че председателят на Европейския съвет е положил труд, за да покаже уважението на европейските институции към българската история и народ.\r\n\tНа Балканите знаем добре, че от разделениетопокълват трагедии. Европа е твърде голяма, за дабъде монолитна, но и твърде малка, за да бъдеразделяна. Затова и мотото на нашетопредседателство е \"Съединението прави силата\", казав словото си президентът Румен Радев.\r\n\tБългария притежава изпитан във времето модел на добро съжителство между религиите. Ние сме родината на кирилицата, която е мост към Изтока. България, която днес догонва развитите страни в Съюза, спаси своите евреи през най-мрачните години за континента, припомни държавният глава. Това ме кара да вярвам, че много сме дали и много можем да дадем на нашето европейско семейство, каза президентът Радев.\r\n\tТой заяви, че поемаме председателството в труден за Евросъюза момент. Глобалната несигурност превръща европейската отбрана в императив. Миграцията и тероризмът изискват активен диалог с големите съседи на Съюза. Конкурентоспособността не бива да се постига чрез орязване на социални права, а чрез прозорливи инвестиции в образованието и високите технологии, каза президентът Радев. Той заяви, че е убеден в едно - че когато проблемите засягат всички ни, ключът е в реализма и солидарните усилия. За да пребъде Европа, ни трябват разбираема реч, опростени процедури, взаимно доверие, ново самочувствие и надмогване на егоизма, заяви президентът Радев.\r\n\tВ петък предстои среща на гостуващия в София Колегиум на Европейската комисияс българското правителство, след която председателят на комисията Жан-Клод Юнкер и премиерът Бойко Борисов ще дадат изявления за медиите в Националния дворец на културата.\r\n\tНепосредствено преди пресконференцията в тяхно присъствие ще се състои и церемония по подписването на споразумение за най-големия до момента проект в България, гарантиран със заем от Европейския фонд за стратегически инвестиции (ЕФСИ) , който е централен стълб на плана \"Юнкер\" за растеж и работни места в Европа, информират от Представителството на ЕК у нас.", "date": "2018.01.11", "title": "България официално пое председателството на Съвета на ЕС"}
{"url": "http://www.mediapool.bg/darzhavni-stimuli-za-vissheto-obrazovanie-v-izostanalite-regioni-news274170.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната субсидия за обучението на студенти във филиалите на университетите в бедните региони на страната ще е по-висока. Целта е така косвено да се стимулира икономическото развитие на тези райони.\r\n\tТова предвиждат промени в няколко постановления на правителството, публикувани за обществено обсъждане от Министерството на образованието и науката.\r\n\tС тях министерството смята да въведе ограничения за приема на студенти в направленията \"Информатика и компютърни науки\" и \"Комуникационна и компютърна техника\", в които досега се насърчаваше по-голям брой на приетите студенти. За сметка на това ще се стимулира по-големият прием в няколко нови направления, сред които \"Педагогика на обучението по\", \"Религия и теология\", \"Физически науки\", \"Химически науки\", \"Енергетика\", \"Материали и металознание\". В същото време няма да се отпуснат бройки за държавна поръчка по \"Икономика\" и \"Администрация и управление\" в университетите, които имат нисък рейтинг на обучението по тези направления. Ще се стимулира обаче приемът на повече студенти по туризъм в университетите във Варна и Бургас.\r\n\t\r\n\tУвеличението на субсидията за университетски филиали в изостаналите икономически региони ще донесе повече пари за Великотърновския университет \"Св. св. Кирил и Методий\", Пловдивския университет \"Паисий Хилендарски\", Минно-геоложкия университет, Медицинския университет - София, Русенския университет, както и за колежа на Техническия университет - Габрово. Те имат филиали във Враца, Видин, Смолян, Кърджали и Ловеч.\n\n\r\n\tФилиалите обикновено не са предпочитани от кандидат-студентите, тъй като се смята, че обучението в тях е на по-ниско ниво. Затова и там се влиза с по-нисък успех от нужния за обучение в основната структура на университета. Според министерството обаче увеличението на финансирането за филиалите ще е минимално, студентите там са малко и повечето пари ще позволят по-скоро запазване на дейността в западналите региони. Решението за допълнително стимулиране било част от политиката за подпомагане на тези региони.\r\n\tВъв Враца към момента Великотърновският университет предлага обучение в 8 специалности от направленията \"Педагогика\" и \"Педагогика на обучението по...\"(за което ще се отпускат и повече бройки за държавна поръчка), а Медицинският университет - София - в 7 специалности от направлението \"Здравни грижи\". В Кърджали се обучават студенти на Минно-геоложкия университет в 8 специалности и три направления - \"Общо инженерство\", \"Проучване, добив и обработка на полезни изкопаеми\" и \"Електротехника, електроника и автоматика\".\r\n\tПловдивският университет, който има филиали в Смолян и Кърджали, обучава и на двете места студенти в 9 специалности от направленията \"Педагогика\" и \"Педагогика на обучението по...\", за което ще може да получи и по-голям прием за следващата учебна година.\r\n\tФилиалът на Русенския университет \"Ангел Кънчев\" във Видин получи акредитация през май миналата година за обучение по специалностите \"Земеделска техника и технологии\", \"Машинно инженерство\", \"Електроника\", \"Технология и управление на транспорта\", \"Индустриален мениджмънт\" и \"Компютърни науки\".\r\n\tПовече пари ще се дават и за обучението на студенти по приоритетни професионални направления, но с намаляващ през последните 5 години прием. Ръстът на субсидията ще е диференциран според намалението на обучаващите се в тях, а ръстът на субсидията също няма да е значителен. Целта е да се насърчат университетите да предлагат повече места за обучение по тези направления въпреки липсата на интерес от страна на кандидат-студентите.\r\n\t\r\n\tМинистерството на образованието предвижда още да промени списъка с направления, по които броят на новоприетите студенти не се ограничава от качеството на обучението. Досега подобна политика се прилагаше по направленията \"Математика\", \"Информатика и компютърни науки\" и \"Комуникация и компютърна техника\". Сега от списъка отпадат направленията, свързани с информатиката и компютрите, и приемът по тях в университетите ще зависи и от рейтинга на обучение - в тези с по-нисък рейтинг ще е по-малък.\r\n\tВ списъка със специалностите с неограничен прием освен \"Математика\" ще са още \"Педагогика на обучението по...\", \"Религия и теология\", \"Физически науки\", \"Химически науки\", \"Енергетика\", \"Материали и металознание\", \"Химически технологии\". Не се очаквал бум на обучението по тях заради слабото търсене от кандидат-студентите.\r\n\tПромяната е мотивирана с това, че през последните години е постигнат устойчив ръст на студентите по информатика и компютърни технологии и има предпоставки това да продължи и в бъдеще при определяне на броя на първокурсниците по общите критерии за останалите специалности. В същото време по новите направления с неограничен прием имало недостиг на кадри и се очаквало това да продължи и в бъдеще. Така например в бъдеще се очаква сериозен недостиг на учители по отделните предмети и за това се търси начин за обучение на повече такива кадри при намаляващо търсене от страна на кандидат-студентите.\r\n\tЗа да се обърне тенденцията, студентите в приоритетните направления ще получават допълнителни стипендии в размер от 50 лева до 150 лева на месец. Обмислят се и други стимули, сред които държавата да поеме таксите за обучение на бъдещите висшисти.\r\n\tПовече студенти в направлението \"Туризъм\" ще могат да обучават и университетите във Варна и Бургас. Целта е да се осигурят оперативни мениджъри и изпълнителски кадри за бранша в областите, в които той има сериозен дял в местната икономика.\r\n\tПредвижда се още държавата да не финансира обучението на първокурсници в неприоритетните професионални направления \"Администрация и управление\" и \"Икономика\", когато според формулите за определяне на броя първокурсници държавна поръчка трябва да бъдат приети под 15 души.\r\n\t\r\n\tСпоред планираните от образователното министерство промени студентите от приоритетните професионални направления ще получават допълнителни стипендии от държавния бюджет. До момента такива се изплащаха със средства от еврофондовете, но проектът приключва и от втория семестър разходите трябва да бъдат поети от държавата.\r\n\tЗа целта субсидията за стипендии на висшите училища вече е увеличена. Според новите правила 65% от нея ще може да се дава на студенти от всички специалности за добър успех. 35 на сто от сумата ще са за студенти от приоритетните направления. Размерът на втората стипендия е между 50 и 150 лева. Конкретната сума ще се определя от университета и ще зависи от това дали висшето училище иска да даде по-големи стипендии или да стимулира повече студенти.\r\n\tУвеличава се и стипендията за докторантите - от 450 лв. на 500 лв., както беше обещано при приемането на бюджета за 2018 г.\r\n\tПредвижда се и двойно увеличение на приема на студенти с български произход, но живеещи в чужбина - 2000 души за бакалавърските и магистърските специалности и 40 души за докторанти. Става въпрос за младежите от страните с исторически български общности като Албания, Македония, Украйна, Молдова, Западните покрайнини в Сърбия.", "date": "2018.01.11", "title": "Държавни стимули за висшето образование в изостаналите региони"}
{"url": "http://www.mediapool.bg/uiz-ear-puska-novi-poleti-i-po-golemi-samoleti-za-bulgaria-news274169.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки \"замразените\" отношения с ръководството на \"Летище София\", нискотарифният авиопревозвач \"Уиз Еър\" ще продължи експанзията си на българския пазар и през 2018 година.\r\n\tУнгарската компания пуска пет нови линии и по-големи самолети от и до България, с което ще увеличи броя на предлаганите места с 27 на сто спрямо 2017 г. Това означава 3.3 млн. самолетни седалки в продажба за българския пазар и показва колко сме ангажирани с него, съобщи Йозеф Варди, главен изпълнителен директор на \"Уиз Еър\" на пресконференция след среща с ръководството на \"Летище София\" в българската столица.\r\n\tИзминалата година е била рекордна за авиокомпанията, отчете Варди. Превозени са над 28 млн. пътници, от които над 2.5 милиона от и до България. Това е ръст от 47% спрямо 2016 г. за българския пазар.\r\n\t\"Уиз Еър\" е най-голямата авиокомпания на българския пазар в момента. Стъпва на него през 2006 г. и от тогава досега е превозила 11.3 млн. пътници, което е повече от населението на България, отбеляза Варди.\r\n\tАвикомпанията разполага разполага с две бази – в София и Варна, и осем самолета – 7 в столицата и един в морския град. Предлага полети по 44 маршрута в 20 страни от и до София, Варна и Бургас. В плановете й влизат и полети до Пловдив, но Варди не се ангажира кога ще започнат те.\r\n\tПрез тази година е предвидено пускането на пет нови линии – четири от София до Атина, Лисабон, Ница и Малага и една от Варна до Виена. Полетите до Лисабон стартират от ноември, а до останалите четири европейски дестинации от март. В бъдеще се очаква и откриване на линия от София до Виена, като Варди уточни, че това ще стане скоро без да се ангажира кога.\r\n\tТой оцени инвестицията на компанията на българския пазар на около 700 млн. долара. Над 300 души са служителите на \"Уиз Еър\" в България, а индиректно авиокомпанията осигурява работа на около 1600.\r\n\tКъм момента \"Уиз Еър\" не планира разширяване на вътрешните полети. Линията София – Варна все още се тества и се прави оценка на ефективността й. Лети се с големи самолети със 180 места на късо разстояние, отбеляза Варди и добави многозначително, че \"нещата не са брилянтни\".\r\n\tБолезнената тема за \"Уиз Еър\" е изравняването на таксите на двата терминала на столичното летище, заради основния им конкурент \"Райънеър\", чиито полети са до новия терминал. Авиокомпанията води дела срещу това решение на държавното дружество летище \"София\" и българското правителство и смята да води битката до край, заради \"несправедливото предимство, което е дадено на нашите конкуренти\", каза Варди.\r\n\tТой съобщи, че на \"Уиз Еър\" е бил отказан достъп до новия терминал поради липса на свободни места. В същото време \"трудно може да повярваме на твърдение, че пътниците на стария терминал са равностойно обслужени, както тези на новия терминал\", каза Варди. Той напомни, че при стъпването на българския пазар са били обявени за \"герои\", докато сега \"добрите взаимоотношения с ръководството на летище \"София\" са замразени\". От изказването на Варди стана ясно, че темата е била обсъдена отново по време на днешната среща с ръководството на летището, за да се вземе \"взаимоизгодно решение\" и за двете страни.\r\n\t\"Уиз Еър\" отчете 28 милиона превозени пътници през изминалата година и ръст от 24% спрямо 2016 г., което я прави най-бързо развиващата се авиокомпания на европейския пазар, посочи Варди.\r\n\tПревозвачът има 550 маршрута по 145 дестинации в 44 европейски страни. Разполага с 28 бази в 16 страни и над 3500 служители.\r\n\t\"Уиз Еър\" се опази от стачка на пилотите, която засегна други авиокомпании, сред които и \"Райънеър\". За решаване на проблема с кадрите унгарският превозвач инвестира в Академия за пилоти в Полша. Плановете са за такава и в България, каза Варди, без да уточни кога се предвижда да бъде открита тя.\r\n\tКомпанията увеличи размера на безплатния багаж на борда на самолета и разшири мобилното си приложение с нови функционалности като наемане на хотел, автомобил и други преференции за лоялни клиенти.\r\n\tПрез изминалата година \"Уиз Еър\" подписа най-голямата поръчка за самолети в историята на авиокомпанията с \"Еърбъс\" за купуването на 146 нови самолета, които трябва да бъдат доставени до 2026 г. Това ще позволи на компанията да продължи растежа си и да обнови флотилията си, отбеляза Варди. В момента \"Уиз Еър\" разполага с 88 самолета \"Еърбъс\".", "date": "2018.01.11", "title": "\"Уиз Еър\" пуска нови полети и по-големи самолети за България"}
{"url": "http://www.mediapool.bg/mnimiyat-kardiolog-ot-stara-zagora-poluchi-dvegodishna-uslovna-prisada-news274167.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрисъда от две години условно с четиригодишен изпитателен срок постанови Районният съд в Стара Загора на доктор Иван Вуцов за използване в кардиологичната му практика на фалшива диплома. Защитата пледира “невинен“ за лекаря и обяви, че ще обжалва присъдата пред Окръжния съд в Стара Загора, съобщи БНР.\r\n\tБившия шеф на отделението по инвазивна кардиология в университетската болница \"Проф. д-р Стоян Киркович\" в Стара Загора д-р Иван Вуцов в продължение на 12 години е практикувал с фалшива диплома.\r\n\tВуцов е завършил медицина през 1985 г., а през 1991 г., е придобил специалност \"Вътрешни болести\". През същата година той е започнал специализация по кардиология, но не е издържал изпитите си . След второто си неуспешно явяване на държавен изпит по специалността през 1996 г. лекарят се снабдил с неистинско свидетелство по кардиология.\r\n\tПрисъдата в четвъртък беше обявена без мотиви, затова прокурорът Надежда Белчева ще реши дали да я протестира след като се запознае с тях.\r\n\tСГС изпрати на районния съд в Стара Загора копие на фалшивата диплома, която изчезна от папката по делото в Софийския районен съд, и двата протокола от изпитите в Медицинският университет за придобиване на специалността \"Кардиология\", които доктор Вуцов не е издържал.\n\n\r\n\tСъщата присъда със същото обвинение лекарят получи и от районния съд в София, но СГС я върна на първа инстанция.\r\n\tПред БНР прокурор Белчева заяви, че по този състав на Наказателния кодекс, съдът не може да  отнеме лекарските права на Вуцов. В същото време две години БЛС и НЗОК бездействат по случая.", "date": "2018.01.11", "title": "Мнимият кардиолог от Стара Загора получи двегодишна условна присъда"}
{"url": "http://www.mediapool.bg/makedonskiyat-parlament-prie-zakona-s-koito-albanskiyat-stava-vtori-ofitsialen-ezik-news274171.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонският парламент прие с 69 гласа \"за\" закона за употреба на езиците, съобщи агенция МИА.\r\n\tЗаконът предвижда във всички органи на държавната власт в Република Македония, централните институции, държавните предприятия, агенции, дирекции, учреждения и организации, комисии, юридически лица и други институции официален език, освен македонския и неговото писмо, да бъде и езикът, на който говорят 20 процента от гражданите на Република Македония и неговото писмо, тоест албанският език, предаде БТА.\r\n\tЗаконът бе приет в отсъствието на депутатите от ВМРО-ДПМНЕ, които не участват в работата на Събранието в знак на протест срещу арестуването на петима техни колеги и други граждани за участие в инцидентите в парламента на 27 април миналата година, след като за председател на Събранието бе избран албанецът Талат Джафери.\r\n\tЩе има редица промени в страната, които ще дадат и финансови отражения, като формирането на специална Агенция и Инспекторат, задължени да следят за прилагането на закона, който влиза в сила веднага след публикуването му в Държавен вестник.\r\n\tОттогава всички закони и актове, приети от парламента, ще бъдат публикувани на македонски и на албански език. Същото се отнася и за решенията на правителството.\n\n\r\n\tОсвен македонския, официален език в институциите става и албанският език, което ще се прилага в комуникацията, употребата и прилагането във всички процедури на гражданите пред всички държавни органи.\r\n\tЗаконът задължава съдилищата, прокуратурите и всички други органи и институции да направят възможно използването, употребата и прилагането на който и да е от официалните езици и техните писма.\r\n\tДвуезичност ще има и в униформите на държавните служители в Скопие и другите градове, в които албанците са над 20 процента от населението.\r\n\tНа албански език ще бъдат достъпни и пощенските марки, фишовете, фискалните документи, фактурите и бандеролите. Банкнотите и монетите, както и пощенските марки ще съдържат символи и надписи на двата езика.\r\n\tНа граничните пунктове на Република Македония и на летищата, както и там където най-малко 20 процента от гражданите говорят език, различен от македонския, названията на институциите, другите надписи и пътни табели ще са на македонски и албански език.\r\n\tВсички органи на държавната власт ще имат двуезични интернет страници.", "date": "2018.01.11", "title": "Македонският парламент прие закона, с който албанският става втори официален език"}
{"url": "http://www.mediapool.bg/svidetel-pred-sada-v-podgoritsa-otkazal-da-izpalni-ruska-zapoved-da-ubie-dzhukanovich-news274168.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧерногорският гражданин Александър Синджелич призна пред съда в Подгорица, че е получил заповед от руския гражданин Едуард Шишмаков да убие през 2016 година тогавашния черногорски премиер Мило Джуканович, съобщана черногорският вестник \"Виести\", цитиран от БГНЕС.\r\n\t \r\n\tСинджелич е свидетел пред Върховния съд по делото за тероризъм и проваления опит за преврат в Черна гора през октомври 2016 година.\r\n\t \r\n\t\"В момента когато Шишмаков ме попита дали мога да убия Джуканович знаех, че не мога да направя това, защото не съм престъпник\", каза Синджелич и поясни, че \"той не е участвал в подобни организации\".\n\n\r\n\t \r\n\tТой потвърди информацията, че руските граждани са пристигнали в Черна гора по искане на опозиционния Демократичен фронт.\r\n\t \r\n\tПо делото задочно са обвинени и двама руски граждани - Едуард Шишмаков и Владимир Попов - и трима сръбски граждани - Неманя Ристич, Предраг Богичевич и Драган Максич.\r\n\t \r\n\tОколо 20 души бяха арестувани в Черна гора в деня на изборите на 16 октомври 2016-та. Твърди се, че те са планирали да убият министър-председателя Мило Джуканович и да овладеят сградата на парламента в Подгорица.\r\n\t \r\n\tПървоначално се говореше, че организатори на опита за терористично нападение в Черна гора в деня на изборите са двама националисти от Русия, а целта била промяна в актуалната власт в страната, ликвидиране на премиера Мило Джуканович и предотвратяване на членството на страната в НАТО\".\r\n\t \r\n\tПрез февруари миналата година главният специален прокурор на Черна гора заяви, че според специалната прокуратура органи на руската държава са замесени в осуетения опит за преврат. Русия го е замислила така, че ако бъде разкрит, вината да бъде хвърлена върху крайни руски националисти.", "date": "2018.01.11", "title": "Свидетел пред съда в Подгорица отказал да изпълни \"руска заповед да убие Джуканович“"}
{"url": "http://www.mediapool.bg/bolnitsata-v-lovech-obyavi-che-spira-rabota-mz-uspokoi-che-nyama-news274152.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗатъналата в дългове, заради лошо управление, болница в Ловеч обяви, че спира работа от петък, но здравното министерство обяви, че няма да допусне това да се случи.\r\n\tВ декларация до премиера, здравните власти, парламента и обществеността, от лечебното заведение заявиха, че “считано от 12 януари преустановяват дейността по предоставяне на медицински услуги поради липса на лекарства, в това число и жизнено важни консумативи и медикаменти и липса на средства за кислород“.\r\n\tОт болницата посочват, че не са в състояние да предоставят “качествена, квалифицирана и адекватна помощ по отношение на лечението на пациентите и поради липсата на лекарства, консумативи и медикаменти се застрашава животът и здравето на пациентите от Ловеч и региона“.\r\n\tОт ловешкото заведение призоваха властите за спешни и адекватни мерки по отношение на финансирането й, включително изплащане на задълженията към всички доставчици и на дължимите до момента трудови възнаграждения към персонала за последните три месеца.\r\n\tОт Министерството на здравеопазването заявиха по-късно, че ще използват всички законови възможности болницата в Ловеч да продължи да работи, както и досега, и не предвиждат затваряне на работещи отделения. С доставчиците на лекарства и консумативи пък министерството било подписало споразумение за разплащане, както и да не налагат повече запори на сметките на болницата.\n\n\r\n\t\r\n\tПреди два дни ръководството на лечебното заведение , че липсва диалог с Министерството на здравеопазването, въпреки че и това, и предишното ръководство на министерството са в постоянен контакт с болницата и има план за оздравяването й.\r\n\tТой беше представен преди ден заедно с новия прокурист на болницата и предвижда драстично съкращение на администрацията и легловата база.\r\n\tСлед около 40% намаление леглата в болницата ще станат 150, а администрацията ще бъде намалена от 116 на 36 души.\r\n\tЛекарите не са заплашени от съкращения, но от средния персонал се предвижда да бъдат освободени 27 души.\r\n\tЦелта е от края на януари да започне редовно плащане на разходите за възнаграждения, лекарства и консумативи за издръжка. Засега е постигната договорка с плевенска болница за осигуряване до края на месеца на лекарства и консумативи за спешни случаи.\r\n\tОздравителният план предвижда дълговете на болницата от 4 млн. лева да бъдат погасени за 5 години.\r\n\t\r\n\tОт здравното министерство съобщиха в четвъртък, че са провели среща с фирмите, с които болницата има сключени договори за доставка на лекарства и консумативи, за предоговаряне на задълженията и за установяване на режим за тяхното изплащане.\r\n\tВсички присъствали на срещата представители на бизнеса са били запознати от здравния министър Кирил Ананиев с анализа на състоянието на Ловешката болница и с разработения оздравителен план. Фирмите са подписали протокол за преустановяване на образуваните изпълнителни дела спрямо болницата, като са поели ангажимент да няма нови запори върху сметките на лечебното заведение.\r\n\t“По този начин на работещите в болницата ще бъдат осигурени необходимите условия за работа, а на пациентите на областната болница ще бъде гарантиран адекватен достъп до здравеопазване. Предвижда се още в края на този месец с изработените средства по договор с НЗОК и МЗ да започне редовното плащане на разходите за възнаграждения, лекарства, консумативи и издръжка“, съобщиха от здравното министерство.\r\n\tСпасяването на ловешката болница започна още през пролетта на миналата година от предишния екип на здравното министерство. Болницата е печален пример за източване на държавно лечебно заведение чрез частни структури в нея, заради което случаят беше даден на прокуратурата. Както Mediapool писа, след дълги години ощетяващо държавната болница , накрая отделението по кардиология на ловешката болница беше закрито, а печелившата ниша бе заета от нова частна болница, в която съдружник е бившият директор на Районната здравноосигурителна каса (РЗОК) в Ловеч Георги Бенев Стефанов.", "date": "2018.01.11", "title": "Болницата в Ловеч обяви, че спира работа, МЗ успокои, че няма"}
{"url": "http://www.mediapool.bg/izdirvaniyat-zaradi-naraganata-v-sofiya-zhena-se-e-predal-news274172.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъжът, който бе издирван заради извършване на нападение с нож срещу жена в София, се е предал в полицията, съобщиха от МВР в четвъртък.\r\n\tПо-рано през деня бе обявено, че заради сутрешната атака срещу 50-годишна жена в столичния квартал \"Орландовци\" се издирва 52-годишният Пепи Христов Стоянов, който се придвижвал с лек автомобил \"Ситроен Ксара\".\r\n\tЧасове по-късно обаче той се е предал като работата по образуваното досъдебно производство продължава.\r\n\tНападнатата е в болница в тежко състояние, с прободни рани по тялото.", "date": "2018.01.11", "title": "Издирваният заради наръганата в София жена се е предал"}
{"url": "http://www.mediapool.bg/tri-partii-iskat-reviziya-na-sdelkata-s-liftovete-na-vitosha-news274145.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа ревизия или разтрогване на приватизационния договор, с който дружеството \"Витоша ски\" придоби преди около 10 години лифтовете в парк Витоша, призоваха партиите ДСБ, \"Да, България\" и \"Зелените\" в четвъртък. Мотивът е, че фирмата не инвестира в поддръжката на лифтовете и ски съоръженията и повечето от тях не работят.\r\n\tТрите партии поискаха също така да се изработи цялостен план за развитие на туризма в планината, което беше приветствано от \"Витоша Ски\". Фирмата обаче се оправда за проблемите с практикуването на спорта и въобще достъпа до Витоша с блокирани в съда от зелените нейни инвестиционни намерения.\r\n\tДСБ, \"Да, България\" и Зелените посочват, че частната фирма, свързана с \"Първа инвестиционна банка\", не инвестира в поддръжка и модернизация на съоръженията, поради което голяма част от тях към момента не работят, все повече хора се качват с колите си в планината и вече на няколко пъти пътищата в парка са блокирани от автомобили.\r\n\t\"За съжаление вече над десет години планината ни е отнета и превърната в заложник на конюнктурни интереси\", твърдят в позицията си трите партии. Според тях \"Витоша ски\" \"отказва да поддържа и модернизира съоръженията, въпреки че приватизационният договор го задължава да инвестира в лифтовете и да запази предмета на дейност им, а именно превоза на хора в планината\".\r\n\t\n\n\r\n\tТрите партии смятат, че Столичната община не е упражнила следприватизационен контрол върху частния собственик и не е предприела мерки за преустановяване на \"изнудването на софиянци\". \"Не само това, Столична община е съучастник в блокирането на достъпа на гражданите до планината като тенденциозно намаляваше и спираше градския транспорт до Витоша, който днес очевидно не е адекватна алтернатива. Другият основен виновник е Министерството на младежта и спорта, което осем години отказва да ремонтира влек \"Заека\", който е негова собственост, при положение, че подкрепата на масовия спорт е основната му функция\", пише още в позицията.\r\n\tОсвен това съоръжение, от години не работят лифтовете \"Романски\" и \"Княжевски\". Кабинковият лифт от Симеоново би трябвало да работи всеки ден с изключение на по няколко часа два дни в месеца, когато е обявена профилактика. Съоръжението обаче често е извън строя. Драгалевският лифт работи само в почивните и празнични дни. В четвъртък (11 януари) на Витоша ски може да се карат само на една писа и работят само два влека. Сезонът пък бе открит едва на 6 януари - след почивните дни около Коледа и Нова година, при положение, че останалите големи ски зони в страната работят от средата на декември.\r\n\t\"Стигна се до там, че днес, 2018 година, когато София е Европейска столица на спорта, на Витоша – най-големия парк на града, цари транспортен хаос, не се използват пълноценно разнообразните възможности за масов спорт и рекреация, а повечето лифтове не работят. На този фон Столична община и държавата в лицето на министерството все още не са предприели никакви конкретни мерки за пускане на съоръженията и подобряване на градския транспорт\", смятат от ДСБ, \"Да, България\" и \"Зелените\".\r\n\t\r\n\tТе настояват общината да предвиди средства в бюджета си за евентуалното премахване на неработещите и опасни съоръжения, за които собственикът отказва да се погрижи. Искат да се подобри и достъпът до планината с обществен транспорт, като се използват автобуси на природен газ или електрически превозни средства.\r\n\tТрите партии предлагат да започне и дискусия за цялостно развитие на туризма, която да включва разработване на цялостен план за интегриран достъп до планината и ангажимент на общината в поддържането на туристическата и комуникационна инфраструктура, план за развитието на ски и други спортове на Витоша с приоритет детския и масов спорт, оценка на възможностите за връзки между съществуващите писти и трасиране на нови, без излишна сеч и премахване на морени, както и за възстановяването на съществуващите по-малки трасета.\r\n\t\"Сегашното положение, при което достъпът до планината е силно затормозен, ски се карат на една сериозна писта, а практически всички съоръжения са опасни и/или неработещи, е крайно недопустимо. И отговорността е споделена между управляващата номенклатура на ГЕРБ и \"Витоша ски\" ЕАД\", твърдят от трите партии.\r\n\t\r\n\tВ позицията им се казва, че договорът за приватизация с \"Витоша ски\" е сключен през декември 2007 г., при кмет Бойко Борисов и мнозинство на ГЕРБ в Столичен общински съвет. Според председателя на общинския съвет Елен Герджиков (ГЕРБ) това твърдение е \"лъжа\". Във Фейсбук той припомни, че решението за приватизацията е гласувано на 26 юли 2007 г. когато в общинския съвет \"все още няма нито един представител на ГЕРБ\". \"За сметка на това там са БСП (19 човека), СДС (10), ССД (9), \"Гергьовден\" (6), ДСБ (6), \"Демократи за София\" (5), НДСВ (4) и 2-ма независими. В изпълнение на това решение столичната агенция за приватизация извършва процедурата и нейният тогавашен директор подписва договора\", пише Герджиков.\r\n\tТой също определя състоянието на съоръженията на Витоша като \"безумна ситуация\". Според него договорът за приватизация на лифтовете и влековете е \"обида за здравия разум\".\r\n\t\"Първо, всеки договор за наем на гарсониера е по-дълъг и подробен от въпросния приватизационен договор. Второ, той не задължава дружеството \"Витоша ски\" да предоставя услугата, т.е. те могат да работят или не, когато си поискат. Трето, задължението за инвестиции е всъщност пожелание. И най-важното, няма клауза, неизпълнението на която да е основание за разваляне на договора\", смята Герджиков.\r\n\tСпоред него проблемът може да се реши след приемането на новия план за управление на парка и при последващите процедури по приемане на специализирани устройствени планове.\r\n\tОт \"Витоша ски\" смятат, че за модернизация на съоръженията в парка са нужни 70-80 млн. лева. От години ръководството на дружеството оправдава липсата на инвестиции в подмяна и модернизация на лифтовете и влековете със забраните в плана за управление на Витоша и с несъгласието на природозащитните организации. Според екосдруженията обаче няма никаква пречка съоръженията да бъдат подменени при използване на съществуващите трасета, а всички писти, чиято територия е по-голяма от тази на ски зоната над Банско, да се обработват и да се ползват за спорт.\r\n\t\r\n\tВ отговор на искането на трите партии от \"Витоша ски\" изразиха \"радост\" от факта, че след 10-годишни разговори с ДСБ и Зелените \"имаме обща визия за туризма във Витоша\".\r\n\tФирмата обяви, че от десет години \"предлага идентични стъпки за развитието на туризма в парк \"Витоша\" като сме разработили и цялостен план за създаване на ски зона \"Алеко“, който според нея включвал представените от ДСБ изеи за развити ен атуризма в планината край София.\r\n\t\"Проектът не е реализиран, тъй като първоначално беше блокиран в съда от зелени неправителствени организации, а впоследствие изменения в Закона за горите де факто забраниха всяко ново развитие на туризма в парка. По-специално, това са изискванията за смяна на предназначение на земята под спортната инфраструктура, която е изрично забранена от действащия план за управление на парк Витоша – своеобразен параграф 22\", пише в позиция на компанията, разпратена до медиите.\r\n\tВ нея се допълва, че дружеството многократно е настоявало да се изчисти нормативната рамка като се приемат добрите европейски практики за изграждане на спортни съоръжения, но това още не е се случило. Фирмата припомня, че преди две години е поканила публично всички експерти да предложат юридически издържани решения за модернизиране на съоръженията в парк \"Витоша\", но нито едно такова не е постъпило нито от партии, нито от екоорганизации.\r\n\tСега \"Витоша Ски\" подновява това свое предложение и отправя призив за \"всяка юридически валидна идея и да развием планинската инфраструктура в рамките на закона\".", "date": "2018.01.11", "title": "Три партии искат ревизия на сделката с лифтовете на Витоша"}
{"url": "http://www.mediapool.bg/pras-pres-poiska-tri-reklamni-bilborda-ot-borisov-news274166.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДен след като премиерът Бойко Борисов разпореди на отговарящата за европредседателството министър Лиляна Павлова да предостави по един билборд на всеки, който иска да се оплаче от нещо по време на европредседателството, издателите на сатиричния вестник \"Прас-прес\" решиха да се възползват от офертата.\r\n\tВ писмо до премиера тримата издатели – карикатуристите Христо Комарницки, Чавдар Николов и Чавдар Георгиев искат да им бъдат дадени три билборда, на които да рекламират изданието си в продължение на половин година.\r\n\t\"С умиление и телешки възторг посрещнахме последното Ви щедро предложение за предоставяне на безплатни билбордове на всички нуждаещи се. На основание на Вашата тежка премиерска дума ние, издателите на вестник \"Прас-прес\" желаем да получим 3 (три) билборда – по един на летището, Народния театър и НДК, за срок от шест месеца\", пишат карикатуристите.\r\n\tТримата разясняват, че тъй като монополистът в разпространението на печатни издания \"Национална дистрибуция\" АД пречи вестникът им да стигне до медийния пазар, се надяват чрез билбордовете да успеят да го рекламират не само пред читателите, но и пред \"Вашите високопоставени гости от Европейския съюз\".\r\n\t\"Вярваме, че едно позитивно Ваше решение ще утвърди доверието в главатарската институция като гарант на свободата на словото и ценностите на демокрацията\", пишат издателите на \"Прас-прес\".\n\n\r\n\tПисмото им завършва с убеждението, че подобен жест ще е потвърждение за премиерската \"последователност, принципност и привързаност към европейските ценности\".\r\n\tПисмото е внесено в Министерския съвет в четвъртък, а Христо Комарницки го публикува в профила си във Фейсбук.", "date": "2018.01.11", "title": "\"Прас-прес\" поиска три рекламни билборда от Борисов"}
{"url": "http://www.mediapool.bg/ubiystvata-v-novi-iskar-otprishtiha-poredni-idei-za-reformi-v-mvr-news274127.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШесторното убийство на цяло семейство навръх Нова година в Нови Искър и последвалото предполагаемо самоубийство на задочно обвинения рецидивист Росен Ангелов отприщиха в четвъртък поредна порция от идеи за реформи в МВР. Те бяха представени по време на извънредно заседание на парламентарната вътрешна комисия, свикано от председателя ѝ Цветан Цветанов с цел да бъдат изслушани главният прокурор Сотир Цацаров, градският прокурор на София Емилия Русинова, главният секретар на МВР Младен Маринов и шефът на националната полиция Христо Терзийски.\r\n\tУправляващото мнозинство искаше да чуе актуална информация по последните тежки престъпления, както и конкретни мерки за овладяване на криминогенната обстановка по време на европредседателството на България до края на юни.\r\n\tОсвен дежурните утешителни декларации, че липсват данни за ескалация на престъпността, както и за евентуална свързаност между престъпленията в последните месеци, така че да се злепостави страната ни пред чуждите делегации, депутатите чуха и някои конкретни законодателни предложения.\r\n\tОсновната част от тях бе изложена от Цацаров, който говорейки за трагедията в Нови Искър, обърна внимание на депутатите, че институтът на районния полицейски инспектор, който трябва да следи местния крими контингент и евентуално да осъществява превенция, отдавна е отживелица. Вместо това главният прокурор предложи страната ни да заимства модела от Турция, Испания и Франция, където в големите градове действа полиция, а в по-малките населени места – жандармерия.\r\n\t, заяви Цацаров, визирайки депутатите от БСП.\n\n\r\n\tВ подкрепа на идеята той даде пример с районен инспектор в провинцията, който бил принуден да преследва заподозрени с полски \"Фиат\". В отговор Цветанов му благодари, че следи предизборните обещания на партии, оставяйки въпросът с прерайонирането на полицейската карта на страната отворен.\r\n\t\r\n\tДруга идея, застъпена пред вътрешната комисия от Христо Терзийски, бе отдавнашното искане на полицията да може да ползва специални разузнавателни средства (СРС), телефонни разпечатки и трафични данни от интернет за издирване на укриващи се от закона. Повод за прокарването на тази идея бе фактът, че заподозреният за убийствата в Нови Искър се оказа издирван от над 8 години заради влязла в сила присъда за блудство с 12-годишно момиче.\r\n\tВ момента службите могат да проследяват и подслушват законно комуникациите само на заподозрени в престъпления, но не и на такива, които се издирват, защото има влезли в сила присъди или са избягали от затвора.\r\n\tСпоред данни, представени от Терзийски, през миналата година за издирвани 317 души с мярка \"задържане под стража\", като са задържани 386 души. Разминаването в цифрите се дължи на  през годините. По думите му през м.г. са търсени и 511 човека с влезли в сила ефективни присъди, а задържани са 529 души. По отношение на бегълците от затвора, той посочи, че през м.г. са издирвани 41, а откритите са 46.\r\n\tПо отношение на издирването на укриващи се от правосъдието главният прокурор добави и други идея – привеждането в изпълнение на влязла в сила присъди вече да се прави от МВР, а не от \"Съдебна охрана\" към правосъдното министерство.\r\n\t, обясни Цацаров.\r\n\t\r\n\tДруга основна мярка бе свързана с дейността на Националния институт по криминалистика и криминология (НИКК) към МВР, който е зает с повечето експертизи, назначавани по криминални разследвания. Именно НИКК бе посочен преди ден от шефа на следствието Борислав Сарафов като имащ основната заслуга за доказването на авторството на шесторното убийство в Нови Искър чрез ДНК изследване на следи, намерени на местопрестъплението от Росен Ангелов.\r\n\tВ четвъртък обаче се оказа, че това не е точно така. Всъщност, по думите на Цацаров с част от тези анализи е била ангажирана частна лаборатория. Това е и причината резултатите да станат в рамките на около едно денонощие. Факт, който будеше сериозно подозрение сред редица специалисти, предвид силно ограничения ресурс на НИКК.\r\n\t, заяви пред депутатите главният прокурор без обаче да уточни каква част от всички изследвания по това дело са били изготвени от частните експерти.\r\n\tПо думите му \"НИКК среща сериозни трудности\" да отговори на очакванията за бързина. По този повод зам.-вътрешният министър Красимир Ципов добави, че в министерството подготвят проект за допълнително финансиране на института от европейския фонд \"Вътрешна сигурност\". Друга планирана промяна е служителите в НИКК да бъдат прехвърлени на работа по Закона за МВР, за да имат отново социалните придобивки, полагащи се на оперативния състав на министерството, както беше преди реформата, прокарана от предишните вътрешни министри Веселин Вучков и Румяна Бъчварова.\r\n\t\r\n\tВстрани от поредните идеи за реформа на МВР, основната цел на изслушването на висшестоящите разследващи бе да се успокоят депутатите, че последните криминални случаи нямат общо с европредседателството и не са част от нечий задкулисен план за дискредитиране на страната ни.\r\n\t, заяви Цацаров по повод убийствата в Нови Искър.\r\n\tВ обичайния синхрон с него бе и главсекът на МВР Младен Маринов, който увери присъстващите, че .\r\n\t, добави професионалният ръководител на силовото ведомство.\r\n\t, заключи впоследствие главният прокурор, добавяйки, че , в който да не се извършват престъпления и да не се употребяват наркотици, например.\r\n\t\r\n\tПо отношение на разстрела на близкия до ГЕРБ бизнесмен Петър Христов, извършен в понеделник пред офиса му в столичния кв. \"Манастирски ливади\", Маринов още веднъж декларира, че се разследват всички версии, откроявайки тази за мотив, свързан с бизнеса на жертвата.\r\n\tПредседателят на комисията Цветанов пък изрази надежда, че разследващите проверяват и , според които общо с покушението може да имат бандите на \"Наглите\" и \"Килърите\", по които дела Христов е сътрудничил на МВР при първия управленски мандат на ГЕРБ.\r\n\tКуриозното в случая, че тази версия бе лансирана публично от самия Цветанов, който след Консултативния съвет по национална сигурност при президента във вторник заяви пред журналистите, че Христов не е споделял никакви притеснения за сигурността си, освен такива, свързани именно с \"Наглите\".\r\n\tРазследващите обаче предпочетоха да не коментират нищо по темата, тъй като разследването е висящо и към момента няма отрик заподозрян нито като поръчител, нито като физически извършител. По време на заседанието бе споменат и опитът за покушение срещу шефа на спецзвеното \"Фискален контрол\" в НАП Иво Стаменов, който беше прострелян посред бял ден на централната столична ул. \"Дунав\". По този случай обаче също не бе докладван никакъв напредък от МВР и прокуратурата.\r\n\tГлавният прокурор Цацаров уточни единствено, че доказателствата до момента показвали, че този случай и убийството на Христов са планирани отдавна и извършени в подходящ за това момент, без да имат нещо общо с европредседателството.\r\n\tОсвен председателят Цветанов, по време на извънредното заседание на вътрешната комисия участие взимаха Иван Иванов и Красимир Янков от БСП, както и веднъж лидерът на \"Воля\" Веселин Марешки. Останалите депутатите от ГЕРБ, \"Обединени патриоти\" и ДПС нямаха нито един въпрос.\r\n\tНяколко часа по-рано мнозинството в парламента отхвърли искане на БСП по тези теми да бъде изслушан лично премиера Бойко Борисов. Аргументът на управляващите бе, че предстои извънредно заседание на вътрешната комисия.", "date": "2018.01.11", "title": "Убийствата в Нови Искър отприщиха поредни идеи за реформи в МВР"}
{"url": "http://www.mediapool.bg/turtsiya-spira-ekstraditsiite-kam-sasht-dokato-vashington-ne-y-predade-gyulen-news274174.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция няма да екстрадира никакви заподозрени в Съединените щати, ако Вашингтон не й предаде проповедника, когото Анкара обвинява за осуетения опит за преврат през 2016 г., заяви президентът Реджеп Тайип Ердоган, цитиран от Ройтерс.\r\n\t \r\n\tАнкара обвинява живеещия в САЩ ислямски проповедник Фетхуллах Гюлен, че е организирал неуспешния пуч и многократно е искала от Вашингтон екстрадицията му.\r\n\t \r\n\tАмерикански представители заявиха, че съдът трябва да получи достатъчно доказателства, за да екстрадира проповедника, който отрича всякакво участие в преврата.\n\n\r\n\t \r\n\t\"Ние сме предали на САЩ 12 терористи досега, но те не са ни предали този, когото искаме. Те просто си измислят несъществуващи оправдания\", заяви Ердоган на пресконференция в президентския дворец в Анкара.\r\n\t \r\n\t\"Ако вие не ни го дадете (Гюлен), извинете ни, но отсега нататък, щом поискате някой терорист, докато аз съм на тази длъжност, няма да го получите\", подчерта турският президент.", "date": "2018.01.11", "title": "Турция спира екстрадициите към САЩ, докато Вашингтон не й предаде Гюлен"}
{"url": "http://www.mediapool.bg/goranov-smeni-kursa-i-obyavi-data-za-chakalnyata-na-evroto-news274164.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа пръв път от 10 години, откакто прави опити за интеграция към еврозоната, България реши да преобърне досегашната си политика да се пази от ангажименти за дати и обяви конкретен срок за подаване на молба за присъединяване на лева към валутния механизъм, предшестващ членството (т. нар. ERM II).\r\n\t, е заявил в четвъртък финансовият министър Владислав Горанов пред чуждестранните медии, които са на посещение в България по повод откриването на председателството на Съвета на ЕС.\r\n\tИзявлението му бе цитирано от Ройтерс, като думите му бяха потвърдени и от пресцентъра на МФ.\r\n\tСпоред договорите за ЕС левът трябва да престои без значителни отклонения в курса (не повече от +/-15%) спрямо еврото във Валутно-курсовия механизъм II (ERM II) поне две години, за да може страната да бъде одобрена за членство в еврозоната. София обаче е с фиксиран курс, който няма никакви отклонения в последните 20 години, поради което престоят в ERM II се очаква да бъде до голяма степен формален.\r\n\tВъпреки че България прави опити да договори присъединяването на лева към ERM II в последните 10 години, досега последователната политика бе да не се споменава конкретна дата за подаване на молбата.\n\n\r\n\tДопреди по-малко от година сегашният финансов министър по време на управлението на служебното правителство твърдеше, че процедурата трябва да бъде секретна, защото всякакви публични коментари биха опорочили присъединяването.\r\n\tПовод за изказването му през март 2017 г. бе публично обявената амбиция на служебния премиер Огнян Герджиков, който се закани да кандидатства за механизма. Тогава ГЕРБ се противопостави публично на този ход, защото се раздразни от коментарите, че служебното правителство ще \"остане в историята, поемайки риска” да подаде молба за ERM II.\r\n\tВ позиция,  през март 2017 г., Владислав Горанов обяви, че подобни непремерени и рискови ходове . Преди по-малко от година финансистът посочи още, че . Горанов твърдеше още, че \r\n\tДруга теза на финансиста тогава бе, че \r\n\t, смяташе тогава Горанов.\r\n\tПо-малко от година след тази позиция обаче финансовият министър очевидно , без да са известни причините за този обрат.\r\n\tСпоред Ройтерс Горанов е обяснил, че българският лев е вързан успешно към еврото от 20 години, страната има силни икономически показатели, с които отговаря на критериите за членство в еврозоната. , е посочил министърът пред чуждите журналисти.\r\n\tВ последно време представители на евроинституциите нееднократно са посочвали, че основният проблем на България, който я отдалечава от еврозоната, е липсата на реална конвергенция на доходите и цените, тоест ниският жизнен стандарт. Същото отбелязва в публикацията си и Ройтерс. \"Дипломати и банкери твърдят, че макар България да отговаря на номиналните критерии за присъединяване към еврото, тя трябва да реформира малката си икономика и да изкорени подкупите, за да приближи ниския си жизнен стандарт до по-богатите страни от ЕС\", посочва медията.\r\n\tВъпреки това в края на 2017 г.  на няколко пъти направи силно оптимистични изказвания по повод на амбицията на България, като каза, че  и дори обяви, че са необходими  в помощ на присъединяването. Според Ройтерс обаче, независимо от думите на Юнкер, не всички 19 държави от пространството на общата валута са склонни да дадат зелена светлина на София. Според източници на агенцията България е стартирала разговори с Европейската централна банка и страните членки за ERM II, но .\r\n\tПроцедурно присъединяването на лева към валутния механизъм трябва да премине през среща в рамките на Икономическия и финансов комитет на ЕС в т. нар. \"формат за валутния механизъм” (или още \"Комитет за валутния механизъм” - ERM II Committee). На тази среща присъстват едновременно финансовите министри от еврозоната и от държавите-членки извън еврозоната, чиито валути са в ERM II, и представители на ЕЦБ и ЕК. Важно уточнение е, че решенията там се вземат с консенсус, т.е. не е достатъчно предварително да имаме симпатията на един или друг министър или дори представител на ЕЦБ или ЕК, обясни преди година Владислав Горанов.", "date": "2018.01.11", "title": "Горанов смени курса и обяви дата за чакалнята на еврото"}
{"url": "http://www.mediapool.bg/turoperatori-iskat-i-aviokompaniite-da-imat-zastrahovki-sreshtu-falit-news274175.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТуроператори искат да се въведе законов механизъм за защита на пътници при фалит на авиокомпании. Поводът е преустановяването на дейността на три превозвача – \"Еър Берлин\" (Air Berlin), \"Монарх Еърлайнс\" (Monarch Airlines) и НИКИ (NIKI) в последните три месеца, оставяйки хиляди пътници зад граница и без реална перспектива за възмездяване на неизползваните билети. За това призоваха от Асоциацията на българските туроператори и туристически агенции (АБТТА).\r\n\tСлед внезапното си обявяване на несъстоятелност \"Монарх Еърлайнс\" остави над 110 000 пътници зад граница и още 750 000 души, които няма да могат реализират предплатените си s пътувания.\r\n\tПри \"Еър Берлин\" най-малко 180 000 клиенти нямат шанс за изплащане обезщетение за анулираните полети, посочват от АБТТА.\r\n\tОколо 410 000 пътници са засегнати от прекратяването на операциите на авиокомпанията НИКИ през декември 2017 г. Резервациите, направени през туристически агенти, са около 210 000, а още около 200 000 са директно закупени билети, които няма да бъдат използвани, нито ще бъдат обезщетени.\r\n\tТака общо, над един милион пътници са ощетени от фалита само на трите фалирали авиопревозвачи, посочват от АБТТА.\n\n\r\n\tЕвропейската комисия обобщава в докладите си от 2011 г. и 2013 г, че делът на пътниците, засегнати от фалит на авиокомпании, обикновено е малък, но въздействието върху тези пътници е съществено.\r\n\tВ същото време и с аргументите, че Регламент 261/2004 осигурява правната рамка за оказване на помощ на пътниците в случай на несъстоятелност на авиокомпания, а Регламент (ЕО) № 1008/2008 регламентира лицензионния надзор на въздушните превозвачи на територията на ЕС, ЕК прави извод, че няма нужда от нови законодателни инициативи в сектора, напомнят от АБТТА.\r\n\tСпоред организацията обаче фактите разкриват различна ситуация.\r\n\tПътниците на \"Монарх\" и НИКИ, чиито самолетни билети не са били част от пакетно пътуване (т. нар. seat–only пътници) не са получили никакво обезщетение за своите неизползвани билети, а въпреки организираното постепенно преустановяване на дейността, пътниците на \"Ейр Берлин\" също не са могли да възстановят изгорелите заради отменени полети билети.\r\n\tРекордният брой на фалити през 2017 г. още веднъж потвърждава факта, че финансовата стабилност дори на големи авиокомпании не е гарантирана. Процесът на по-нататъшна консолидация, очакван на европейския авиационен пазар, изисква авиокомпаниите да предложат безотлагателни и адекватни финансови гаранции за несъстоятелност, каквито се предоставят от туроператорите и туристическите агенти.\r\n\tСпоред организацията въздушният пазар е заплашен от дестабилизация и нелоялна конкуренция заради разликата между задълженията на туристическите агенти и липсата на задължения на авиокомпаниите.\r\n\tАБТТА призовава отговорните органи спешно да разработят специфично законодателство, въвеждащо задължителна и ефективна защита на европейските пътници срещу фалит на авиокомпании, която да покрива както авиокомпании от ЕС, така и превозвачи извън Общността по отношение на продавани в рамките на ЕС билети, и чиято стойност да бъде включена в цената на самолетния билет.", "date": "2018.01.11", "title": "Туроператори искат и авиокомпаниите да имат застраховки срещу фалит"}
{"url": "http://www.mediapool.bg/ofitsialno-otkrivane-na-evropredsedatelstvoto-news274173.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБългарското председателство на Съвета на Европейския съюз се открива с официална церемония в Народния театър \"Иван Вазов\", на която ще присъстват тримата евролидери – председателите на Съвета на Европа Доналд Туск, на Европарламента Антонио Таяни и на Европейската комисия Жан-Клод Юнкер, който ще предвожда всички еврокомисари.\r\n\tВ церемонията ще участват и председателят на българския парламент Цвета Караянчева, премиерът Бойко Борисов и целия кабинет, както и президентът Румен Радев.\r\n\tПоканени са и партийни лидери от парламентарните и опозиционни политически сили, както и представители на различните власти.", "date": "2018.01.11", "title": "Официално откриване на европредседателството"}
{"url": "http://www.mediapool.bg/erdogan-iska-da-zatopli-otnosheniyata-si-s-merkel-news274130.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган иска лична среща с германския канцлер Ангела Меркел, за да затоплят отношенията помежду си, обяви късно в сряда пред германски журналисти външният министър на Турция Мевлют Чавушоглу, цитиран от ДПА.\r\n\tОт изявлението му стана ясно, че Ердоган би искал да покани Меркел в Турция, след като приключат преговорите за сформиране на ново германско правителство. Допускал и вариант самият той да пътува до Германия.\r\n\tГерманско-турските отношения пострадаха тежко след опита за военен преврат срещу Ердоган през 2016 г. Турският лидер обвини Германия, че приютява поддръжници на живеещия в САЩ мюсюлмански проповедник Фетхуллах Гюлен, който според него стои зад пуча. Оттогава Турция арестува редица германски граждани по обвинения, свързани с тероризъм.\r\n\tНапоследък обаче Анкара клони към нормализиране на отношенията и германският външен министър Зигмар Габриел покани Чавушоглу в родния си град Гослар миналия уикенд.\r\n\tТурският държавен глава няколко пъти е разговарял по телефона с Меркел и германския президент Франк-Валтер Щайнмайер, посочи дипломатът.\n\n\r\n\tНай-острите търкания между двете страни са свързани със задържането на германския журналист Дениз Юджел, който от близо единайсет месеца е в турски затвор, без да са му предявени обвинения.", "date": "2018.01.11", "title": "Ердоган иска да затопли отношенията си с Меркел"}
{"url": "http://www.mediapool.bg/bitkoinat-potana-zaradi-planovete-na-yuzhna-koreya-da-zabrani-targoviyata-mu-news274165.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБиткойнът се срина до най-ниското си равнище от коледния ден насам, след като правителството на Южна Корея повтори предложението си да забрани търговията с криптовалути, което предизвика вълнение на пазара на виртуалната валута.\r\n\tНовината се появи на фона на информациите, че полицията и данъчните власти са претърсили местни борси за криптовалута по подозрение за укриване на данъци, предаде Ройтерс, цитирана от БТА.\r\n\tВластите по света се опитват да регулират този актив, чиято стойност скочи главоломно през миналата година.\r\n\tМинистърът на правосъдието Пак Сан-ки обяви в четвъртък, че правителството подготвя проектозакон за забрана на търговията с виртуални валути на местните борси.\r\n\t\r\n\tИма много притеснения, свързани с виртуалните валути, и министерството на правосъдието подготвя закон за забраната на търговията с криптовалути чрез борси, посочи Пак Сан-ки на пресконференция.\n\n\r\n\tСлед острата реакция на пазара от президентската служба съобщиха след няколко часа, че забраната не е окончателно утвърдена, а е една от мерките, които се обмислят.\r\n\tГоворител на министерството на правосъдието уточни, че предложението за забрана на търговията с криптовалута е било обявено след достатъчно дискусии с други правителствени агенции, включително министерството на финансите и финансови регулаторни органи.\r\n\tСлед като бъде изготвен проектозаконът, той ще трябва да бъде одобрен от мнозинството от 297-те депутати в парламента - процес, който може да отнеме месеци или дори години.\r\n\tТвърдата позиция на правителството предизвика масово разпродаване на криптовалута както в страната, така и в чужбина.\r\n\tМестната цена на биткойна потъна с 21 процента в обедната търговия до 18.3 милиона вона (17.065 долара).\r\n\tНа люксембургската борса Битстамп (Bitstamp) биткойнът загуби над 10 процента до 13 199 долара, като по-рано бе поевтинял до 13.120 долара, най-ниското равнище от 2 януари.\r\n\tДо следобедните часове в четвъртък съобщението на министерството на правосъдието накара над 55 000 южнокорейци да се присъединят към петиция с искане президентството да спре акцията срещу виртуалната валута.\r\n\tНовината за предложената забрана се появи на фона на затягането на хватката около борсите за криптовалута.\r\n\tНай-големите южнокорейски борси за криптовалута като Койнуан (Coinone) и Битъм (Bithumb) бяха претърсени от полицията и данъчните власти тази седмица за предполагаемо укриване на данъци. Акциите са извършени след опити на финансовото министерство да намери начини да облага този пазар.\r\n\tПолицията и данъчните отказаха да потвърдят дали са обискирали местни борси.\r\n\tЮжнокорейски финансови власти обявиха по-рано, че проверяват шест местни банки, предлагащи сметки във виртуална валута на фона на опасения, че повишеното използване на тези активи може да доведе до скок на престъпността.", "date": "2018.01.11", "title": "Биткойнът потъна заради плановете на Южна Корея да забрани търговията му"}
{"url": "http://www.mediapool.bg/novo-zemetresenie-e-registrirano-v-iran-news274129.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение с магнитуд 4.7 по скалата на Рихтер бе регистрирано в западната част на Иран, съобщи Европейско-средиземноморският сеизмологичен център.\r\n\tЕпицентърът на труса е бил на 31 км западно от град Кериншах на дълбочина от 10 км. Няма информация за ранени и разрушения.\r\n\tНа 12 ноември на границата между Иран и Ирак имаше два по-силни труса с магнитуд 7.2 и 7.3 по Рихтер. \r\n\tЗеметресението тогава засегна 1650 населени места. Загинаха най-малко 530, а пострадалите бяха около 7 500. Напълно бяха разрушени 12 000 жилища, а още толкова бяха сериозно повредени.", "date": "2018.01.11", "title": "Ново земетресение е регистрирано в Иран"}
{"url": "http://www.mediapool.bg/nai-setne-i-telenor-namali-neustoikite-za-predsrochno-otteglili-se-abonati-news274134.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВече и \"Теленор\" се реши да намали неустойките, които начислява на свои абонати, които са решили предсрочно да прекратят договорите си с мобилния оператор. Останалите два големи телекома – \"Виваком\" и Мтел, сториха това отдавна, но отново след тежки разговори с Комисията за защита на потребителите и заплаха от съд.\r\n\tТака от 12 януари 2018 г., клиентите на \"Теленор\", които искат да прекратят действащи договори за мобилни и фиксирани услуги,  вече ще заплащат като неустойка максимум три стандартни месечни абонамента, независимо от срока на договора, който са подписали (12\r\n\tили 24 месеца). Досега те трябваше да погасят всички вноски до края на договора си.\r\n\tВ случаите, в които клиент е ползвал отстъпка от месечния абонамент, той ще дължи и възстановяване на такава част от нея, която съответства на оставащия срок на договора. Ако клиентът се е възползват от покупка на устройство на преференциална цена, ще трябва да върне и частта от отстъпката до края на договора.\r\n\tОтстъпката се равнява на разликата между стандартната цена на устройството в брой, без абонамент към датата на покупката и цената (в брой или общата лизингова цена), която клиентът е заплатил при сключването на договора.\r\n\tТези промени ще важат както за сегашните клиенти на телекома, така и за бъдещите.\r\n\tЗа по-голяма яснота и прозрачност, в договорите на клиентите вече ще са описани стойностите на всички параметри, които участват в образуването на неустойката и които са валидни към датата на сключването на договора. Ще са посочени стандартният месечен абонамент за избрания от клиента план и месечният абонамент с приложена промоционална отстъпка, ако има такава, стандартна цена на устройството (в брой, без абонамент), цена на закупеното устройство (в брой или обща лизингова цена) с избрания от клиента абонаментен\r\n\tплан, съответстващата отстъпка от стандартната цена на устройството, както и\r\n\tсрок на договора.\r\n\tНовите правила за изчисляване на неустойките при прекратяване на срочен договор за мобилни и фиксирани услуги няма да важат за плановете \"Джуниър\" и \"Любимец\", в случаите, в които съгласно договора са предвидени фиксирани суми като неустойки за предсрочното му прекратяване.", "date": "2018.01.11", "title": "Най-сетне и \"Теленор\" намали неустойките за предсрочно оттеглили се абонати"}
{"url": "http://www.mediapool.bg/novi-sblasatsi-mezhdu-demonstranti-i-politsai-izbuhnaha-v-tunis-news274135.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапрежението в Тунис не намалява и в редица градове избухнаха нови сблъсъци между демонстранти и полицаи, на третия ден от протестите срещу мерките за строги икономии, предвиждани от властите, съобщи Франс прес.\r\n\t \r\n\tОт понеделник в страната продължават социални вълнения - седем години след началото на \"арабската пролет\", която свали от власт диктатора Зин ел Абидин Бен Али.\r\n\t \r\n\tМиналата седмица мирни демонстранти протестираха на места срещу поскъпването и бюджета, предвиждащ строги икономии, както и срещу повишаването на данъците.\n\n\r\n\t \r\n\tВ северозападния град Силиана младежи хвърляха снощи камъни и коктейли \"Молотов\" по служители на реда и направиха опит да нахлуят в сградата на местен съд. Полицията отвърна със сълзотворен газ.\r\n\t \r\n\tНови размирици имаше в бедната централна област Касрин, където тинейджъри се опитват да блокират пътища със запалени гуми и замерват с камъни полицаи.\r\n\t \r\n\tДесетки демонстранти излязоха на улиците в Тебурба на 30 км западно от столицата, където предния ден бе погребан човекът, починал по време на нощните сблъсъци в понеделник. Полицията използва големи количества сълзотворен газ, заяви местен жител. Местни медии съобщиха за подобни сцени и в предградия на Тунис.\r\n\t \r\n\tПри посещение в Ел Батан близо до Тебурба вчера премиерът Юсеф Шахед осъди \"вандалските\" действия, които според него \"обслужват интересите на корупционните мрежи, като отслабват държавата\". Той обвини лявата партия \"Народен фронт\", обявила се против бюджета.\r\n\t \r\n\tВ сблъсъците през нощта срещу сряда бяха ранени 49 полицаи, а 237 души бяха арестувани, съобщиха властите, без обаче да информират за броя на пострадалите демонстранти.", "date": "2018.01.11", "title": "Нови сблъсъци  между демонстранти и полицаи избухнаха в Тунис"}
{"url": "http://www.mediapool.bg/opra-uinfri-e-po-populyarna-sred-amerikanskite-izbirateli-ot-donald-tramp-news274136.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзвестната американска телевизионна водеща Опра Уинфри с лекота би удържала победа над Доналд Тръмп, ако президентските избори, планирани за 2020 година, се проведат сега. Това сочат резултати от анкета на социологическа агенция \"Расмусен рипорт\", цитирани от БТА. \r\n\t \r\n\tБлизо половината избиратели или 48 процента биха гласували за Опра спрямо 38 процента за Тръмп. Други 14 процента са заявили, че все още нямат мнение по този въпрос. В изследването са обхванати 1000 души, а вероятността за грешка е до 3 процента.\r\n\t \r\n\tУинфри биха подкрепили 76 процента от демократите, 22 процента от републиканците и 44 процента от избирателите, които не се числят към нито една от водещите партии. Гласа си за Тръмп биха дали 66 процента сред републиканците, 12 процента от демократите и 38 процента от \"независимите\" избиратели. \n\n\r\n\t \r\n\tПовечето жени - 52 процента - биха предпочели водещата начело на Белия дом. Анкетата сочи също така, че за първата милиардерка от афроамерикански произход като цяло биха гласували избиратели до 40-годишна възраст. Уинфри има собствена киностудия, телевизионен канал и списание. \r\n\t \r\n\tПо-рано нейната близка приятелка, телевизионната водеща Гейл Кинг заяви по телевизия Си Би Ес, че Уинфри е \"заинтригувана\" от идеята да се състезава в президентските избори. Американските медии започнаха да обсъждат вероятността 63-годишната звезда да се включи в надпреварата за Белия дом след речта й на церемонията за връчване на наградите \"Златен глобус\" в неделя.", "date": "2018.01.11", "title": "Опра Уинфри е по-популярна сред американските избиратели от Доналд Тръмп"}
{"url": "http://www.mediapool.bg/borisov-tushira-politseiskoto-nedovolstvo-s-oshte-100-mln-lv-news274133.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДопълнителни 100 млн. лв. да бъдат отпуснати за увеличение на заплатите в МВР е обещал премиерът Бойко Борисов по време на срещата си с протестиращите полицейски синдикати и част от ведомственото ръководство в Министерския съвет (МС) в четвъртък.\r\n\tТова ще даде възможност за вдигане на възнагражденията в системата с 10%, стана ясно на последвалия след разговора брифинг.\r\n\tЗам.-вътрешният министър Красимир Ципов побърза да уточни, че това не било сделка между правителството и недоволните полицаи, за да няма протести.\r\n\tВ този дух шефът на Синдикалната федерация на служителите в МВР (СФСМВР) Валентин Попов заяви, че колегите му ще проведат планираните за четвъртък демонстрации, въпреки обещанието на премиера. Попов обаче ще предаде на Управителния съвет на синдиката думите на Борисов, за да се вземе решение какви ще бъдат по-нататъшните действия на униформените.\r\n\tСлед срещата в Министерския съвет, представителите на протестиращите и ръководството на силовото ведомство отидоха в МВР, вероятно за да обсъдят как точно да бъдат разпределени новите 100 млн. лв. в системата.\n\n\r\n\tТова е поредната финансова инжекция във вътрешното министерство, след като в края на м.г. бяха заделени 55 млн. лв. за полицейски заплати. Отделно от това, по-рано през 2017 г. правителството отпусна и 17.5 млн. лв. за изплащане на стари задължения към служителите за неполучени униформи през последните няколко години. За празниците пък бяха раздадени и бонуси от по 480 лв. на човек, което не се бе случвало от години в МВР.\r\n\tСрещата при Борисов бе провокирана от  преди ден, с който синдикатът искаше да информира идващите за европредседателството чужди делегации, че основната заплата в МВР е 340 евро.\r\n\tПо време на заседанието на МС в сряда Борисов се възмути от тази \"несправедливост\" и разпореди на евроминистъра Лиляна Павлова да предостави на полицаите \"колкото искат билбордове от рекламата, която имаме за председателството\".\r\n\tСФСМВР на свой ред пък излезе с благодарствена декларация, в която оцени \"изключително високо\" жеста на премиера.\r\n\tСиндикатът обаче отклони офертата за други рекламни пана в името на това \"да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030\". Очевидно своеобразната сапунена опера с билборда е дала резултат и правителството и полицаите вече говорят на един език.", "date": "2018.01.11", "title": "Борисов тушира полицейското недоволство с още 100 млн. лв."}
{"url": "http://www.mediapool.bg/fainenshal-taims-bulgaria-otlaga-reformite-za-da-nablegne-na-predsedatelstvoto-na-es-news274137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод това заглавие британският вестник \"Файненшъл таймс\" представя страната ни, която в четвъртък официално ще поеме председателството на Съвета на ЕС.\r\n\tМежду отделните партии в управляващата коалиция, както и между правителството и опозиционните социалисти цари своего рода негласно примирие. Никой не иска да клати лодката и да злепоставя страната докато тя е заела централно място на европейската сцена, пише авторът Тони Барбър.\r\n\tСпоред цитирани от вестника експерти през следващите шест месеца ще се избягва всичко, което би предизвикало недоволство или би довело до улични протести.\r\n\tТова спокойствие е от полза за премиера Бойко Борисов, който многократно е подчертавал, че най-важна за него е стабилността на държавата. Този социален мир обаче има своята цена. Партньорите на България в ЕС например биха искали да видят повече напредък в съдебната реформа, борбата с корупцията и модернизацията на полицията, здравеопазването и образованието, пише \"Файненшъл таймс\".\r\n\tВ статията се отбелязва също, че дългосрочното благоденствие зависи от по-енергичен подход към реформите и се споменават данните на Световната банка, че доходът на глава от населението е 47 процента от средния за ЕС, което прави България най-бедната страна в съюза, и че производителността ще трябва да расте с поне 4 процента годишно през следващите 25 години, за да достигне средните стойности в ЕС.\n\n\r\n\tВ друга статия със заглавие  британският вестник пише, че българското правителство иска председателството му да бъде запомнено на първо място със застъпването за страните от Западните Балкани, които искат да влязат в ЕС. Правителството също иска напредък в амбициите на България да се присъедини към еврозоната и Шенгенското пространство за свободно движение, макар и да разбира, че тези цели са отделни от председателството на ЕС, пише Тони Барбър, цитиран от БТА.\r\n\tЗа сметка на това политическите лидери във Франция и Германия, подкрепяни от Брюксел, през тези шест месеца ще се съсредоточат върху изграждането на рамка за по-тясна интеграция между 19-те страни членки на еврозоната, отбелязва вестникът.\r\n\tОчаква се това да включва идеи за осъществяването на банковия съюз на ЕС и превръщането на Европейския стабилизационен механизъм в Европейски валутен съюз. Макар и България да има очевиден интерес от изхода на тези разисквания, гласът й няма да тежи много, защото в момента тя е извън еврозоната и банковия съюз, отбелязва вестникът.\r\n\tОпасенията на България, че ще бъде маргинализирана обаче биха нараснали, ако нейни съседки като Сърбия и Македония никога не се присъединят към ЕС и ако западните сили, Русия, Китай, Турция и други страни усилят вече интензивното си съперничество за политическо, дипломатическо и икономическо влияние на Балканите, смята Тони Барбър.\r\n\tВ статия със заглавие \"Увеличаването на туристите помага за процъфтяването на фестивалите в България\" се отбелязва, че след терористичните нападения в Турция, Египет и Тунис, както и в Белгия и Франция, туроператорите са решили да пренасочат част от туристическите си потоци към страни, смятани за по-безопасни, каквато е България.\r\n\tОбръща се внимание, че през 2016 г. над 9,3 милиона души са кацнали и отлетели от България (сред които около 2 милиона български емигранти), включително благодарение на евтините самолетни билети, каквито според правителството са ползвали над половината гостували в България чужденци. Това е увеличение от 23 процента - най-високото в ЕС по данни на Евростат, а туризмът формира 13 процента от БВП на България за 2016 г., отбелязва вестникът.\r\n\tВ статия, озаглавена се казва, че солидният икономически растеж на България ще продължи според икономисти и бизнес лидери в София, въпреки пречките, поставяни от бюрокрацията и корупцията. Цитирани са прогнозите на Европейската комисия за растежа на България през тази и следващата година, който ще е съответно 3.8 процента и 3.6 процента.\r\n\tОтбелязва се, че увеличаването на заплатите и наличието на евтини кредити подхранват вътрешното потребление в страната след годините на въздържание след финансовата криза от 2008 г. В статията се припомня, че икономиката на България е ориентирана към сектора на услугите, като секторът на ай ти услугите и на туризма се справят особено добре, докато леката промишленост, предназначена основно за експорт, процъфтява, а секторът на строителството се възстановява след дълъг спад.\r\n\tБезработицата е спаднала от 8 процента в началото на 2016 г., до 6,1 процента в края на 2017 г. според данни на Евростат, което е най-ниското ниво от началото на глобалната финансова криза, се отбелязва още в статията.\r\n\tПосочва се, че България е постигнала значителен напредък за десетилетието, откакто се присъедини към ЕС, като жизнените стандарти са се увеличили от 34 процента от средното ниво за ЕС през 2007 г. до 53 процента през 2016 година.\r\n\tВ статията се припомня обаче, че България си остава най-бедната страна членка на ЕС и че нейният растеж трябва се ускори значително, за да може доходите да се доближат до тези на останалите източноевропейски членки от ЕС и на съседна Гърция. В статията са цитирани базирани в София икономисти, според които трябва да се направят няколко структурни реформи, които са от критично важно значение за увеличаване на растежа в средносрочен и дългосрочен план.\r\n\tСред тези реформи се посочват намаляването на бюрократичните препятствия и корупционните практики, допринесли за неотдавнашния спад на преките чужди инвестиции, подобряването на управлението на предприятията, собственост на държавата и развиването на активни трудови политики, за да се компенсира въздействието на годините на насочената навън миграция.\r\n\tВ друга статия се разказва как западни компании се насочват към България и защо страната ни е привлекателна за тях. Посочени са конкретни примери със западни компании, дошли в България. Техни представители казват, че идването на компаниите им в България е било огромен успех и че потенциалът на страната за чуждите компании се дължи на ниските заплати и данъци, както и на евтините цени за земята и на тока.\r\n\tВ пространна статия, озаглавена  вестникът акцентира върху усилията на страната ни тази насока. Цитират се конкретни примери на българи, напуснали страната, защото смятат, че имат възможности да се развиват в чужбина, да печелят там добра заплата и да се наслаждават на европейски начин на живот. Според икономисти от София всяка година страната напускат 30 000 души, повечето от които ученици, продължаващи висшето си образование в чужбина и студенти, дипломирали се в областта на компютърните науки, инженерните науки и медицина. Цитира се обаче министърът на образованието Красимир Вълчев, който смята, че тази тенденция се преобръща, че ръстът на емиграция е спаднал през последните няколко години и че все повече хора се връщат от чужбина.", "date": "2018.01.11", "title": "\"Файненшъл таймс\": България отлага реформите, за да наблегне на председателството на ЕС"}
{"url": "http://www.mediapool.bg/bsp-vnasya-samostoyatelno-vota-na-nedoverie-news274138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП ще внесе самостоятелно на 17 януари мотивите си за гласуване на вот на недоверие към правителството на Бойко Борисов заради корупцията, съобщи след среща с ДПС в четвъртък лидерът на социалистите Корнелия Нинова.\r\n\tТя обяви, че това решение е било взето още предишния ден на  изпълнително бюро на БСП и не е защото й е била отказана подкрепата на Движението за права и свободи, което първоначално планираше да се присъедини към исканата оставка на кабинета на ГЕРБ, но в последствие почетният лидер на партията Ахмед Доган каза, че няма алтернатива на ГЕРБ в управлението на страната.\r\n\tНа ДПС ще бъде оставено решението дали да подкрепи в пленарна зала искането за оставка на правителството.\r\n\tНинова каза, че левицата е решила да внесе самостоятелно искането за вот на недоверия, тъй като БСП не е съгласна с думите на Доган, че няма партия, която да поеме властта от ГЕРБ. Тя отрече ДПС да са отказали подкрепата си след думите на Доган.\r\n\tМалко по-късно заместник-председателя на парламентарната група на Движението Йордан Цонев обясни пред журналисти, че партията му ще подкрепи вота, но “със свои си аргументи”.\r\n\tПо думите му решението на БСП сама да внесе искането за оставка на управлението показва “опозиционна култура”. Според него социалистите на практика потвърдили думите на почетния председател на движението Ахмед Доган, които пък Нинова ползва за аргумент да се откаже от формално сътрудничество с ДПС.\r\n\tНа въпрос дали всъщност изказването на Доган не е предизвикало решението на социалистите, Цонев каза, че то е “снимка на ситуацията”.\r\n\tНародният представител припомни всички постигнати договорки с левицата в края на миналата година и уточни, че въпреки тях едва днес БСП ги информирали за идеята им да внесат самостоятелно вота. “Ако нямаш коалиционна култура в опозиция, няма да имаш и в управлението”, допълни Цонев.", "date": "2018.01.11", "title": "БСП внася самостоятелно вота на недоверие"}
{"url": "http://www.mediapool.bg/i-nagradata-pecheli-organizatorat-na-nai-dobriya-protest-news274139.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе ти стигат парите? Заплашваш с протести, излизаш на протести, обявяваш го в медиите и средствата, които до вчера бюджетът не е можел да си позволи, изведнъж се намират. Дават се без гаранции, без поръчител и при лоша кредитната история.\r\n\tНе, това не е реклама на фирма за бързи кредити, а кратко обяснение на няколко правителствени решения от последните дни. Разликата с фирмите за кредити е, че получателите на бюджетните пари няма да ги връщат, а сметката плащат данъкоплатците.\r\n\tНа първите си две заседания за годината правителството преразпредели 25 млн. лева - 15 млн. лв. за Българската академия на науките (БАН) и 10 млн. лева за Софийския университет \"Св. Климент Охридски\". Предстои още 100 млн. лева да бъдат дадени извънредно на Министерството на вътрешните работи за увеличение на заплатите на полицаите.\r\n\tВсичко това след протести, а в случая със Софийския университет само след заплаха с протести.\r\n\tНелогичното в тези случаи не е поведението на недоволните. За толкова правителства на Бойко Борисов всички се научиха, че това е основният начин да получат исканото.\n\n\r\n\tНелогичното е, че претенциите за повече пари и на БАН, и на Софийския университет, и на полицейските синдикати бяха поставени още преди гласуването на бюджета за тази година. Тогава обаче те бяха отхвърлени с почти идентични мотиви - такива са финансовите възможности на държавата, а и увеличените разходи трябва да бъдат оправдани с резултати пред данъкоплатците. Чуха се и мнения, че науката, висшето образование, полицията имат репутационен проблем и са нужни, ако не реформи, поне промени.\r\n\tПо-малко от два месеца след дебатите по приемането на бюджета репутационният проблем очевидно не е решен. Изтъкнатият от премиера Бойко Борисов мотив за увеличение на полицейските заплати - награда за охраната на външната граница, борбата с престъпността и контрабандата, довела до повече приходи в бюджета, бяха постижения, изтъквани от правителството и преди гласуването на бюджета за тази година. Въпреки това преди по-малко от два месеца за пожарникарите и полицаите имаше само 55 млн. лева повече. Изведнъж финансовите възможности на държавата неясно как са се променили.\r\n\tОт къде ще дойдат извънредните разходи за полицейски заплати не ясно. Така или иначе те, както и средствата за БАН и за Софийския университет, ще са за сметка на други планирани от държавата инвестиции, защото в противен случай трябва да се прави актуализация на бюджета за 2018 г. още в първите седмици след влизането му в сила.\r\n\tПожарните действия на управляващите в ситуацията на външен натиск показват липсата на ясна и целенасочена политика, както в тези сектори, така и в другите, чиито бюджети са или ще бъдат намалени заради извънредните харчове. Може би вместо всяка година да се прави бюджет, да се губи време и енергия да се обсъждат финансови параметри, е по-добре да се организира състезание за най-гласовит, многоброен или колоритен протест и спечелилите първите места да получат парите, които са решили, че са им нужни. А шансовете правителството да поддаде под натиска на недоволните са толкова по-големи, колкото повече международни медии са вторачени в България, както по време на европредседателството.", "date": "2018.01.11", "title": "И наградата печели... организаторът на най-добрия протест"}
{"url": "http://www.mediapool.bg/kradtsi-s-bradvi-zadignaha-bizhuta-za-milioni-ot-parizhkiya-hotel-rits-news274128.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрадци, въоръжени с брадви, отмъкнаха бижута за милиони евро от магазин в прочутия парижки хотел Риц (Ritz). Част от крадците по-късно обаче бяха задържани, а част от плячката им – намерена при тяхното преследване.\r\n\t\r\n\tПо информация на силите на реда трима от петимата мъже проникнали в луксозния хотел в късния следобед в сряда от задния вход. Били с качулки и ръкавици, въоръжени с пистолети и използвали брадви, за да счупят стъклените витрини с бижута в главното фоайе. Двамата им съучастници чакали отвън.\r\n\t\r\n\tОткраднатите скъпоценности се оценяват на 4,5 милиона евро (5,38 долара).\r\n\t \r\n\tТрима от предполагаемите бандити са задържани, останалите двама все още се издирват, съобщи министърът на вътрешните работи Жерар Колон в Туитър, цитиран от ДПА.\r\n\t \r\n\tЧаст от плячката е намерена - бижутата се пръснали при залавянето на тримата, съобщи по-късно полицейски източник, цитиран от АФП, без да уточни стойността на възстановените скъпоценности.\r\n\t \n\n\r\n\tСпоред източника на френската агенция тримата взломаджии се опитали да напуснат Риц отново през задния вход, но вратата вече била блокирана. Тогава те подали плячката през един прозорец на своите помагачи.\r\n\t \r\n\tЕдин от двамата избягал с кола, другият - с мотоциклет, като изпуснал според източника сак с още една част от откраднатото - бижута и часовници.\r\n\t \r\n\tХотел Риц в Париж е открит през 1898 г. и е първият във френската столица, който навремето предлагал електричество на всички етажи и бани в стаите.\r\n\t \r\n\tНякога дом на модната икона Коко Шанел и писателя Марсел Пруст, хотелът е любимо място за по питие на американския писател Ърнест Хемингуей.\r\n\t \r\n\tРазположен близо до площад \"Вандом\" в центъра на Париж, хотелът е заобиколен от луксозни и бижутерийни магазини в район, който през последните години бе арена на зрелищни обири.\r\n\t \r\n\tВсички бутици са оборудвани с модерни системи за сигурност и са със засилена охрана, а подстъпите към площада и магазините се наблюдават с камери. Въпреки това обирите продължават, особено в периоди около големи празници.\r\n\t \r\n\tПрестъпниците не се смущават дори от факта, че на същия площад, до Риц, е сградата на френското министерство на правосъдието с многобройната си охрана.", "date": "2018.01.11", "title": "Крадци с брадви задигнаха бижута за милиони от парижкия хотел Риц"}
{"url": "http://www.mediapool.bg/koi-shte-chue-preduprezhdeniyata-na-demokratite-za-rusiya-news274140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко е имало някаква полза от намесата на Русия в (американските) избори през 2016 г., то тя е, че беше насочено вниманието към по-общата заплаха от президента Владимир Путин за демокрациите в Европа и на други места. Републиканците се боят до какви разкрития за отношенията между кампанията на Тръмп и Русия може да доведе фокусирането на вниманието върху тези интриги. Заради тяхното нехайство по въпроса, демократите в сенатската комисия по външните работи съставиха доклад, който се очертава като най-цялостното публично изложение на руската война срещу Запада. \r\n\t \r\n\tТой се опитва да наложи извода, че изборите през 2016 г., които според всички американски разузнавателни агенции са белязани от руска намеса с цел да се помогне за избирането на Доналд Тръмп, са част от инструментариума, чрез който Путин се опитва да разклати западните институции и да подкопае вярата в демократичните практики. \r\n\t \r\n\tМалко страни в Европа са успели да избягнат тази зловредна намеса. Докладът следва да послужи като сигнал за тревога за САЩ спешно да се заемат с работа заедно с техните съюзници за защита на демокрацията. \n\n\r\n\tИма обаче една значителна пречка, и това е президентът Тръмп, както и конгресните лидери, които го крепят.\r\n\t \r\n\tТръмп упорства в странното си очарование от Путин и не желае да признае, че Русия е заплаха за сигурността, макар че неговата собствена стратегия за национална сигурност, представена неотдавна, твърди, че Русия, наред с Китай, се стреми да подкопае \"американското влияние, ценности и богатство\". Републиканците в Конгреса, изглежда, се вълнуват повече от това кои са онези, които разкриха руската намеса, а не от самата намеса, и не правят нищо, за да гарантират, че тя няма да се повтори. \r\n\t \r\n\tСпоред доклада Кремъл харчи много повече за своя медийна пропаганда за чужбина и за (подкрепа на) неправителствени групи и политически партии, които са против Европейския съюз и НАТО. Той си служи с организирани престъпни групи, за да пере пари и да извършва други престъпения, а използва и контрола си върху енергийни доставки, за да насажда корупция, се посочва в доклада. \r\n\t \r\n\tРусия си служи с кибервойна, дезинформация и военна сила, за да пречи на връзките на Грузия и Украйна със Запада. Кремъл се опитва също така да подрони усилията на Сърбия да се интегрира със Запада, експлоатирайки връзките между Руската православна църква и сърбите, и чрез почти монополното си положение в енергийните доставки. \r\n\t \r\n\tРусия отслабва демокрацията в Унгария и България - две страни, членки на ЕС и НАТО, и го притегля по-близо до орбитата на Путин. Кремъл разширява влиянието си в Мексико и в Близкия изток. \r\n\tТези действия биха били обезпокоителни по всяко време, но те са още по-тревожни сега, когато президентът отрича да има руска намеса, отказва да критикува Путин и изглежда по-заинтересуван да възнаграждава Москва, отколкото да се конфронтира с нея. \r\n\t \r\n\tДокладът бе подготвен без участието на републиканците, което незаслужено му придава партийно пристрастие, особено защото той признава, че заплахата, която Путин представлява, съществува отпреди сегашната администрация да поеме властта. \r\n\t \r\n\tДемократите се надяват този доклад да засили натиска върху администрацията да въведе в действие санкциите, които Конгресът единодушно одобри миналата година и които трябва да влязат в сила на 29 януари. \r\n\t\"Никога досега в американската история една толкова очевидна заплаха за националната сигурност не е била толкова явно пренебрегвана от един президент на САЩ\", посочи сенаторът Бен Кардин - главният демократ в сенатската комисия по външните работи, в писмо, съпровождащо доклада. \r\n\t \r\n\tЕвропа, обратно, вече започна да дава отпор, отбелязва докладът. Германия предприе превантивен ход преди своите избори, като предупреди Кремъл, че негова намеса би имала последствия. Бе постигнато и споразумение между политическите партии да не използват ботове и платени тролове и да се осъществява киберсътрудничество между правителството и кампаниите (на отделните партии). \r\n\t \r\n\tИспания първа в Европа поведе битка срещу организирани руски престъпни групи. Балтийските страни укрепиха защитата си срещу кибератаки и дезинформация и диверсифицираха енергийните си доставки, за да избягнат свръхзависимост от Русия. НАТО и ЕС се фокусират върху киберзащита. \r\n\t \r\n\tВ доклада се отбелязва, че има много неща, освен санкции, които трябва да бъдат част от една цялостна американска стратегия. Те включват помощ за укрепване на демократичните институции в уязвими европейски страни, засичане и замразяване на свързани с Кремъл мръсни пари, изграждане на коалиция за борба с руските хибридни заплахи. \r\n\t \r\n\tНай-важно обаче е лидерството, с което Тръмп засега отказва да се наеме. В Туитър той заклейми демократите за публикуването на този доклад и още веднъж отрече да има задкулисни връзки с Москва. \"Русия и светът се смеят на глупостта, която на която са свидетели\", написа той. Той е прав, но не разбира на кого се смеят.", "date": "2018.01.11", "title": "Кой ще чуе предупрежденията на демократите за Русия?"}
{"url": "http://www.mediapool.bg/bryuksel-shte-investira-1-miliard-evro-v-superkompyutri-news274142.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия обяви планове да инвестира съвместно с държавите членки около 1 млрд. евро в изграждането на европейска инфраструктура от суперкомпютри от световна класа.\r\n\tТя е необходима за обработката на все по-големи обеми от данни и ще носи ползи на обществото в много области — от здравеопазването и производството на енергия от\r\n\tвъзобновяеми източници до безопасността на автомобилите и киберсигурността.\r\n\tДнешната стъпка е от решаващо значение за конкурентоспособността и независимостта на ЕС в областта на основаната на данни икономика, посочват от Брюксел. \"Европейските учени и промишлеността все по-често обработват данните си извън ЕС, тъй като наличната изчислителна мощност в ЕС не отговаря на потребностите им. Тази липса на независимост застрашава неприкосновеността на личния живот, защитата на данните и търговските тайни, както и собствеността върху данните, особено при приложения с чувствително съдържание\", се казва в съобщението на Еврокомисията=\r\n\tНовосъздадена правна и финансираща структура - съвместното предприятие \"Юро ЕйчПиСи\" (EuroHPC), ще придобие, изгради и внедри в цяла Европа инфраструктура от високопроизводителните изчислителни технологии (HPC). Предприятието ще подпомага също така програма за научни изследвания и иновации, която ще разработва технологии и машини (хардуер), както и приложения (софтуер) за тези суперкомпютри.\r\n\tПриносът на ЕС в структурата ще e около 486 млн. евро по актуалната многогодишна финансова рамка. Със същата сума ще се включат и държавите членки и асоциираните държави.\r\n\tДо 2020 г. общо около 1 млрд. евро публично финансиране ще бъдат инвестирани, а частните членове на инициативата ще се включат и с непарично участие.\r\n\tБъдещото звено ще обедини инвестициите за създаване на водеща европейска инфраструктура от суперкомпютри и големи информационни масиви.\r\n\tСъвместното предприятие ще има за цел да придобие системи с производителност под един ексафлопс (сто милиона милиарда, или 1017 изчисления в секунда), и да подпомогне разработването на системи с производителност над един ексафлопс (един милиард милиарда, или 1018 изчисления в секунда) на основата на технологии от ЕС до 2022—2023 г.\r\n\tДейностите на съвместното предприятие ще се състоят от придобиване и експлоатация на два суперкомпютъра на световно равнище с производителност под един ексафлопс и поне два суперкомпютъра от среден порядък (с капацитет за около 1016 изчисления в секунда), както и предоставяне и управление на достъпа до тези суперкомпютри на редица публични и частни потребители от 2020 г.\r\n\tКъм новата инициатива първоначално се включват седем държави - Франция, Германия, Италия, Люксембург, Холандия, Португалия и Испания. По-късно към тях се присъединяват още Белгия, Словения, България, Швейцария, Гърция и Хърватия. Тези държави се споразумяха за изграждане на общоевропейска интегрирана инфраструктура от суперкомпютри с производителност над един ексафлопс. Другите държави членки и асоциирани държави се насърчават да подпишат декларацията за EuroHPC.\r\n\t\r\n\tСъвместното предприятие ще работи от 2019 до 2026 г. Планираната инфраструктура ще бъде притежавана и експлоатирана съвместно от неговите членове, които в началото ще включват държавите, подписали декларацията за EuroHPC и частни членове от академичните среди и промишлеността.\r\n\tДруги членове могат да се присъединят към инициативата по всяка време срещу финансов принос.\r\n\tЦелта на програмата за научни изследвания и иновации на HPC е да подпомага развитието на\n\n\r\n\tтехнологиите за суперкомпютри в Европа, включително на първото поколение европейски\r\n\tмаломощни микропроцесорни технологии, и съвместното проектиране на европейски машини с производителност над един ексафлопс, както и да насърчава приложенията, развиването на уменията и по-широкото използване на високопроизводителните изчислителни технологии, посочват от ЕК.\r\n\tВисокопроизводителните изчислителни технологии са изключително важен инструмент, който помага за анализа и реакцията на важни предизвикателства пред науката и обществото,\r\n\tнапример ранната диагностика и лечение на заболявания или разработването на нови терапии на основата на персонализираната и прецизната медицина.\r\n\tHPC се използват също така за предотвратяването и управлението на мащабни природни бедствия, особено за прогнозирането на движението на урагани или симулирането на земетресения.\r\n\tИнфраструктурата EuroHPC ще осигури на европейската промишленост и особено на малките и средните предприятия (МСП) по-добър достъп до суперкомпютри за разработването на иновативни продукти. Високопроизводителните изчислителни технологии оказват все по-голямо влияние върху отрасли и предприятия, като значително скъсяват циклите на проектиране и производство на продуктите, ускоряват разработването на нови материали, намаляват разходите, увеличават ресурсната ефективност и скъсяват и оптимизират процесите на вземане на решения.\r\n\tНапример благодарение на суперкомпютрите, циклите на производство на автомобили могат да бъдат скъсени от 60 на 24 месеца.\r\n\tВисокопроизводителните изчислителни технологии също така са от съществено значение за\r\n\tцелите на националната сигурност и отбраната. Например при разработването на сложни\r\n\tкриптиращи технологии, проследяването и отговора на кибератаки, ефективната\r\n\tкиберкриминалистика или ядрените симулации.\r\n\t\"С инициативата EuroHPC искаме да предоставим на европейските изследователи и фирми суперкомпютърен капацитет на световно равнище до 2020 г., за да разработят технологии като изкуствения и0нтелект и да създадат бъдещите всекидневни приложения в области като здравеопазването, сигурността или инженерните науки\", каза Андрус Ансип, еврокомисар по единния цифров пазар.\r\n\t\"Подобряването на европейската инфраструктура от суперкомпютри предлага огромен потенциал за създаване на работни места и е ключов фактор за цифровизацията на промишлеността и за повишаване на конкурентоспособността на европейската икономика\", допълва Мария Габриел, еврокомисар по въпросите на цифровата икономика и цифровото общество.", "date": "2018.01.11", "title": "Брюксел ще инвестира 1 милиард евро в суперкомпютри"}
{"url": "http://www.mediapool.bg/dzhulian-asandzh-e-poluchil-grazhdanski-identifikatsionen-nomer-v-ekvador-news274143.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОснователят на Уикилийкс Джулиан Асандж, който от над пет години се укрива в посолството на Еквадор в Лондон, е получил граждански идентификационен номер от южноамериканската страна, съобщиха ДПА и Ройтерс.\r\n\tНомер 1729926483 отговаря на провинция Пинчинча в централната част на Еквадор, съобщава в. \"Универсо\". \r\n\t \r\n\tСпоред изданието на Асандж може да е бил издаден и паспорт. \r\n\t \n\n\r\n\tРойтерс е открил регистрация на \"Джулиан Пол Асандж\" в гражданския регистър на Еквадор, който включва само еквадорски граждани. Говорител на регистрационните служби отказа да коментира дали това означава, че той е получил гражданство. \r\n\t \r\n\tСлед публикуването на информацията еквадорското министерство на външните работи заяви, че няма да отговаря на \"слухове, изкривена или извадена от контекста информация\" по случая на Асандж. \r\n\t \r\n\tАвстралиецът живее в малък кабинет в еквадорското посолство, след като Кито му предостави убежище през 2012 година, когато Швеция го разследваше за сексуални престъпления. Шведските власти оттеглиха обвиненията, но Асандж посочва, че се страхува да не бъде арестуван и екстрадиран в САЩ заради публикуването на поверителни документи за войните в Ирак и Афганистан на онлайн платформата. \r\n\t \r\n\tБританското правителство отхвърли отправена от Еквадор молба да предостави дипломатически статут на основателя на Уикилийкс. Това съобщи днес \"Гардиън\", като се позова на говорител на Форин офис, предаде ТАСС.\r\n\t \r\n\t\"Правителството на Еквадор отправи наскоро молба на г-н Асандж да бъде предоставен дипломатически статут тук, във Великобритания. Обединеното кралство не одобри тази молба и не преговаря по въпроса\", цитира изданието говорителя. Той добавил, че както знаят властите на южноамериканската страна, единственият начин за Асандж проблемът да бъде решен е да напусне посолството и да се изправи пред съда.", "date": "2018.01.11", "title": "Джулиан Асандж е получил  граждански идентификационен номер в Еквадор"}
{"url": "http://www.mediapool.bg/balgarski-ministar-obvini-angloezichen-sait-v-rech-na-omrazata-news274144.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът за европредседателството Лиляна Павлова обвини англоезичния новинарски сайт  в \"реч на омразата\", а създателят на сайта, че \"работи срещу страната си\". Това се е случило по време на срещата на Павлова с група от 56 чуждестранни журналисти, поканени да отразят официално старта на българското европредседателство.\r\n\tЛиляна Павлова е била попитана от финландския журналист Пекка Микканен за англоезичния сайт, както и за лошата позиция на България в международните класации за медийна свобода. Павлова не е коментирала класации, но остро е атакува медията.\r\n\t\"Дори не искам да споменавам този сайт, защото не желая да давам гласност на инициатива на някого, който се опитва да работи срещу страната си. Това не е официалният сайт на председателството. Този сайт, въпреки че дублира името на българското председателство, не бива да се взема предвид, когато се отразява националната позиция, по който и да е въпрос. България има свой официален сайт (на председателството). Мисля, че няма нужда да даваме гласност, защото заедно с вас (чуждестранните журналисти)... ние разчитаме на вас. Свободата на медиите не означава, че трябва да допускаме реч на омразата или фалшиви новини\", каза Павлова, цитирана от Bulgarianpresidency.eu.\r\n\tТя не конкретизира кои точно публикации съдържат \"фалшиви новини\" и \"реч на омразата\".\r\n\tНовинарският сайт бе създаден през есента на миналата година от заместник-главния редактор на базираната в Брюксел медия Euractiv Георги Готев. За разлика от Euractiv, сайтът Bulgarianpresidency.eu е фокусиран само върху България. Той базира своите публикации само на факти, които са добре известни на българските власти. Сайтът е много популярен в Брюксел, защото всекидневно отразява събитията в България на английски език като \"журналистически проект за наблюдение на Българското председателство на Съвета на ЕС\".\n\n\r\n\t\"Моята цел (зад създаването на сайта) е да запълня, доколкото е възможно, нуждата от свободна и независима журналистика за председателството и за България като цяло. Аз не правя това сам, тъй като трима други български журналисти дават своя принос от София. Аз \"не работя срещу страната си\", а й служа, което смятам за свой дълг като журналист и гражданин\", се казва в позицията на създателя на сайта Георги Готев.\r\n\tТой казва, че тъй като има и белгийско гражданство, възнамерява да съди Лиляна Павлова за клевета пред белгийски съд.\r\n\tПрез 2017 г. България се срина до 109 позиция в класацията на \"Репортери без граници\" за медийна свобода. Страната е най-ниско поставена от всички членки на ЕС. През 2007 г., когато България бе приета за член на ЕС, тя заемаше 51-а позиция.", "date": "2018.01.11", "title": "Български министър обвини англоезичен сайт в \"реч на омразата\""}
{"url": "http://www.mediapool.bg/plevneliev-dneshnite-protesti-pokazvat-che-oshte-imame-robska-psihika-news274132.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПланираните девет протеста в деня на откриването на българското ротационно председателство показват, че \"като че ли още не сме се разделили с робската си психика, че все някой друг ще ни освобождава, все някой друг ще ни решава проблемите”, коментира президентът (2012-2017) Росен Плевнелиев.\r\n\tСпоред него протестите са знак за ниско доверие на гражданите в институциите.\r\n\t, посочи Плевнелиев пред Нова телевизия.\r\n\tТой каза, че ползите от председателство на ЕС са огромни за България.\r\n\t\"Тогава, когато прожекторите от света са насочени срещу вас и вие сте готови да покажете най-доброто от себе си, няма как да не извлечете ползи”, добави той.\n\n\r\n\tПланираните протести бяха критикувани и от министъра, отговарящ за европредседателството, Лиляна Павлова.\r\n\tСпоред нея те са \r\n\tПо-късно в четвъртък ще се проведат общо 9 протеста, включително две масови шествия – срещу и в подрепа на решението на правителството от 28 декември да даде \"зелена светлина\" за строежи на ски съоръжения в 48% от Национален парк \"Пирин\".\r\n\tпрояви снозхождение Павлова, допускайки обаче че концентрцията на демонстрации може да ги обезсмисли.\r\n\t, добави евроминистърът пред бТВ.\r\n\tБез да уточни думите си, тя сподели, че броят на протестите вече бил набъбнал до 11, което било знак, че \"искаме да дадем най-доброто от себе си\".\r\n\tСпоред нея \"е прекалено\" да се протестира в момента за проблеми във вътрешнополитически план, но отново заяви: \"Нека протестират. Председателството не е нито на правителството, нито на някой от нас, нито мое лично, то е на всички българи\".\r\n\tСъщата фраза преди ден използва и премиерът Бойко Борисов, възстановявайки \"несправедливостта\" със сваления билборд на протестиращите за заплати полицаи, който трябваше да информира чуждите делегации, че основната заплата в МВР е 340 евро.\r\n\tПо отношение на зачестилите тежки престъпления от началто на годината, Павлова демонстрира увереност, че нито криминогенната обстановка, нито протестите можели да влошат имиджа на България пред Европа, тъй като това били вътрешни проблеми.\r\n\tТя обаче все пак уточни, че очевидно има политически опит за дискредитиране на упралвението: \r\n\tПо повод на убийството на близкия до ГЕРБ бизнесмен Петър Христов тя коментира, че \"прикачването му към председателството, търсенето на дълбока конспирация е контрапродуктивно\".\r\n\t, влезе в общия тон за стабилност на управляващите Павлова, предлагайки на гражданите \"да фокусираме усилията си в нещо позитивно\"", "date": "2018.01.11", "title": "Плевнелиев: Днешните протести показват, че още имаме робска психика"}
{"url": "http://www.mediapool.bg/polskiyat-parlament-othvarli-smekchavane-na-zakona-za-abortite-news274146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският парламент отхвърли либерализиране на строгия закон за абортите късно снощи и гласува да продължи работата по разработване на още по-консервативни правила, предаде Асошиейтед прес.\r\n\t \r\n\tПротивоположните предложения бяха направени в два отделни законопроекта, внесени от различни граждански сдружения.\r\n\t \r\n\tДействащият закон разрешава абортите само в извънредни случаи и единствено до 12-ата седмица от бременността. Аборти са разрешени, когато животът или здравето на жената са в опасност, при бременност, резултат от престъпление, или при тежки увреждания на плода.\r\n\t \r\n\tСлед разгорещен дебат депутатите гласуваха да изпратят за доразработване от специална парламентарна комисия предложение за забрана да се абортират болни зародиши, което е подкрепяно от консервативната управляваща партия \"Право и справедливост\" и президента Анджей Дуда.\r\n\t \r\n\tЗаконодателите отхвърлиха предложение за вдигане на всички ограничения за аборти през първите 12 седмици от бременността.\r\n\t \n\n\r\n\tПрез 2016 г. протести на жени в цялата страна принудиха правителството да се откаже от плановете си за пълна забрана на абортите, припомня АП.", "date": "2018.01.11", "title": "Полският парламент отхвърли смекчаване на закона за абортите"}
{"url": "http://www.mediapool.bg/do-20-yanuari-dvete-korei-shte-razgovaryat-otnovo-za-uchastieto-na-severa-v-olimpiadata-news274147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна Корея и Южна Корея планират до 20 януари да проведат разговори относно участието на Севера на зимните Олимпийски игри в Пьончан в Южна Корея, предаде ТАСС, като цитира говорител на южнокорейското министерство на националното обединение.\r\n\t \r\n\tВ хода на преговорите, които ще протекат на равнище експерти, ще бъде съгласуван маршрутът на придвижване на севернокорейската делегация, в състава на която ще влязат от 400 до 500 човека, и въпросът за тяхното настаняване.\r\n\t \r\n\tНа разговорите Южна Корея ще бъде представена от заместник-министъра на културата, спорта и туризма Но Дъ-ган.\r\n\t \r\n\tНа 20 януари в Лозана ще има заседание на Международния олимпийски комитет. Дотогава е необходимо окончателно съгласуване на всички детайли относно севернокорейското участие в игрите, заяви говорител на южнокорейското министерство на националното обединение.", "date": "2018.01.11", "title": "До 20 януари двете Кореи ще разговарят отново за участието на Севера в Олимпиадата"}
{"url": "http://www.mediapool.bg/london-parizh-i-berlin-prizovaha-sasht-da-zapazyat-sporazumenieto-s-iran-news274148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания, Франция, Германия и ЕС отправиха общ призив към САЩ да запазят споразумението за иранската ядрена програма, заявявайки, че Техеран има право да се възползва от произтичащата от сделката отмяна на санкции, предаде Ройтерс.\r\n\t \r\n\tВ навечерието на крайния срок, в който американският президент трябва да реши дали да върне санкциите по отношение на петрола, отменени по силата на споразумението, министрите на външните работи на трите европейски сили и върховният представител на ЕС по въпросите на външната политика Федерика Могерини отправиха своя призив след среща в Брюксел.\r\n\t \r\n\t\"Споразумението е изключително важно и няма алтернатива\", каза френският министър на външните работи Жан-Ив Льо Дриан пред репортери. \"Не крием, че съществуват и други въпроси, по които имаме различия (с Иран).\"\r\n\t \r\n\tГерманският външен министър Зигмар Габриел призова САЩ да разглеждат иранското ядрено споразумение от 2015 г. като отделен въпрос от програмата на Иран за балистични ракети и ролята му в сирийската гражданска война, предаде Ройтерс.\r\n\t \n\n\r\n\t\"Би трябвало да отделим две неща: ние искаме да запазим ядрената сделка с Иран . . . и трудната роля, която играе Иран в региона\", каза Габриел.", "date": "2018.01.11", "title": "Лондон, Париж и Берлин призоваха САЩ да запазят споразумението с Иран"}
{"url": "http://www.mediapool.bg/sadat-v-strasburg-zashtiti-osvetyavaneto-na-agentite-na-ds-v-bulgaria-news274149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съд по правата на човека отхвърли претенциите на адв. Хараламби Анчев срещу решението на Комисията по досиетата, с което той бе осветен като агент на бившата Държавна сигурност (ДС).\r\n\tДелото бе ключово, защото решение с обратен знак би довело до вълна от дела срещу държавата и блокиране на работата на институцията.\r\n\tХараламби Анчев е известен столичен адвокат. От февруари до май 1997 година бе вицепремиер и правосъден министър в служебното правителство на Стефан Софиянски. Комисията по досиетата обяви неговата принадлежност към тайните служби през 2008 г.\r\n\tАдв. Анчев е бил агент на Шесто управление на ДС от 1982 до 1990 година под псевдонима Чавдар. Той се е \"борил с идеологическата диверсия в отдел 07 на управлението на ДС - \"Терор, анонимна вражеска дейност, бягства и издирване на държавни престъпници\".\r\n\t\"Въпреки че в прочистеното му досие е оставен доклад за вербовката му през 1982 г. от Шесто управление на ДС, принадлежността на Хараламби Анчев към ДС не е обявена от Комисията по досиетата \"Андреев\" по време на управлението на ОДС. Това става едва през 2008 г. от Комисията „Костадинов\", пише  \"Агенти.бг\".\n\n\r\n\tСлед оповестяването на решението на Комисията по досиетата Хараламби Анчев води безуспешно редица дела в България съд. Накрая той решава да се обърне и към съда в Страсбург.\r\n\tАдв. Анчев пледира, че обявяването на неговата съпричастност към ДС е станало без необходимия анализ. Той припомня, че досието му е прочистено, което прави невъзможна преценката за достоверността на останалата информация и това дали той изобщо е помагал на ДС.\r\n\tСъдът в Страсбург смята, че Комисията по досиетата е действала напълно законно. Осветяването на сътрудниците на ДС се публикува в Държавен вестник, а процесът по проверка е съпроводен от множество предпазни процедури. Една от тях е самата Комисия по досиетата, която е независим държавен орган, съставен от членове, предложени от всички политически партии.\r\n\t\"Съдът приема, че подобно осветяване има за цел подобряване на прозрачността на публичния живот и допринася за увеличаване на доверието в институциите на страната след падането на комунистическия режим\", се казва в решението на съдът в Страсбург.", "date": "2018.01.11", "title": "Съдът в Страсбург защити осветяването на агентите на ДС в България"}
{"url": "http://www.mediapool.bg/partiite-otbelyazaha-s-obichainite-klisheta-noviya-politicheski-sezon-ninova-prati-severozapada-v-rusiya-news274150.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛапсусът на Корнелия Нинова, че в Северозападна България инициират отделянето си от България и присъединяване към Русия, се превърна в най-забележителната част от словото на председателката на БСП при откриването на новата парламентарна сесия. Нинова всъщност визира инициативата във Видин, Враца и Монтана за отделяне на тези области и евентуалното им .\r\n\tВ останалата си част парламентарните речи, с които традиционно лидерите на формациите откриват новата пленарна сесия, не излязоха от клишето и се вписаха в предварителните очаквания. ГЕРБ поиска единство, БСП посочи проблемите в страната, изтъквайки показни убийства и корупция, ДПС се обяви за програмно правителство, а патриотите съобщиха, че и това си е стабилно. На този фон Веселин Марешки (Воля) каза, че ще работи за повишаване на жизнения стандарт в страната.\r\n\tЗаместник-председателят на ГЕРБ и шеф на парламентарната група на партията Цветан Цветанов се обърна към депутатите от всички партии с призив по време на европредседателството България да бъде чута. \"Трябва да говорим отговорно, да работим ползотворно и да се водим единствено от националния интерес на страната. Партизанските политически страсти няма как да допринесат за постигане на националните ни цели по време на българското председателство\", каза Цветанов.\r\n\t\"Приоритетите на ГЕРБ за следващите шест месеца се свеждат до законодателни инициативи за укрепване на обществения ред и сигурността, както и в сферата на образованието и пазара на труда и в сферата на здравеопазването и въвеждането на нов достъпен модел на здравни грижи. За нас задачата за справяне с корупцията няма алтернатива, поради което сме готови да дебатираме по спорните въпроси в закона за противодействие на корупцията и за отнемане на незаконно придобито имущество. Всяко протакане на антикорупционното законодателство обаче по същество работи в полза на корупцията и отлага във времето ефективната съдебна реформа. И тук започва да става за пореден път ясно кои са проводниците на стратегии за отлагане на антикорупционното законодателство\", каза Цветанов.\r\n\tЛидерът на БСП Корнелия Нинова обяви, че европредседателството е шанс за изчистване на образа на България, заради което партията щяла да бъде конструктивна, но нямало да мълчи.\n\n\r\n\tВ словото си Нинова посочи 10 проблема, които са се появили в първите 10 дни на годината. Тя изтъкна, че България продължава да се топи, а 40 общински болници излизат на протест, защото са пред фалит. Нинова припомни, че ученици от професионални гимназии не учат за българското Средновековие заради новите учебни програми, а токът и оттам храните поскъпвали. И съответно народът обеднявал.\r\n\t\"Саниран блок за 3 млн. лв. тече отвсякъде. Оградата по границата пак падна. Дали не става дума за корупция в строителството и санирането?\", попита Нинова.\r\n\tТя припомни, че водещи авторитетни медии \"ни заляха\" с оценките на Европа, че сме най-корумпираната държава в Европа, която обаче е удобна, защото е послушна. Нинова изтъкна, че мнозинството се е разцепило за Истанбулската конвенция.\r\n\t\"8 дни - 8 трупа, убийства на семейства, стрелба по данъчен, убийство посред бял ден на крупен бизнесмен, близък до властта. Народът е на улицата - протести, полицаи, зелени, против повишаването на цената на водата и на тока. Топим се като народ, по-малко се лекуваме, обедняваме, корупцията е превзела всичко, показни убийства, народът не може да търпи, излиза на улицата\", обобщи Нинова.\r\n\tСпоред нея всичко това е заради сбъркана политика в системите. Нинова заяви, че опозицията няма да мълчи по време на председателството.\r\n\tЛидерът на \"Атака\" и съпредседател на \"Обединени патриоти\" Волен Сидеров призова да се излекуваме от най-лошата българска болест - завистта, злобата, мазохизма.\r\n\t\"Това самооплюване никой не може да си го направи. Да спрем да се позоваваме на вестници и издания, в които българи от НПО дават мнение. Тази схема е известна отдавна. Всички издания в света изпълняват поръчки\", заяви Сидеров.\r\n\tТака Сидеров коментира многобройните публикации в авторитетни европейски медии за това, че България е най-корумпираната страна. Той припомни, че патриотични формации вече участват във властта и в други европейски държави, като например Австрия, и това вече не прави впечатление на никого.\r\n\t\"Светът се промени от 2007 г. насам, това се вижда ясно. Неолибералната доктрина отстъпва за сметка на консервативни политически идеи, които се изразяват и от \"Обединени патриоти\" и от десни партии. Тези идеи, които ние развиваме, вече са идеи на прекалено много европейци, не могат да останат в ъгъла и да бъдат екзотика, те са политическа реалност. Никой не вижда нищо страшно в това\", коментира Сидеров.\r\n\tТой изброи смятаните от него за успехи на управлението, като наблегна на това, че то е стабилно. Според него частният бизнес е увеличил доходите средно с около 10%, а 824 хил. българи са получили повишение на пенсиите. Лидерът на \"Атака\" припомни и за увеличението на заплатите на учителите и предвидените над 100 млн. лв. за увеличение на заплати на военнослужещите.\r\n\t\"Бог да пази България, която днес пази цяла Европа\", завърши Сидеров.\r\n\tСлед него лидерът на ДПС Мустафа Карадайъ за пореден път заяви, че България може да представи българския етнически модел, чиито идеолог и създател е почетният председател на движението Ахмед Доган, като модел за мирно развитие, устойчива демокрация и просперитет.\r\n\tЗа пореден път Карадайъ поиска националистите да бъдат извадени от управлението. Той обаче даде да се разбере, че неговото преформатиране не значело \"задължително влизане на ДПС\" във властта. \"ДПС няма да участва в процеси \"Стани да седна\", каза още той. По думите му управлението трябвало да разчита на програма за ускорено развитие и мнозинство, което да я реализира.\r\n\tДПС призова партиите в парламента да комуникират на нормален европейски език, а не - с реч на омразата. Комфорт на правителството по време на европредседателството обаче нямало да бъде осигурен и нямало да има замитане на критики под килима.\r\n\tЛидерът на \"Воля\" Веселин Марешки призова хората, \"които са виновни за бедността, да бъдат по-смирени, по-самокритични\".\r\n\t\"Набива се на очи благополучието и просперитетът, който блика от тази зала. Правете така, че този просперитет и благополучие да стигат до все повече български граждани\", призова Марешки. И обяви, че самият той ще работи за това.", "date": "2018.01.11", "title": "Партиите отбелязаха с обичайните клишета новия политически сезон, Нинова прати Северозапада в Русия"}
{"url": "http://www.mediapool.bg/stotitsi-spasiteli-tarsyat-otseleli-i-zhertvi-sled-kalniya-poroi-v-kaliforniya-news274151.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици спасители и доброволци продължават тягостната работа по издирване на оцелели и на тела в морето от кал и развалини, оставено от калния порой, който заля във вторник богаташкия крайбрежен район Монтесито недалече от Лос Анджелис в западния американски щат Калифорния, предаде Асошиейтед прес.\r\n\t \r\n\tС опръскани с кал лица спасителите, дошли от целия щат, газят калната тиня, достигаща до колене, бъркат вътре с дълги пръти, търсейки жертви. Обучени кучета обхождат купчините развалини, останали от срутени домове по пътя на стихията.\r\n\t \r\n\tДа сряда вечер броят на откритите тела достигна 17. Още толкова все още се смятат за изчезнали. 12 души са настанени в болница \"Котидж\" в Санта Барбара, а 4 от тях са в критично състояние, съобщи д-р Брет Уилсън, цитиран от АП.\r\n\t \r\n\tРасте и броят на спасените, хванати в капан по домовете си повече от едно денонощие.\r\n\tОколо 9000 души населяват вилния район Монтесито северозападно от Лос Анджелис, където домове имат знаменитости като телевизионната звезда Опра Уинфри. Днес обаче от лукса и разкоша на именията, сгушени в красивите гори на крайбрежните хълмове, няма и помен.\r\n\t \n\n\r\n\tВсичко е залято с море от кал, в което плуват останки от сгради, изпомачкани коли, дънери на дървета. Шерифът на община Санта Барбара - Бил Браун, сравни печалната гледка с бойно поле от Първата световна война. До тази сутрин 500-те спасители вече са обходили около 75 процента от пострадалия район, съобщиха властите.\r\n\t \r\n\tХората от Монтесито се смятаха за късметлии, че грандиозните пожари в района миналия месец са пощадили града им. Но се оказа, че именно тези пожари, унищожили горите по околните хълмове, са открили простора за връхлетялата във вторник кална стихия, защото тя не е срещнала никакви прегради по пътя си, отбелязва АП.", "date": "2018.01.11", "title": "Стотици спасители търсят оцелели и жертви след калния порой в Калифорния"}
{"url": "http://www.mediapool.bg/tereza-mei-nyama-da-ima-vtori-referendum-za-chlenstvoto-na-velikobritaniya-v-es-news274153.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританската министър-председателка Тереза Мей няма да свиква втори референдум за членството в Европейския съюз, заяви днес неин говорител, цитиран от Ройтерс.\r\n\t \r\n\tИзявлението беше направено в отговор на засилващите се призиви за ново гласуване за Брекзит.\r\n\t \r\n\tПоддръжникът на излизането на Великобритания от ЕС Найджъл Фараж каза по-рано, че се приближава до идеята за втори референдум. Според него евентуално ново гласуване пак ще бъде спечелено от привържениците на излизането на Великобритания от ЕС и ще сложи край на дебатите.\r\n\t \r\n\tМного поддръжници на оставането на Великобритания в ЕС също подкрепят идеята за нов референдум. Те настояват, че британците не са били достатъчно информирани при първото гласуване и че общественото мнение се променя.", "date": "2018.01.11", "title": "Тереза Мей: Няма да има втори референдум за членството на Великобритания в ЕС"}
{"url": "http://www.mediapool.bg/vechno-udalzhavane-na-razreshitelnite-za-stroezh-varhu-nivi-otnovo-ne-mina-v-parlamenta-news274154.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоправка, предложена от Обединените патриоти за втори път, позволяваща вечното удължаване на разрешителните за строежи върху земеделски земи, не успя да мине и този път на второ четене в парламента.\r\n\tКорекцията и сега е внесена от депутата на Патриотите Йордан Апостолов, който през май 2017 г.  с поправки в Закона за опазването на земеделските земи, но не му се получи и в предишния парламент. Сега той се опита да прокара отново предложението, засягащо бивши ниви край морето, чието предназначение е сменено и се планират строежи, но разрешителните за реализация на инвестиционните намерения изтекоха.\r\n\tСега Апостолов пробва да прокара поправката между първо и второ четене на изменения в Закона за посевния и посадъчния материал в частта преходни и заключителни разпоредби, но засягаща Закона за опазването на земеделските земи. Предложението обаче бе оспорено от депутата от ГЕРБ Данаил Кирилов, независимо че първия път корекцият абе подкрепена и от част от депутатите на управляващата партия.\r\n\tПреди гласуването от екокоалицията \"За да остане природа в България\" алармираха за това, че предложението значително улеснява застрояването на нивите и се удължават за вечни времена дадените в миналото строителни разрешения. Според природозащитниците внесената отново промяне не е придружена с мотиви и обосновка. \"С това парламентът дава зелена светлина за окончателното бетониране на българското Черноморие, където множество земи бяха с променено предназначение, но не можеха да се ползват поради изтичането на срока на строителните им разрешителни. В това число са и най-фрапантните заменки на дюни по Черноморието\", предупредиха от организацията и призоваха текстът да не бъде гласуван.\r\n\tВ крайна сметка предложението на Ангелов отпадна от окончателната редакция на текстовете в Закона за посадъчния материал, които засягат и други 11 закона, а окончателното гласуване на поправките бе отложено за петък.\n\n\r\n\tЙордан Апостолов се възмути от това, че управляващите приемат текстовете като термини и понятия, а не като човешки съдби и хора, които са вложили пари в промяната за предназначението на нивите си. Той заяви, че става въпрос само за около 1800 имота с над 9 милиона лева платени държавни такси.\r\n\tВ същото време депутатите приеха, че при изграждане или разширяване на обекти върху земеделски земи от първа до шеста категория, за които се определят най-малко две площадки или трасета, площадките да се определят не с предварителен проект на подробен устройствен план, а със скици или скици-проекти, придружени с координати на чупките.\r\n\tРешението за промяна на предназначението на земята няма да се отменя, когато в тримесечен срок не е заплатена съответната такса за обекти за държавни и общински нужди. Предвижда се, когато изпълнението на инвестиционно намерение не може да се осъществи поради наложени с нормативен или с административен акт забрани, решението за промяна на предназначението да се отменя по искане на собственика на земята или на инвеститора на обекта, а заплатената такса да се възстановява.", "date": "2018.01.11", "title": "Вечно удължаване на разрешителните за строеж върху ниви отново не мина в парламента"}
{"url": "http://www.mediapool.bg/zamyanata-na-edna-elektricheska-krushka-mozhe-da-donese-godishna-ikonomiya-ot-10-leva-news274155.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗамяната само на една обикновена 60-ватова електрическа крушка с LED осветително тяло от 10 вата може да донесе на едно българско домакинство годишна икономия от 10 лева /5 евро/, показват изчисления на Евростат за възможните спестявания на европейските домакинства при потреблението на еленергия, на база цени за първата половина на 2017 г.\r\n\t \r\n\tНай-много, или около 15 евро годишно само от смяната на 1 обикновена крушка с LED осветление, могат да спестят домакинствата в Дания, Германия и Белгия, тъй като и цените на електричеството в тези три държави са най-високи в ЕС, отчита европейската статистика.\r\n\t \r\n\tСпоред анализа на Евростат цената на електроенергията в тези три държави, изчислена на база 100 киловатчаса, е 30 евро в Дания и Германия и 28 евро в Белгия.\r\n\t \r\n\tПо този показател цената на електрическата енергия у нас е най-ниска в сравнение с целия ЕС - 9,6 евро за 100 киловатчаса.\r\n\t \r\n\tСред близките ни съседи най-ниски са цените на тока за 100 киловатчаса в Сърбия - 6,6 евро, Македония - 8,4 евро, Турция - 10 евро. В Румъния цената на тока е 12 евро за 100 киловатчаса, а в Гърция - 19 евро.\r\n\t \n\n\r\n\tСред държавите в ЕС с най-евтино електричество, освен България, са още Литва, Хърватия и Унгария - по 11 евро за 100 квтч, Естония и Румъния - по 12 евро и Малта - 13 евро на 100 квтч.\r\n\tКато се има в предвид, че в един средно статистически апартамент у нас /2 стаи, кухня, коридори, баня, тоалетна/, обитаван от четиричленно домакинство, има около 10 осветителни тела, икономисаната сума може да набъбне до 100 лева годишно при спазване препоръката на Евростат.\r\n\t \r\n\tСпоред изчисления на енергийни експерти - близо 70 на сто от сметката на подобно домакинство през зимните месеци отива за отопление и затопляне на вода, a останалите около 30 процента се разпределят между охлаждане, готвене, миене на съдове, пране, осветление и други електроуреди.\r\n\t \r\n\tЕнергийните експерти съветват също да икономисваме ток \"от нищото\" като изключваме от контактите всички електрически уреди, които не ползваме в момента, да използваме \"умно\" нощната тарифа, както и да изключваме фурната 10-15 минути преди финала на готвенето, с което можем да спестим около 20 на сто от потребяваното електричество.\r\n\t \r\n\tОсвен това - оставени включени и работещи по 10 часа дневно телевизор, лаптоп и настолен компютър, както се случва в много домакинства - консумират общо около 1 киловат или 365 киловатчаса на година, което е приблизително годишен разход от 70-80 лева, изчисляват още експертите.", "date": "2018.01.11", "title": "Замяната на една електрическа крушка може да донесе годишна икономия от 10 лева"}
{"url": "http://www.mediapool.bg/prez-2017-ta-ikonomikata-na-germaniya-s-nai-barz-rastezh-ot-shest-godini-news274156.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИкономиката на Германия е нараснала със солидните 2,2 на сто през 2017 година, което е най-бързият темп от 2011 година, когато беше отчетен растеж от 3,7 на сто. Това сочи предварителна оценка на Федералната статистическа служба Дестатис (Destatis), цитирана от световните агенции.\r\n\t \r\n\tРастежът през четвъртото тримесечие на миналата година е бил 0,5 на сто спрямо предходните три месеца.\r\n\t \r\n\tНай-голямата европейска икономика се е възползвала от засиленото частно потребление и нарастването на износа в резултат на възстановяването на световната икономика.\r\n\t \r\n\tИкономисти, анкетирани от Ройтерс, очакваха нарастване на брутния вътрешен продукт (БВП) на Германия с 2,4 на сто през миналата година спрямо 1,9 на сто през 2016 година и 1,7 на сто през 2015 година.\r\n\t \r\n\tСпоред анализатори, цитирани от ДПА, растежът през 2017 година е достигнал 2,3 на сто.\r\n\tС календарно изглаждане темпът на растежа е бил 2,5 на сто, посочва статистическата служба.\r\n\t \n\n\r\n\tДомакинските разходи са се увеличили с 2 процента миналата година, а инвестициите в машиностроенето и оборудване са скочили с 3,5 на сто, уточнява АП.\r\n\t \r\n\tИзносът - традиционен двигател на германската икономика - е нараснал с 4,7 на сто спрямо 2,6 на сто предходната година. Вносът се е увеличил с 5,2 на сто спрямо 3,9 на сто през 2016 година.\r\n\t \r\n\tОфициалните данни за растежа през 2017 година се очакват идния месец, след като бъдат отчетени икономическите данни за декември.\r\n\t \r\n\tДестатис съобщи също така, че Германия е отчела по-голям от очакваното бюджетен дефицит от 1,2 на сто от БВП през 2017 година.", "date": "2018.01.11", "title": "През 2017-та икономиката на Германия с най-бърз растеж от шест години"}
{"url": "http://www.mediapool.bg/bez-sporazumenie-s-es-velikobritaniya-shte-zagubi-polovin-milion-rabotni-mesta-news274157.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоловин милион работни места във Великобритания са застрашени, ако преди излизането на страната от Европейския съюз не бъде сключено споразумение за бъдещите й отношения с общността, предупреди кметът на Лондон Садик Хан, цитиран от Ройтерс.\r\n\t \r\n\tТова сочи проучване, което той е поръчал на консултантската компания Кеймбридж иконометрикс (Cambridge Econometric). В него се казва, че съществува опасност от \"изгубено десетилетие\" на значително по-слаб икономически растеж, който ще доведе до загубата на 482 000 работни места и на 50 милиарда британски лири (67 милиарда долара) от изгубени инвестиции до 2030 година, ако най-лошият сценарий се превърне в реалност.\r\n\t \r\n\tХан призова министър-председателката Тереза Мей да гарантира, че Великобритания ще избегне такъв изход чрез договаряне на споразумение, което да позволява на страната да остане в общия пазар и митническия съюз.\r\n\t \r\n\tПроучването обхваща девет сектора - от строителството до финансите. Най-много ще пострадат финансовите и професионалните услуги, които ще изгубят 119 000 работни места в страната.\r\n\t \r\n\tСледват науките и технологиите (-92 000) и строителството (-43 000), допълва АФП.\r\n\t \n\n\r\n\tСамо в Лондон изгубените работни места могат да достигнат 87 000, но при все това столицата ще пострада по-малко от останалата част на страната.", "date": "2018.01.11", "title": "Без споразумение с ЕС Великобритания ще загуби половин милион работни места"}
{"url": "http://www.mediapool.bg/feisbuk-testva-nova-funktsiya-za-mestni-novini-news274158.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалната мрежа Фейсбук разработва нова функция, която да информира потребителите за новините през проверени местни източници, съобщава androidauthority.com. Новата функция, наречена \"Today in\" (\"Днес в\") се изпробва за абонатите от шест града в Съединените щати – Ню Орлиънс, Литъл Рок, Билингс, Пеориа, Олимпиа и Бингхемтън.\r\n\tЕкипът за новини, като част от партньорската мрежа на компанията, популяризира източниците и избира съдържание, като използва смесица от човешка преценка и машинно обучение на изкуствен интелект. Внедряването на новата функция е част от инициативата за по-близко партньорство на Фейсбук с новинарските източници и журналистите, коментира координаторът на проекта – бившата журналистка от NBC News и CNN Кембъл Браун. В момента Браун се занимава с дейности в образованието.\r\n\tИзвестната социална мрежа попадна под обществен и политически натиск след появилите се сериозни съмнения, че резултатите от изборите в САЩ през 2016 г. са били повлияни от безконтролното разпространение на манипулирана информация и пропаганда през каналите на социалните медии.\r\n\tВъпреки че Фейсбук се анонсира като платформа за комуникация, а не като медийна компания, усилията за доставяне на надеждна информация на потребителите могат да се окажат от решаващо значение за бъдещето на социалните мрежи. По време на тестовия период Фейсбук поставя връзката за новини в менюто с други, по-малко използвани функции. Местните публикации с политическа тематика ще се показват редовно в емисиите на потребителите (дори и да не ги следват).\r\n\tАко новата функция се наложи, тя ще бъде внедрена по-широко и ще се позиционира на по-достъпно място в потребителския интерфейс.", "date": "2018.01.11", "title": "Фейсбук тества нова функция за местни новини"}
{"url": "http://www.mediapool.bg/germanskiyat-turizam-otchita-osma-poredna-rekordna-godina-news274159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа германския туристически сектор 2017 година е осма поредна рекордна година, предаде ДПА.\r\n\t \r\n\tБроят на нощувките в германските хотели и в други места за настаняване се очаква да са достигнали 459 милиона през последните 12 месеца, което е с 3 процента повече от 2016 година, съобщи германската статистическа служба, представяйки предварителните данни за сектора.\r\n\t\r\n\tЗа първите 11 месеца статистическата служба отчита 431 милиона нощувки, което също е с 3 процента повече спрямо същия период през 2016 година.\r\n\t \r\n\tСамо през ноември растежът на нощувките е бил 3 процента спрямо същия месец през 2016 година. През ноември броят на чуждестранните туристи се е увеличил с 4 процента до 5,5 милиона, а броят на германските - с 3 процента до 24,1 милиона.\r\n\t \r\n\tСтатистиката обхваща хотели и места за настаняване с най-малко 10 легла.", "date": "2018.01.11", "title": "Германският туризъм отчита осма поредна рекордна година"}
{"url": "http://www.mediapool.bg/ispaniya-e-vtorata-nai-poseshtavana-strana-prez-2017-godina-news274160.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспания е станала през 2017 година втората най-посещавана страна в света след Франция, изпреварвайки Съединените щати с 82 милиона чуждестранни туристи (+9 на сто), заяви премиерът Мариано Рахой, цитиран от Франс прес.\r\n\t \r\n\tТова е донесло 87 милиарда евро постъпления, с 12 процента повече спрямо предходната година, изтъкна Рахой извън официалната програма на среща на върха от южното Средиземноморие по въпросите на имиграцията.\r\n\t \r\n\tТова е четвърта поредна рекордна година за туризма в Испания въпреки ислямистките нападения в Каталуния и политическата неяснота около сепаратистките стремежи на областта, отбелязва Ройтерс.\r\n\t \r\n\tТуризмът допринася за 11 процента от икономиката на страната.\r\n\t \r\n\tНай-многобройни през 2017 година са били британските туристи (18 милиона или +7 на сто).\n\n\r\n\t \r\n\tКаталуния е останала най-посещаваната испанска област през 2017 година, сочат статистическите данни.", "date": "2018.01.11", "title": "Испания е втората най-посещавана страна през 2017 година"}
{"url": "http://www.mediapool.bg/predpriyatiya-vlagat-blizo-195-mln-lv-za-energiyna-efektivnost-news274161.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредприятия получиха договори за близо 195 млн. лв. финансиране за проекти за повишаване на енергийната си ефективност с пари от Оперативната програма \"Иновации и конкурентоспособност\". Петдесет контракта бяха връчени от заместник-министъра на икономиката Александър Манолев в четвъртък, с което е надхвърлена сумата от 1.5 млрд. лв. или близо 64% от целия бюджет на програмата.\r\n\t\"Важен сигнал е, че безвъзмездната помощ по процедурата е по-малко от половината от тези средства, или около 95 млн. лв. Останалите средства са самоучастие на бенефициентите – ясно доказателство, че това са конкурентни компании, инвестиращи значителни средства за своята по-добра ефективност\", каза Манолев, цитиран от пресцентъра на ведомството.\r\n\tПо думите му, благодарение на тези проекти, ще се направят подобрения в производствата като предварителните анализи са, че при някои бенефициенти това ще подобри ефективността им с десетки пъти. Съществено ще е и намаляването на вредните емисии и реализираните енергийни спестявания.\r\n\t\"Именно когато даваме официален старт на българското Председателство на Съвета на ЕС стартираме и поредните проекти за модернизиране на българските компании, чрез европейската безвъзмездна помощ\", каза още икономическия заместник-министър.\r\n\tОсвен инвестициите в ново по-енергийно ефективно оборудване, в 85% от сключените договори (42 бр.) се предвижда въвеждането и сертифицирането на системи за енергиен мениджмънт съгласно изискванията на международно признатия стандарт БДС EN 50001 (Energy Management Systems)/EN ISO 50001. При други 13 договора са предвидени автоматизирани системи за мониторинг и контрол на енергопотреблението. Други бенефициенти планират да изградят в рамките на изпълнението на проектите си системи за оползотворяване на отпадната топлина, която се генерира по време на производствения процес.\n\n\r\n\tРеализацията на тези дейности се очаква да помогне на предприятията за по-доброто планиране и управление на енергийната ефективност и на използваните от тях енергийни ресурси, посочват от ведомството.", "date": "2018.01.11", "title": "Предприятия влагат близо 195 млн. лв. за енергийна ефективност"}
{"url": "http://www.mediapool.bg/hilyadi-v-sofiya-otnovo-poiskaha-zashtita-za-pirin-news274178.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПротестно шествие в защита на Пирин, в което се включиха хиляди граждани, блокира за около час част от центъра на София в четвъртък вечерта, докато в Народния театър \"Иван Вазов\" се провеждаше церемонията по официалното откриване на европредседателството, а по бул. \"Витоша\" друга демонстрация скандираше в подкрепа на намеренията за нови ски строежи на Банско.\r\n\tСпоред организаторите на шествието в защита на Пирин от екокоалицията \"За да остане природа в България\" участниците са били поне осем хиляди.\r\n\tНедоволни срещу решението на правителството да промени плана за управление на парка Пирин излязоха в повечето областни градове на страната, макар предварително да бяха обявени протести само в 16 града. Българи в чужбина също подкрепиха исканията за спазване на екологичното законодателство и защита на Пирин като демонстрираха в Лондон и Брюксел.\r\n\tВажни пътни артерии в центъра на София бяха затворени заради природозащитниците, които отново поискаха оставката на екоминистъра Нено Димов и отмяна на правителственото решение от 28 декември 2017 г.\r\n\tШествието в столицата тръгна от паметника на Патриарх Евтимий по бул. \"Васил Левски\" и първо блокира движението на автомобили на кръстовището му с ул. \"Гурко\" край Спортната палата. Жандармерия и множество полицаи охраняваха демонстрантите, които скандираха \"Мафия!\" и \"Оставка!\".\n\n\r\n\tУчастниците носеха огромни плакати \"Спасете Пирин!\", \"Граждани срещу мафията\", \"Пирин не е баница\".\r\n\tПлакат \"We stay strong – Корупцията прави силата\" пародираше девиза на българското европредседателство \"Съединението прави Силата\", преведен на английски като \"United we stand strong“, което по-скоро означава \"Обединени ние оставаме силни\". Това обаче предизвика недоволството на някои от участниците в протеста и хората, които го носеха, надянали маски на европейски политици, бяха помолени да се оттеглят.\r\n\tВ пазарска количка протестиращи возеха буркани с надпис\" Чист въздух за продан\".\r\n\t\"Най-лошото е, че не само в Пирин се случва това, това е навсякъде. Ще протестираме, ако трябва, ще ги изметем от правителството и нещата ще се оправят. Рязко!\", заяви екозащитник, цитиран от БНР\r\n\tМинистерството на икономиката да се спретнат, и на околната среда и на водите също, и да се съобразят, да направят един коректен договор за концесията. С ясни параметри, призоваха още демонстранти.\r\n\tСпоред тях чуждестранните журналисти, които са в България да отразяват европредседателството, няма да оставят незабелязани редицата протести в четвъртък.\r\n\tМногохилядното шествие премина по ул. \"Гурко\" и ул. \"Раковски\", за да завие по бул. \"Патриарх Евтимий\" до възстановения монумент на лъва от някогашния войнишки мемориал пред НДК.\r\n\tТам екозащитниците се събраха в градинката и освободиха платното на булеварда, за да бъде възстановено движението за автомобилите.\r\n\tПред лъва те отново издигнаха исканията си в защита на планината и за спазване на екологичното законодателство, което според тях е нарушено с решението за промяна на плана за Пирин.\r\n\tВ Пловдив над триста души, някои от които бяха довели и децата си, се събраха на площад \"Съединение\" в защита на Пирин и с искане за оставката на Нено Димов, тъй като според тях той говори повече за бизнес отколкото за опазване на околната среда.\r\n\tПротестиращите потеглиха в шествие, което наложи за кратко затварянето на булевардите \"Шести септември\" и \"Цар Борис III Обединител\" по улица \"Железарска\" и към Главната улица, предаде БТА.\r\n\tВ Благоевград протестът събра около стотина души, които скандираха на площадното пространство пред Мол “Ларго” с плакати “Искаме природа! Не искаме бетон”, “Спаси Пирин”. Протестът е срещу беззаконноста – и на местно и на най-високо национално ниво, водеща до унищожаване на българската гора и природа.\r\n\tПротестът не е просто срещу “втори лифт” или против развитието на ски туризма, а срещу незаконния начин, по който това се случва, заявиха демонстранти.\r\n\tСтотици се събраха и пред кметството във Варна на екопротест въпреки дъжда и се заканиха да продължат демонстрациите докато правителството им обърне внимание.", "date": "2018.01.11", "title": "Хиляди в София отново поискаха защита за Пирин"}
{"url": "http://www.mediapool.bg/tsacheva-v-ep-bulgaria-shte-ratifitsira-istanbulskata-konventsiya-news274163.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБългария ще ратифицира Истанбулската конвенция, заяви правосъдният министър Цецка Цачева в Европейския парламент, където представи приоритети на страната като ротационен председател на Съвета на ЕС.\r\n\tСпоред нея дебатът по този въпрос е в рамките на свободата на словото. Тя каза, че очаква конвенцията спешно да бъде обсъдена в Народното събрание и отбеляза, че досега ратификацията е завършила в 17 от държавите в ЕС.\r\n\tПо същото време десетки граждани се събраха пред сградата на Народното събрание в центъра на София на мирна демонстрация в подкрепа на Истанбулската конвенция за превенция и борба с насилието над жени, срещу която се обявиха т.нар. \"патриоти\" и среди сред управляващата партия ГЕРБ.\r\n\t\"Тук сме, за да изразим своята съпричастност и да подкрепим внасянето на документа за ратификация\", заявиха протестиращите.\r\n\t\"Любовта не боли\", \"Никаква търпимост към насилието над жени\", \"От справедливост ли се страхувате?\", „1/3 от жените – жертви на насилие\", бяха част от плакатите на гражданите.\n\n\r\n\t\r\n\tСпоред присъстващите дебатът за т.нар. \"трети пол\" измества вниманието от действителните цели на конвенцията, а именно да се предприемат конкретни мерки срещу насилието над жени.\r\n\tСъбралите се на демонстрацията обявиха, че не искат да блокират улици и да пречат на гражданите. Те обаче коментираха, че датата не е избрана случайно и искат Европа да ги чуе.\r\n\tОрганизатори на протеста са 16 неправителствени организации.\r\n\tМиналата седмица правителството реши да предложи на Народното събрание да ратифицира с резерви Истанбулската конвенция срещу домашното насилие и насилието срещу жени, превърнала се в обект на разпалени кавги сред българските политици.\r\n\tВ последните две седмици предстоящата ратификация на доскоро неизвестната на широката общественост Истанбулска конвенция (Конвенция на Съвета на Европа за превенция и борба с насилието над жени и домашното насилие) предизвика политически дебати у нас, след като навръх Стефановден ВМРО разпространи позиция, че \"под хуманното, защитаващо правата на хората заглавие, конвенцията всъщност цели да налага учебни програми за изучаване на хомосексуализъм и травестизъм и създава възможност за налагане на еднополови бракове и за издаване на бежански статут на травестити от Иран\".\r\n\tОсвен \"Обединени патриоти\", които са част от управлението, срещу ратификацията на документа се обявиха още БСП и СДС, макар и с по-умерени позиции.\r\n\tИстанбулската конвенция срещу насилието над жени бе приета от Съвета на Европа през 2011 г. и е в сила от 2014 г., но България все още не е страна по нея, защото е подписала документа, но не го е ратифицирала.\r\n\tДокументът основно е фокусиран върху предоставянето на система от гаранции за защита на жените и мъжете от домашно насилие, разписва задължителна криминализация на определени насилствени деяния, а също и форми на закрила за жертвите. Въвежда се и мониторингов механизъм, който да контролира дали държавите спазват мерките.", "date": "2018.01.11", "title": "Цачева в ЕП: България ще ратифицира Истанбулската конвенция"}
{"url": "http://www.mediapool.bg/vlastta-povede-shestvieto-za-vtoriya-lift-na-bansko-news274176.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВластта активно подкрепи поддръжниците на строежа на втория кабинков лифт на Банско в четвъртък вечерта, след като училищни автобуси извозиха участниците в демонстрацията, която се предвожда от вицепремиера Валери Симеонов и министъра на отбраната Красимир Каракачанов. Редом до тях са евродепутатът Ангел Джамбазки и бившият съветник на предишния министър на икономиката от предишното правителство на Бойко Борисов Владимир Каролев, който се изявява като организатор и съветва участниците в контрапротеста да не скандират мафия заради присъствието на много чужденци в този момент в София.\r\n\tПодпомаганите съвсем явно от властта демонстранти, които искат разрастване на ски зоната в Банско, пристигнаха с автобуси с надпис \"Аз искам да карам ски в България“, част от които са и \"брандирани“ като училищни, показват снимки на читатели на Mediapool.\r\n\tМинути преди започването на церемонията по откриването на българското европредседателство, в което участват тримата евролидери Доналд Туск, Антонио Таяни и Жан-Клод Юнкер, всички еврокомисари и кабинета, воден от премиера Бойко Борисов, Валели Симеонов и Красимир Каракачанов бяха начело на привържениците на развитието на ски съоръженията в парк \"Пирин\".\r\n\tПривържениците на решението на Министерския съвет от 28 декември, даващо картбланш за нови ски строежи в парк \"Пирин\", предложиха бийтбокс и брейкденс шествие, водено от джип хамър, което на практика превзе досегашния маршрут по бул. \"Витоша\" на природозащитниците, които са против разрешаването на ски строежи без да е направена оценка за въздействие върху околната среда на потенциалните инвестиционни намерения в парка.\r\n\t\"През всички тези години една малка група псевдо еколози пречи за модернизирането на България\", каза пред журналисти кметът на Банско Георги Икономов, който също се включи в шествието в подкрепа на втория лифт в курорта.\r\n\t\"Изграждането на втори лифт е нещо, което не е важно само за Банско, а е важно за цяла България, защото за добро или лошо Банско в момента е лицето на зимните спортове у нас. След две седмици в града ще има световна купа по сноуборд, а през следващите три години - световни купи по ски за мъже и жени. Чрез това, което прави Банско за зимните спортове, се рекламира цяла България като зимна ски дестинация. Така че това е едно изключително важно решение за цялото българско общество\", заяви той.\n\n\r\n\t\"Всички хора, които сме тук, искаме да се опълчим срещу \"зелените\" лъжи, защото те продължават всеки ден да манипулират общественото мнение. Това трябва да спре. Хората, които сме днес тук и които работим и живеем в Пирин, сме истинските изразители на зелената идея\", обяви кметът на Банско.\r\n\tПо думите му в контрапротеста са се включили и кметовете на Гоце Делчев, на Благоевград, на Струмяни и др. \"Малко са каузите, които подкрепят кметове от различни политически партии\", посочи той.\r\n\tДемонстрацията трябва да приключи с концерт хепънинг, в който за участие са поканени и им е платено от сдружение \"Бъдеще за Банско\" популярни след младежите изпълнители. Явно целта на организаторите е проявата да привлече и хора, които ще отидат на концерта само заради участниците в него, но ще могат да бъдат представени като поддръжници на идеята за развитие на ски зоната.\r\n\tПри последните протести срещу строежа на втория кабинков лифт в София и контрапротести в негова подкрепа на пътя край Симитли, състояли се на 4 януари, организаторите се заканиха отново да премерят подкрепата за каузите си на 11 януари вечерта в столицата след откриването на българското европредседателство, за което у нас ще дойдат ръководителите на общността и представители на множество западни медии.", "date": "2018.01.11", "title": "Властта поведе шествието \"за\" втория лифт на Банско"}
{"url": "http://www.mediapool.bg/finansistat-na-multigrup-zhoro-insa-plati-sdelkata-za-obshtinska-banka-news274177.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската народна банка (БНБ) одобри скоростно сделката за продажбата на Общинска банка. Оказа се, че милионите за покупката на 67.646% от трезора са платени от родната петролна компания \"Инса ойл\" на бизнесмена Георги Самуилов, известен в Пловдив като Жоро Инса. Фирмата бе на 11-а позиция в класацията \"Капитал 100\" по приходи на пазара на горива през 2016 г.\r\n\tНа заседание на управителния съвет на централната банка в сряда е взето решение да се издаде предварително одобрение за покупката от лихтенщайнския фонд \"Новито Опортюнитиис Фонд АГмвК\" (Novito Opportunities Fund AGmvK) на 3 880 388 броя безналични акции, представляващи 67.646 % от капитала на Общинска банка в размер на 57.3 млн. лв., съобщиха от БНБ.\r\n\tЛихтенщайнският фонд е \"алтернативен инвестиционен фонд\" и е собственост на друго лихтенщайнско дружество - \"КАИАК Фонд Мениджмънт АГ\", което също е \"алтернативен инвестиционен фонд\".\r\n\tЗаконовото изискване е БНБ да получи документи за произхода на средствата за сделката и за действителния собственик на купувача. От централната банка се застраховаха, че са дали разрешение за сделката след анализ на документацията и проучване на ДАНС.\r\n\t\"Предварителното одобрение е издадено след анализ за съответствието на заявеното намерение на критериите по чл.28а, ал. 3 от Закона за кредитните институции и на представени от заявителя документи и допълнително поискана информация, проведени консултации с Органа за надзор на финансовите пазари на Княжество Лихтенщайн, разполагаемата информация в публичните регистри, в регистрите, поддържани от БНБ, както и предоставената от ДАНС информация\", коментираха от централната банка.\n\n\r\n\tОт прессъобщението на институцията не става ясно кой е действителният собственик на лихтенщайнските дружества, но се споменава за участие на българската петролна компания \"Инса ойл\".\r\n\t\"Установено е, че емитираните от заявителя инвестиционни дялове без право на глас са придобити от дружеството \"Инса Ойл\" ООД. Заявителят е уведомен, че конвертиране на инвестиционни дялове без право на глас, емитирани от заявителя, в акции с право на глас в \"Новито Опортюнитиис Фонд АГмвК\", като лице, упражняващо контрол и влияние върху придобиваната банка, може да се извършва само след предварително одобрение от БНБ\", пише в съобщението на централната банка. Оттам уточниха, че всякакви конкретни въпроси трябва да им се зададат писмено.\r\n\tОт обясненията става ясно, че всъщност \"Инса ойл\" е платила сделката на стойност 46 млн. лв. Преди няколко месеца лихтенщайнският фонд \"Новито\" емитира дялови книжа, които бяха закупени от \"Инса ойл\" с цел покупка на Общинска банка, но те не дават право на глас. Вбъдеще обаче е възможно това да се промени и петролната компания да получи право да взема решения в управлението на трезора, но за целта трябва да се мине през нова процедура на одобрение от БНБ.\r\n\t\r\n\tСобственик на \"Инса Ойл\" е пловдивският бизнесмен Георги Самуилов. За последно неговото име в медиите нашумя при празнуването на  в Античния театър на града през 2015 г. Община Пловдив оказа тази чест на Самуилов срещу 2880 лв. такса. До преди него, а и след него в съвременната българска история никой не си беше позволил да празнува юбилея си в паметник на културата от национално значение, дори и по времето на комунизма.\r\n\tВъзходът на Жоро Инса, както е известен в Пловдивско, тръгва от \"Мултигруп\", където е финансов директор на групировката на убития Илия Павлов през 90-те години на миналия век. През 2001 г. основава петролната компания \"Инса ойл\".\r\n\tПет години по-късно компанията попада под прицела на Ваньо Танов, който по това време е шеф на НСБОП Започва проверка за . През март 2006 г. спецченгета нахлуват в базите на петролната компания \"Инса Ойл\" в Раковски и село Белозем. След 9 часа обиск изземват документация от офисите. Следват обвинения в укриване на акциз и ДДС за десетки милиони. \"Инса ойл\" обаче обжалват наказателните постановления, печелят и заведените делата за укриване на данъци.\r\n\tЖоро Инса е  по време на тройната коалиция.\r\n\tВальо Танов продължава битката си срещу \"Инса ойл\", когато е шеф на митниците, но над компанията има политически чадър на по-високо ниво в ГЕРБ, според публикации в пресата. Пак според тях Георги Самуилов е описван като спонсор на МВР и Министерството на отбраната по времето на първото правителството на Бойко Борисов, заради доставката на горива за силовите ведомства.\r\n\tС днешна дата \"Инса ойл\" има бензиностанции, на които горивата се продават средно с до 10 – 15 ст. по-евтино, отколкото на големите вериги.\r\n\tЛюбопитен детайл е, че цели пасажи от публикувания финансов отчет на дружеството в Търговския регистър за 2016 г. е размазан и не се чете. Същото се отнася и за дъщерната компания \"Инса\", която държи 99% от собствеността на \"Инса ойл\".\r\n\t\"Инса ойл\" е реализирала приходи от 253 млн. лв. през 2016 г., което е с 11 млн. лв. по-малко спрямо година по-рано. Оборотът от продажбата на горива е 223.5 млн. лв. Печалбата на компанията възлиза на близо 9 млн. лв.\r\n\tГеорги Самуилов има и хотели по Черноморието. До 2016 г. беше , който през 2017 г. беше даден на фирма свързана с Младен Михалев Маджо.\r\n\t\r\n\tПрез декември Столичният общински съвет (СОС) разреши 67.646% от капитала на Общинска банка, които до този момент бяха собственост на общината, да бъдат продадени на \"Новито опортюнитис\".\r\n\tОфертата на фонда от 46 млн. лева беше единствената подадена в процедурата по приватизация. Това, както и възможността кандидат-купувачът да се окаже фиктивен и зад него да стоят неясни към момента собственици, бяха основните притеснения на БСП и част от съветниците от Реформаторския блок срещу сделката.\r\n\tСпоред левицата сделката е рискова и заради висящите дела във Върховния административен съд, заведени от миноритарните собственици - фирми около бизнесмена Христо Ковачки, които притежават 27 на сто от акциите. Делата са срещу заповед на БНБ, с която общината успя да си върне контрола над банката през 2011 г., и срещу промяната на устава на банката в същата посока. Първото дело - срещу заповедта на централната банка се разглежда на последна инстанция във Върховния административен съд, а поредното заседание е насрочено за 7 февруари. Решението на първа инстанция беше в полза на БНБ.\r\n\tВторото дело е срещу промяната на устава и е спряно, докато няма решение по първото. Ако БНБ загуби първото дело, фирмите около Ковачки ще си върнат блокиращата квота в банката за сметка на мажоритарния собственик - общината. Ако общината вече е финализирала сделката с \"Новито опортюнитис\", негативите от подобно решение ще останат за новия собственик.\r\n\tОт левицата посочиха още, че цената от 46 млн. лв. е ниска.", "date": "2018.01.11", "title": "Финансистът на \"Мултигруп\" Жоро Инса плати сделката за Общинска банка"}
{"url": "http://www.mediapool.bg/prouchvatelnite-pregovori-v-germaniya-priklyuchvat-oshte-nyama-garantsii-za-uspeh-news274162.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел заяви, че все още трябва да бъдат преодолени големи препятствия, преди да бъде постигнато споразумение между консерваторите и социалдемократите за започване на преговори за коалиционно правителство.\r\n\t\r\n\tОт неделя двете партии водят проучвателни разговори за това дали е възможно да започнат преговори за съставяне на коалиционно правителство. Очаква се те да приключат тази вечер.\r\n\t \r\n\t\"Все още има големи препятствия за преодоляване\", подчерта Меркел при пристигането си в централата на Германската социалдемократическа партия в Берлин. Тя прогнозира, че този последен ден на проучвателни разговори ще е \"един тежък ден\".\r\n\t \r\n\tМеркел каза, че нейният консервативен блок е готов на компромиси с ГСДП, но подчерта, че двете партии не трябва да забравят, че трябва да изберат правилната политика за страната.\r\n\t \r\n\tЛидерът на ГСДП Мартин Шулц пък заяви, че неговата партия е намерила обща почва с консерваторите на Меркел по много въпроси, но също потвърди, че остават големи препятствия за разчистване преди социалдемократите да се съгласят да се присъединят към управляваща коалиция.\r\n\t \n\n\r\n\tШулц подчерта, че неговата партия ще се съгласи да се коалира само ако се увери, че ще става дума за правителство, което ще направи Европа по-силна. Той каза, че неговата партия ще предложи идеи именно в тази насока по време на разговорите днес.\r\n\t \r\n\tЛидерът на ГСДП припомни, че ЕС трябва да се реформира и да се обнови. Той подчерта, че ЕС се нуждае от нова политика и че трябва да преодолее предизвикателствата, вариращи от климатичните промени до миграцията.\r\n\t \r\n\tСпоред публикувано в четвъртък допитване по поръчка на в. \"Ханделсблат\" 56 от германците смятат, че Меркел няма да изкара докрай мандата си, ако бъде преизбрана за канцлер от Бундестага, и ще се оттегли преди изборите през 2021 г., предаде ДПА.\r\n\t \r\n\tМеркел е канцлер на Германия от 2005 г.\r\n\t \r\n\t23 процента от участниците в допитването смятат, че Меркел е нерешителна по някои въпроси. 20 процента смятат, че нейните най-големи предимства са спокойствието и хладнокръвието.\r\n\t \r\n\t37 процента от анкетираните посочват като евентуален приемник на Меркел вътрешния министър Томас де Мезиер. 31 процента смятат, че това ще е Петер Алтмайер, който сега е началник на канцеларията на Меркел.\r\n\t \r\n\tДПА: Шест причини, поради които Германия бързо се нуждае от правителство\r\n\t \r\n\tХристияндемократическият съюз (ХДС) на канцлера Ангела Меркел, нейните баварски съюзници от Християнсоциалния съюз (ХСС) и Германската социалдемократическа партия (ГСДП) бавно се придвижват към подновяване на голямата коалиция, която управлява страната от 2013 г. Но трудните преговори могат да приключат чак през март, ако бъдат успешни, пише в четвъртък ДПА.\r\n\t \r\n\tДотогава Бундестагът не може да приеме нов федерален бюджет, а сегашните временни бюджетни разпоредби налагат ограничения върху това, което може да прави временното правителство.\r\n\t \r\n\tРазходите, позволяващи на федералните власти да продължат своята работа и осигуряващи финансиране за вече започнати строителни проекти, са разрешени, но в други области забавянето след изборите на 24 септември оказва влияние.\r\n\t \r\n\tЕВРОПА: Много инициативи в Европейския съюз остават висящи, след като най-многолюдната и най-силна в икономическо отношение държава членка е без действително правителство. Преговорите за дългосрочния бюджет на ЕС за идното десетилетие трябва да започнат през втората половина на годината и е необходимо да бъде запълнена дупката, отваряща се от напускането на страна, която досега е имала водещ принос - Великобритания.\r\n\tФренският президент Еманюел Макрон все още чака отговор на предложенията за структурна реформа, които представи през есента, включително бюджет конкретно за еврозоната и назначаване на финансов министър на ЕС.\r\n\t \r\n\tИЗПРАЩАНЕ НА ВОЙСКИ В ЧУЖБИНА: Несигурност има във връзка със седем мисии с участието на германски войски, включително в Афганистан и за борбата с екстремистката групировка \"Ислямска държава\". Парламентарните разрешения за тези мисии изтичат. По тази причина Бундестагът прие тримесечно удължаване на седемте мисии през декември, за да даде сигурност както на войските, така и на съюзниците на Германия. Но не бяха взети решения за числеността на войските, тяхната екипировка или задължения. Този въпрос ще трябва да бъде уреден до края на март.\r\n\t \r\n\tИНФРАСТРУКТУРНИ ПРОЕКТИ: Германският бизнес е обезпокоен от забавянето на големи строителни проекти. Асоциацията на германската индустрия и конфедерацията на строителния сектор посочват в частност транспортните маршрути, широколентовата мрежа и енергийната система.\r\n\t \r\n\tИЗСЛЕДОВАТЕЛСКА ДЕЙНОСТ: Изследователските институти и учреждения, които зависят от държавно финансиране, започват да се оплакват от забавяния.\r\n\t \r\n\t\"Има забавяния не само в одобряването на нови проекти\", заяви за ДПА говорителят на асоциация на 13 изследователски института Хуго Хемерле. \"Има също така водещи проекти, получили положителна оценка още през юни 2017 г., които си чакат реда. Но нещата замряха, след като не може да бъде отпуснато финансиране.\" Това означава, че висококвалифициран персонал не може да получи заплащане.\r\n\t \r\n\tАкадемичните среди в Германия също упражняват натиск. \"Университетите чакат твърдо основно финансиране, позволяващо качествени подобрения за голям брой студенти\", каза Хемерле.\r\n\t \r\n\tФЕДЕРАЛНА ПОЛИЦИЯ: Вътрешният министър Томас де Мезиер даде ясно да се разбере през ноември, че новите длъжности, планирани във федералните полицейски сили, не могат да бъдат създадени, без да бъде приет нов бюджет. Освен това са необходими подготвителни мерки, например изграждане на по-голям капацитет за обучение.\r\n\t \r\n\tГоворейки за полицейското обучение, говорителят на вътрешното министерство Йоханес Димрот каза наскоро: \"Напълно е ясно, че фактът, че разчитаме на временно бюджетно управление, оказва по-голямо въздействие и по този начин все повече води до определени трудности колкото по-дълго се проточва този процес.\"\r\n\t \r\n\tСПОРТ: Обещанието на отиващото си правителство да бъдат отпуснати повече пари за спорт на най-високо ниво още не са изпълнени. Засега има финансиране само на равнището от 2017 г. Това означава, че не са одобрени допълнителни мерки, например тренировъчни лагери за подготовка за Летните олимпийски игри в Токио през 2020 г. А заради несигурната ситуация в Берлин не е взето окончателно решение за планираната нова структура на федералните спортни центрове.", "date": "2018.01.11", "title": "Проучвателните преговори в Германия приключват, още няма гаранции за успех"}
