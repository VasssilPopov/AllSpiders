{"url": "http://www.mediapool.bg/lider-v-kargo-prevozite-otkri-globalen-tsentar-za-uslugi-v-sofiya-news274922.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от лидерите в карго превозите \"Карготек\" откри глобален център за бизнес услуги в София. Финландската компания е реализирала 3.5 млрд. евро продажби през 2016 г. и за нея работят над 11 хил. души по света.\r\n\tСтолицата е избрана от 8 други дестинации, защото \"София е изключително развиващ се град с невероятна енергия\", каза Мико Пуолакка, изпълнителен вицепрезидент и финансов директор на \"Карготек\" при официалното откриване на центъра.\r\n\tПо думите му това ще позволи на водещите бизнес области на компанията - Kalmar, Hiab и MacGregor, да освободят време и ресурси и да се съсредоточат върху растежа на бизнеса и иновациите, които правят световната търговия по-бърза, по-интелигентна и по-устойчива.\r\n\tМая Миланова, управител на българския офис на \"Карготек\" каза, че компанията е започнала преди около половин година с 40 служители, а днес вече работят над 130 души и плановете ни са да се разширяваме още.\r\n\t\"Планираме да се разрастваме и търсим хора с отношение и поглед към бъдещето, които се стремят да се развиват дългосрочно в глобална компания, която има амбицията да ръководи посоката на създаване на по-умни бизнес услуги\", обясни Миланова.\n\n\r\n\tБългарският екип на \"Карготек\" доставя бизнес услуги в областта на финансите, човешките ресурси, управлението на информация и снабдяването. Новият център е напълно интегрирана част от финландската компания.\r\n\tЗаместник-министърът на икономиката Лъчезар Борисов описа откриването на новия център като \"знаково\" събитие. \"Това е още един мост между България и Финландия по линия на двустранните икономически отношения. Дигитализацията, един от основните фокуси на \"Карготек\", е и важен приоритет и на българското председателство на Съвета на ЕС. Идването на тази компания тук е поредното доказателство за намаляването на административната тежест и добрата бизнес среда\", каза още Борисов.\r\n\tИнвестицията показва доверието на финландското дружество в отдадеността на местния екип от специалисти и в потенциала за талант на българския пазар, които ще помогнат постигането на амбициозните цели на компанията в дългосрочен аспект за растеж, посочи Мико Пуолакка.\r\n\t\"Карготек\" предоставя интелигентно управление на товарния поток за по-добро ежедневие като предлага иновативни товаро-разтоварни услуги и решения. Бизнес областите на \"Карготек\" - Kalmar, Hiab и MacGregor са пионери в сферата. Чрез позицията си на пристанища по море и по суша, те оптимизират глобалните товарни потоци и създават добавена стойност за клиентите си.", "date": "2018.01.30", "title": "Лидер в карго превозите откри глобален център за услуги в София"}
{"url": "http://www.mediapool.bg/prodalzhavat-protestite-na-gratskite-fermeri-news274906.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродължават протестите на гръцките фермери, чиито трактори са разположени на различни възлови места по националната пътна мрежа, като засега няма реални, а само символични блокади и трафикът по пътищата е нормален, съобщават гръцките медии, цитирани във вторник от БТА.\r\n\t\r\n\tНа улиците са излезли фермери от почти всички краища на страната. Кулминацията на протестите се очаква да бъде митингът в Солун на 3 февруари по време на селскостопанското изложение \"Агротика\".\r\n\t\r\n\tЗемеделските стопани в южната съседка са недоволни от натрупалите се, според тях, проблеми в бранша, които с течение на времето са се изострили и са довели до драстично намаляване на доходите им.\r\n\t \r\n\tТе настояват с данъци да бъдат облагани само реалните им доходи, необлагаемият за тях минимум да е 12 хиляди евро, да се премахне осигуряването и да се намали възрастовата граница за пенсиониране на 60 години за мъжете и 55 години за жените.\r\n\t \r\n\tФермерите искат още гарантирани цени за тяхната продукция, безплатно здравеопазване, достойни пенсии, премахване на единния имотен данък и създаване на държавен фонд, който да поема сто процента от обезщетенията им за щетите, нанесени от природните бедствия.", "date": "2018.01.30", "title": "Продължават протестите на гръцките фермери"}
{"url": "http://www.mediapool.bg/del-obmislya-da-se-prodade-na-viemuear-ot-koyato-pritezhava-80-news274900.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТехнологичният гигант \"Дел\" (Dell) изглежда готов да се върне на публичния пазар по доста сложен начин, съобщава изданието engadget.com. Източници на СиЕнБиСи сочат, че фирмата проучва възможности за \"обратното сливане\" с \"ВиЕмУеър\" (VMware). Ако това се случи, производителят на системи за виртуализация, който е 80% собственост на \"Дел\" и с пазарна стойност около 60 милиарда долара, ще купи родителската компания и тя ще се стане публична. Такъв ход би позволил на корпорацията от американския гр. Остин да изплати частично дълг с вноска от около 50 млрд. долара.\r\n\tЗапознати коментират, че на масата има редица алтернативи, включително пряко публично предлагане, други поглъщания (участници не се посочват) или \"Дел\" да изкупи останалите 20% от \"ВиЕмУеър\". Продажба на външна компания обаче е малко вероятна. Не се очаква и отказ от големия дял във \"ВиЕмУеър\".\r\n\tОбратното сливане е една от най-сериозните опции за \"Дел\", но то ще покаже колко неща са се променили в рамките на няколко години. Корпорацията стана частна в момент, когато търсеше свободата да се преструктурира без натиска, който идва с публично търгуваните ценни книжа. В навечерието на 2018 г. \"Дел\" обяви 941 млн. долара нетна загуба за последното тримесечие, което отчасти се дължи на изплащане на дълг от 1,7 млрд. долара. Компанията обаче е в по-добра позиция, отколкото през 2013 г. И със сигурност е по-малко зависимост от пазара на компютри. Така обратното сливане може да се превърне в инструмент за намаляване на разходите и набиране на средства, които иначе биха били недостъпни.", "date": "2018.01.30", "title": "\"Дел\" обмисля да се продаде на \"ВиЕмУеър\", от която притежава 80%"}
{"url": "http://www.mediapool.bg/testove-potvardiha-tri-izvarsheni-sas-zarin-ot-zapasite-na-rezhima-ataki-v-siriya-news274903.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕксперти от лаборатории на Организацията за забрана на химическото оръжие (ОЗХО) са стигнали до извода, че нервнопаралитичният газ зарин, с който бе извършена голямата химическа атака срещу предградието Гута на сирийската столица Дамаск на 21 август 2013 г. , е от запасите на този газ в арсенала на сирийското правителство, са заявили пред Ройтерс дипломати и учени. Това подкрепя западните обвинения, че силите на режима на Башар Асад стоят зад това престъпление, отбелязва агенцията.\r\n\t \r\n\tПри извършените лабораторни тестове, образци, събрани от мисията на ООН в Гута след химическата атака, в която стотици хора загинаха от отравяне със зарин, са били сравнени с химикалите, предадени от Дамаск за унищожение през 2014 г. Тестовете констатирали идентични \"маркери\" в образците, събрани в Гута и на местата на други две атаки с нервнопаралитичен газ - в град Хан Шейхун (провинция Идлиб) на 4 април 2017 г. и в Хан ал Асал (провинция Алепо) през март 2013 г., посочили двама души, ангажирани в тестовете.\r\n\t \r\n\tСъщите тези резултати станали основа за доклада на съвместния разследващ механизъм на ОЗХО през октомври м.г., в който се прави извода, че сирийското правителство е отговорно за атаката в Хан Шейхун, при която загинаха десетки хора.\r\n\t \r\n\tКонстатациите за Гута, чийто детайли са били потвърдени пред Ройтерс от два независими дипломатически източници, не са били включени в доклада през октомври, защото не са били част от мандата на разследващия екип. Въпреки това те потвърждават твърденията на САЩ, Великобритания и други западни страни, че правителството на Асад все още притежава и използва забранени муниции в нарушение на няколко резолюции на Съвета за сигурност на ООН и на конвенцията за химическите оръжия, отбелязва Ройтерс.\r\n\t \r\n\tОЗХО отказа да коментира тези разкрития на агенцията. Сирия неведнъж е отричала да е използвала химически оръжия в гражданската война, която продължава вече седма година, и обвинява бунтовническите групировки за химическите атаки извършени на територии под техен контрол.", "date": "2018.01.30", "title": "Тестове потвърдиха три, извършени със зарин от запасите на режима, атаки в Сирия"}
{"url": "http://www.mediapool.bg/pregovaryashtite-v-germaniya-se-sporazumyaha-za-sabirane-na-razdeleni-bezhanski-semeistva-news274902.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонсервативният блок на германската канцлерка Ангела Меркел и германските социалдемократи (ГСДП) се споразумяха по въпроса за събиране на разделените бежански семейства, с което преодоляха ключово препятствие към сформирането на коалиционно правителство в страната, предаде ДПА във вторник.\r\n\t \r\n\tСъбирането на семейства на бежанци, които желаят да доведат своите близки в Германия, ще бъде замразено до 31 юли, след което броят ще бъде ограничен до 1000 души на месец, съобщиха за ДПА източници от преговарящите екипи на партиите. Може да има някои изключения от този таван при изключително тежки семейни случаи, отбелязаха те.\r\n\t \r\n\tХристияндемократите (ХДС) на Меркел, тяхната сестринска баварска партия (ХСС) и ГСДП вече имаха споразумение за въвеждане на месечен лимит за събиране на семейства в проекта за коалиционно споразумение, постигнат в началото на този месец.\r\n\t \r\n\tДебатът обаче бе отново открит след започването на формални коалиционни преговори, 4 месеца след парламентарните избори през септември, резултатите от които не позволиха съставяне на коалиция в традиционните рамки. Левоцентристката ГСДП преди защитаваше правото за събиране на семействата на всички бежанци.", "date": "2018.01.30", "title": "Преговарящите в Германия се споразумяха за събиране на разделени бежански семейства"}
{"url": "http://www.mediapool.bg/rabotnitsi-v-germanskata-promishlenost-zapochvat-poreditsa-24-chasovi-stachki-news274904.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботници от германската промишленост започват късно днес нова стачна вълна в металургични и машиностроителни компании в цялата страна след провала на преговорите по условията на труд между синдикати и работодатели през уикенда, информира Ройтерс във вторник.\r\n\t \r\n\tВ провинция Северен Рейн-Вестфалия, центърът на германската промишленост, работници ще стачкуват по 24 часа до петък, като сред засегнатите е американският автомобилостроител Форд (Ford).\r\n\t \r\n\tВ цялата страна протестните действия ще обхванат около 260 компании тази седмица, сред които 70 в Северен Рейн-Вестфалия и 40 в Бавария, където са централите на концерни като Сименс (Siemens) и МАН (MAN).\r\n\t \r\n\tПрофсъюзът И Ге Метал (IG Metall ), обединяващ 3,9 милиона работници от металургията и машиностроенето в Германия, иска увеличаване на възнагражденията с 6 на сто и възможност работниците да преминават на 28-часова работна седмица за период до две години с право след това да се върнат към предишните си работни часове.\r\n\t \r\n\tБлизо милион работници вече се включиха в кратките предупредителни стачки този месец в подкрепа на исканията на синдиката.\r\n\t \n\n\r\n\tУдължаването на протестите до 24 часа е последният \"предупредителен изстрел\" на И Ге Метал, преди да проведе гласуване сред членовете си за мащабни стачни действия, които могат да парализират компании, разчитащи на веригата за доставка на авточасти и други компоненти.\r\n\t \r\n\tПрез 1984 г. работници стачкуваха седем седмици в подкрепа на исканията на И Ге Метал за намаляване на работната седмица от 40 на 35 часа.\r\n\t \r\n\tСиндикатите и работодателите оставиха отворена възможността за възобновяване на преговорите след планирания край на стачките в петък, но всяка страна призова другата към по-голяма готовност за отстъпки.", "date": "2018.01.30", "title": "Работници в германската промишленост започват поредица 24-часови стачки"}
{"url": "http://www.mediapool.bg/goranov-koruptsiyata-e-vestnikarsko-vnushenie-news274907.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Корупцията е предимно емоционална категория. По този показател България далеч не държи първото място. Корупцията остава вестникарско внушение\". Такава теза разви финансовият министър Владислав Горанов по време на 12-ата годишна среща на бизнеса с правителството, организирана от в. \"Капитал\". Той коментира темата най-вече в контекста на въпроса дали корупцията не е пречка пред присъединяването на България към еврозоната.\r\n\tНа тези, които твърдят, че корупцията е основната пречка пред България, той заяви, че би казал, че са чели неактуална социология. По думите му не е възможно да не се спазват правилата в държава, която регистрира сред най-високите икономически ръстове в ЕС.\r\n\t\"Корупцията е проблем на всяко едно общество и тя е предимно емоционална категория дотолкова, доколкото ако се превърне в реалност, трябва да е предмет на наказателно преследване. И ако погледнем към данните от последните социологически изследвания, се вижда, че ние далеч не държим първото място. Едно общество като българското, което постига един от най-високите ръстове на икономиката, няма как да е най-неуспешното от гледна точка на правилата\", каза Горанов, като впоследствие добави, че \"корупцията остава вестникарско внушение\".\r\n\tВладислав Горанов потвърди намерението на правителството да подаде заявка за присъединяването на лева към предверието на еврозоната – т. нар. валутно-курсов механизъм II (ERM II) до юни 2018 г. На журналистически въпрос дали заявката ще бъде направена дори без гаранции, че ще бъде одобрена, Горанов потвърди и заяви, че в такъв случай поне ще е ясно каква допълнителна работа ще трябва да свърши София по пътя към еврозоната.\r\n\tВъпросът за присъединяването към единното валутно пространство бе коментиран и от управителя на Българската народна банка (БНБ) Димитър Радев.\r\n\t\"По темата за еврозоната мога да кажа, че трябва да продължим с изпреварващия икономически растеж и дисциплинираната фискална политика. Останалото е въпрос на време\", каза той, като подчерта, че на експертно ниво БНБ и Европейската централна банка нямат различия по тази тема.\r\n\tРадев бе категоричен, че няма никакъв вариант, при който да се позволи плаване на курса на лева в ERM II.\r\n\t\r\n\tПо-песимистично изказване направи анализаторът от базирания в Брюксел неправителствен институт \"Брюгел\" Гунтрам Волф.\n\n\r\n\tПо думите му основният страх в Германия е, че ако България се присъедини към еврозоната, тя може да се превърне в \"следващата Гърция\".\r\n\t\"Има много скептицизъм в Западна Европа за членството на България в еврозоната въпреки оптимизма на председателя на Европейската комисия Жан-Клод Юнкер. Общественото мнение в Германия е по-скоро скептично\", посочи Волф, като уточни, че това не е неговото мнение, а той просто докладва фактите.\r\n\tПо думите на анализатора на \"номиналния фронт\" нещата изглеждат добре, защото България изпълнява критериите за еврозоната – валутата е фиксирана към еврото, дългът е нисък, лихвите също, а инфлацията е умерена. Реалният растеж на икономиката също показва добро възстановяване, производителността на труда се увеличава.\r\n\tГолемият въпрос е дали всичко това е устойчиво и колко дълго може да бъде поддържан този растеж, посочи Волф.\r\n\tПо думите на анализатора друг неписан критерий за членството в общото пространство е качеството на институциите. \"Тревогата е да не се повтори случаят с Гърция. Когато влизаше в еврозоната, тя показа дисциплина, но след това дисциплината изчезна. Така че Гърция е лошият пример и хората се притесняват. Не казвам, че тази тревога е оправдана, но хората се притесняват. Скептицизмът все още е твърде голям и в Европейската централна банка, и във финансовото министерство на Германия\", посочи Волф.\r\n\t\r\n\tОсновен акцент в изказването на финансовия министър Владислав Горанов по време на срещата с бизнеса бяха човешките ресурси в икономиката. Министърът подчерта, че и в следващите години бизнесът може да очаква, че настоящото правителство ще води политика на увеличаване на минималните доходи. \"Целта е да напаснем структурата на производството в България към средноевропейската, защото при този отворен пазар на труда ще изгубим всички шансове да се справим сами на тази прекрасна територия България\", каза Горанов, който имаше предвид изтичането на трудовите ресурси зад граница.\r\n\tПо думите на министъра трябва да се използа шансът, който в момента има България, за допълнителна подоходна конвергенция, тоест за догонване на средноевропейските доходи.\r\n\t\"В момента нагряването на пазара на труда дава шанс качеството на бизнес процесите да се подобри. Изпреварващото увеличаване на минималната работна заплата може да бъде критикувано, че уврежда пазара на труда, но се видя, че ниските доходи също увреждат пазара на труда, защото на него остават тези, които не могат да получат достатъчно квалификация\", каза Горанов.\r\n\tПо думите му България е постигнала значителни успехи по отношение на конвергенцията към ЕС, защото от 28% от средния за съюза БВП на глава от населението през 2007 г. страната вече е достигнала 50% през 2017 г.\r\n\tОт 2012 г. до 2017 г. 40 000 души нетно са се върнали в България и участват в пазара на труда. Към деветмесечието на 2017 г. ръстът на заетостта е забележителен, а безработицата е близка до минимума, каза още Горанов.\r\n\t\r\n\tМакроикономическата ситуация в страната е много добра, потвърди и управителят на БНБ Димитър Радев.\r\n\tПо думите му рецептата за успеха на българската икономика е \"много проста\" - България да продължи да поддържа изпреварващия икономически растеж при сегашната дисциплина на публичните финанси. \"Това е най-добрият ни отговор по пътя към еврозоната\", посочи Радев.\r\n\tТой заяви, че 2017 г. е била добра за банковата система, чиято ликвидност е 39%. Ръстът на кредитите е 4.8%, а печалбата на банките – 1.2 млрд. лв. Лошите кредити са под 11% при ниво от 17% през 2014 г., макар че все още това ниво е значително по-високо от средноевропейското.\r\n\tОчакванията на БНБ са лихвеният тренд да се обърне и процентите да започнат да се покачват през 2019 г., което ще създаде потенциал за по-висок кредитен риск.\r\n\tПазарът на труда е най-голямата тема в средносрочен и дългосрочен план, смята Радев. По думите му благодарение на позитивните процеси в икономиката може да се очаква, че изтичането на българските трудови ресурси към чужбина ще стане двупосочна улица и те ще започнат да се връщат.", "date": "2018.01.30", "title": "Горанов: Корупцията е вестникарско внушение"}
{"url": "http://www.mediapool.bg/otlozheno-e-glasuvaneto-na-puchdemon-za-lider-na-kataluniya-news274882.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на каталунския парламент Роже Торен отложи предвиденото за вторник гласуване на кандидатурата на Карлес Пучдемон за премиер на испанската област. \r\n\t \r\n\tВ същото време Торен даде да се разбере, че няма да предлага друг кандидат за поста. \r\n\t \r\n\t\"Днешното заседание (на каталунския регионален парламент) бе отложено, но не и отменено\", подчерта неговият председател.\r\n\t \r\n\tТорен определи Пучдемон като единствения жизнеспособен кандидат. Той обеща да гарантира неговия имунитет и този на всички каталунски депутати.\r\n\t \r\n\tЗаседанието ще се състои, когато централните испански власти гарантират, че няма да се намесят в избирането на новия каталунски премиер, уточни председателят на регионалния парламент, цитиран от Асошиейтед прес.\r\n\t \r\n\tПо-рано във вторник испанският премиер Мариано Рахой предупреди Торен за рисковете от провеждане на заседанието на каталунския парламент, което бе забранено от Конституционния съд, съобщи Франс прес.\r\n\t \r\n\tРахой повтори позицията си, че Пучдемон не може да бъде кандидат за премиер на Каталуния, докато живее в самоналожено изгнание в Брюксел.\r\n\t \r\n\tИспанското правосъдие издаде заповед за арест срещу каталунския сепаратистки лидер заради незаконното обявяване на североизточната област за независима държава през октомври. В края на същия месец Пучдемон избяга в Белгия. \r\n\t \r\n\tДен преди заседанието на парламента Пучдемон изпрати до законодателния орган в Барселона искане председателят Роже Торен да му предостави \"защита\" като депутат и кандидат-премиер. Според Пучдемон председателят трябва да \"вземе нужните мерки, за да защити правата и приоритетите на парламента и неговите членове,\" според \"Ла вангуардия\" и \"Ел паис\", които твърдят, че разполагат с копия на документа.\r\n\t \r\n\tВ текста отстраненият лидер припомня на Торен, че парламентът защитава правото му да присъства на дебатите и гласуванията в пленарната зала и би трябвало да му гарантира правото му на \"имунитет\", така че \"да не може да бъде задържан, ако не става дума за изключително престъпление.\"\r\n\t \r\n\tПучдемон е разследван за бунт, подстрекателство към размирици и разхищение на държавни средства.", "date": "2018.01.30", "title": "Отложено е гласуването на Пучдемон за лидер на Каталуния"}
{"url": "http://www.mediapool.bg/plevneliev-bsp-se-prevrashta-v-antievropeiska-partiya-news274909.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът от 2012-а до 2017 г. Росен Плевнелиев призова за ратификацията на Истанбулската конвенция и каза, че донякъде правителството е подценило дебатите по темата. \r\n\t \r\n\t\"Българската социалистическа партия - втората по големина политическа сила в България, откровено се превръща в антиевропейска политическа сила. За мен големият отсъстващ в този дебат беше българският президент и за мен това е сила на двоен стандарт, който не за първи път се случва пред очите ни. Няма как да ходим в Европа и да казваме, че сме европейци и да защитаваме човешките права и свободи и същевременно в България българският президент да няма позиция\", каза Плевнелиев. \r\n\t \r\n\t\"За мен големият отсъстващ от този дебат беше българският президент и за мен това е символ на двоен стандарт, който не за първи път се случва пред очите ни\", каза Росен Плевнелиев. \n\n\r\n\t \r\n\tТой добави, че вицепрезидентът Илияна Йотова е изразила своята позиция в подкрепа на конвенцията, но Румен Радев не го е сторил. \r\n\t \r\n\tЗатова той апелира всички български институции да определят позицията си по този въпрос.\r\n\t \r\n\tСпоред него чрез Истанбулската конвенция ще бъдат гарантирани основни права и свободи на българските граждани. \r\n\t \r\n\tПо думите на Плевнелиев тя е да не бият българските жени. Освен това с ратификацията на този документ ще се даде шанс да утвърдят демократичните устои на българската държавност. \r\n\t \r\n\t\"Истанбулската конвенция е наистина за това ние да бъдем достойни и отговорни европейци\", каза Плевнелиев.", "date": "2018.01.30", "title": "Плевнелиев: БСП се превръща в антиевропейска партия"}
{"url": "http://www.mediapool.bg/atentatorat-s-kamion-v-stokholm-iskal-da-pregazi-nevernitsi-news274910.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъжът, който през пролетта на миналата година прегази с откраднат камион хора на пешеходна улица в центъра на Стокхолм, се е врекъл във вярност на терористичната организация \"Ислямска държава\" и е планирал атаката месеци наред. Това обявиха във вторник в съда прокурорите по делото, предаде Ройтерс.\r\n\t \r\n\tИзвършителят - роденият в Узбекистан Рахмат Акилов, е бил подал молба за предоставяне на убежище в Швеция, но то му било отказано. След това трябвало да бъде експулсиран от страната, но се укрил от шведските власти.\r\n\t \r\n\tДнес той бе обвинен в извършване на терористичен акт и други престъпления. В онлайн чат Акилов казал, че иска да прегази неверници, разказаха днес прокурорите по случая. В онлайн разговори той поискал напътствия за извършване на \"мъченическа операция\" и съвети как да направи бомба, съобщиха още прокурорите. В онлайн кореспонденция той коментирал шведската подкрепа за НАТО и казал, че Стокхолм е изпратил експерти по бомбите в Ирак, за да обучават кюрдските сили, сражаващи се срещу ИД.\r\n\t \r\n\tАкилов призна, че е убил петима души по време на нападението на 7 април миналата година. Жертвите бяха трима шведи, сред които 11-годишно момиче, белгийка и британски гражданин. Петнадесет души бяха ранени.\r\n\t \r\n\tПроцесът срещу Акилов ще започне следващия месец. В Швеция обвиненията се повдигат след приключване на предварителното разследване и заподозреният остава в ареста през това време, припомня Ройтерс.", "date": "2018.01.30", "title": "Атентаторът с камион в Стокхолм искал да прегази неверници"}
{"url": "http://www.mediapool.bg/ruski-istorik-izvazhda-ot-anonimnost-zhertvite-na-stalin-news274901.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлагодарение на него 50 000 жертви вече не са анонимни. От 30 години историкът Анатолий Разумов упорито работи да направи публично достояние имената на онези, които са били екзекутирани в Ленинград, днешен Санкт Петербург, по време на сталинските чистки.\r\n\t \r\n\t\"Не открих логика, това беше нечовешко и необяснимо\", разказва историкът пред АФП след години къртовски труд - задача, по която днес работи на фона \"на безразличие\" към темата. \r\n\t \r\n\tВъзкресяването на историческата памет в Русия продължава да върви трудно и днес, повече от 80 години след кулминацията на сталинския терор, при който милиони хора са били екзекутирани, изпратени в Гулаг, депортирани на места с непоносими условия за живот или са умрели от глад.\n\n\r\n\t \r\n\tРуските власти, начело с Владимир Путин, се опитват да омаловажат най-мрачните страници от миналото в името на националното единство.\r\n\t \r\n\tВ 13-те тома на \"Ленинградския мартиролог\", съставени от 1987 г. насам под ръководството на Разумов, откриваме имена, дати на раждане и смърт, информация за занятието и адреси на хората, изчезнали един ден ненадейно в Ленинград, сякаш никога не ги е имало. В най-добрия случай техните близки научавали, че са \"осъдени без право на кореспонденция\", без всъщност да узнаят какво наистина се е случило с тях.\r\n\t\"Започнах проучванията си през 1987 г., в епохата на перестройката, веднага щом това стана възможно\", разказа пред АФП Анатолий Разумов.\r\n\t \r\n\tСин на съветски военен, чието семейство не е пострадало от репресиите, Анатолий Разумов искал да отдаде последна почит на тези мъже и жени - работници, инженери, шивачи или касиери, оклеветени и екзекутирани по време на Големия терор.\r\n\t \r\n\tКабинетът на този 62-годишен синеок мъж се намира в самия център на старата имперска столица, в огромното здание на националната библиотека. Той е пълен с шкафове с книги и стотици папки, открити от Разумов (главно в архивите на сталинската политическа полиция НКВД) или изпратени му от близки на жертвите.\r\n\t \r\n\tРазумов показва едно от досиетата: протоколи от разпити и съдебно решение за Нина Дубровская, 28-годишна студентка от полски произход. Тя е обвинена, че е полска шпионка, е на 11 декември 1937 г. е екзекутирана.\r\n\t \r\n\t\r\n\t \r\n\t\"Периодът, наричан Големия терор, трае година и половина, до есента на 1938 г. Екзекуциите били масови - убивали всяка нощ. Без съд. Обвиняемите се явявали пред \"двойка\" или \"тройка\" - един или двама представители на НКВД и прокурор, които произнасяли присъдата. Това било същинска машина за налагане на наказания\", разказва Разумов.\r\n\t \r\n\tСпоред историка Сталин и приближените му разработили \"план за ликвидация\", довел само в този кратък период до смъртта на 40 000 души в Ленинград.\r\n\t \r\n\tРазумов обяснява, че не е получил особена подкрепа от страна на руската държава и говори за \"безразличието\" към сталинските чистки. Тъкмо напротив, работата му била редовно спъвана от враждебността на руските власти.\r\n\t \r\n\tАнатолий Разумов се връща от Петрозаводск (в Карелия), където отишъл да подкрепи колегата си историк Юрий Дмитриев - член на неправителствената организация \"Мемориал\", също известен с изследванията си за изчезналите по време на Големия терор.\r\n\t \r\n\tЮрий Дмитриев, който трябва да бъде освободен в края на януари, но ще остане под съдебен контрол, е прекарал една година в затвора по обвинения в педофилия с цел да се попречи на работата му. \"Мемориал\" осъди тези обвинения като фалшиви. \r\n\t \r\n\tСталинските чистки в действителност се споменават много рядко от руската държава и много от близките на жертвите продължават да не знаят къде са погребани роднините им или какви обвинения са довели до арестуването им.\r\n\t \r\n\t\"Струва ми се, че работя за тези, които след време ще искат да разберат\", казва Разумов и предупреждава: Правя го и ще продължа да го върша въпреки всичко\".", "date": "2018.01.30", "title": "Руски историк изважда от анонимност жертвите  на Сталин"}
{"url": "http://www.mediapool.bg/borisov-sedem-pati-pravim-sreshti-s-rumanskite-kolegi-i-2-mesetsa-po-kasno-te-sa-v-aresta-news274912.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТака премиерът Бойко Борисов обясни невъзможността да се договори с румънското правителството за изграждане на нов мост над Дунав. В  си по време на 12-та годишна среща на бизнеса с правителството той изрази надежда, че в най-скоро време ще проработи румънският модел и ще има правителство, защото сега управляващите там непрекъснато се сменяли и нямало как да се работи.", "date": "2018.01.30", "title": "Борисов: Седем пъти правим срещи с румънските колеги и 2 месеца по-късно те са в ареста"}
{"url": "http://www.mediapool.bg/bi-bi-si-predlaga-tavan-v-zaplashtaneto-na-reporteri-i-vodeshti-news274911.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританската медийна корпорация Би Би Си предложи горен праг от 320 000 лири годишно (449 000 долара) в заплащането на репортери и водещи - опит на финансираната със средства на данъкоплатците компания да намали неравенството между сътрудниците си мъже и жени, предаде Асошиейтед прес.\r\n\t \r\n\tПредложението бе направено ден преди изслушване в парламента, на което шефът на Би Би Си ще отговаря на въпроси за корпоративната системата за заплащане. В изслушването ще свидетелства Кари Грейси - редакторка на новините за Китай, подала оставка в знак на протест, след като научила, че колегите й мъже, които вършат същата работа, са доста по-високо платени.\r\n\t \r\n\tНапрежението във връзка с различното заплащане на мъжете и жените в корпорацията пламна през лятото на миналата година, когато Би Би Си публикува списък на служителите си с най-високи възнаграждения. От него стана ясно, че много от популярните журналистки са много по-ниско платени от колегите си мъже.\r\n\t \r\n\tВ последните седмици много от най-известните водещи на Би Би Си - мъже се съгласиха заплащането им да бъде намалено в името на половата равнопоставеност.", "date": "2018.01.30", "title": "Би Би Си предлага таван в заплащането на репортери и водещи"}
{"url": "http://www.mediapool.bg/federalniyat-rezerv-na-sasht-nai-veroyatno-shte-ostavi-bez-promyana-osnovnite-si-lihvi-news274914.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправлението за федерален резерв (УФР) на САЩ най-вероятно ще остави без промяна лихвите си утре, в края на двудневното заседание на комитета по паричната политика, което е последното за сегашната ръководителка на централната банка Джанет Йелън, съобщи Франс прес.\r\n\t \r\n\tОще отсега обаче пазарите ще следят с особено внимание за признаци за намеренията за 2018 година на силно обновения състав на паричния комитет.\r\n\t \r\n\tСпоред анализатори вероятността за запазване на статуквото на лихвите на това заседание е 95 процента.\r\n\t \r\n\tВъзможно е обаче много от неотдавна приетите членове на комитета тази година да заемат позиции, по-близки до тези на \"ястребите\" - привържениците на по-бързо повишаване на лихвите, коментират експерти.\r\n\t \r\n\tНовият ръководител на УФР Джероум Пауел бе номиниран от президента на САЩ Доналд Тръмп на този пост. Пауел е смятан по-скоро за умерен при определянето на паричната политика и ще встъпи в длъжност след 3 февруари.\r\n\t \n\n\r\n\tС относително динамичния икономически растеж (2,6 на сто през четвъртото тримесечие) и след данъчните намаления \"може да бъде оправдано везната да се наклони на страната на \"ястребите\" през 2018 година\", изтъква Даян Суонк, главен икономист в одиторската кантора Грант Торнтън (Grant Thornton). Тя очаква четири увеличения на лихвите с четвърт процентен пункт тази година - с едно повече, отколкото централната банка беше планирала засега.\r\n\t \r\n\tПрофесорът по икономика в университета в Орегон Тим Дюи, специалист по въпросите на УФР обаче е на мнение, че три повишения на лихвите са предостатъчни.\r\n\t \r\n\t\"Инфлацията остава ниска и дори да прехвърли прага от 2 процента, УФР едва ли ще има прекомерна реакция\", обяснява той.\r\n\t \r\n\tКомюникето на комитета по паричната политика ще бъде следено до последната буква, за да се разбере дали членовете на централната банка планират ново затягане на паричната политика още през март, при положение, че лихвите са между 1,25 и 1,5 процента.\r\n\t \r\n\t\"Възможно е да споменат нещо за евентуално преразглеждане към повишение на растежа или да наблегнат на контрола над инфлацията\", което ще бъде знак, че са готови да направят стъпка през март, твърди независимият икономист Джоел Нароф.", "date": "2018.01.30", "title": "Федералният резерв на САЩ най-вероятно ще остави без промяна основните си лихви"}
{"url": "http://www.mediapool.bg/folksvagen-i-reno-nisan-mitsubishi-sporyat-koi-e-vodesht-svetoven-avtomobilostroitel-news274905.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФолксваген (Volkswagen) отново печели надпреварата за титлата на най-голяма автомобилостроителна компания в света, съобщи във вторник ДПА.\r\n\t \r\n\tГерманският концерн за втора поредна година е първенец с 10,74 милиона коли, продадени в света, което е най-високият показател в сектора. Продажбите на Фолксваген през 2017 г. са нараснали с 4,3 на сто.\r\n\t \r\n\tЧасове по-късно обаче автомобилостроителната група Рено (Renault)-Нисан (Nissan)-Мицубиши (Mitsubishi) заяви, че не Фолксваген, а тя е най-големият автомобилостроител в света с продажби от 10,6 милиона коли миналата година благодарение на засиленото търсене на високопроходими и електрически автомобили.\r\n\t \r\n\tПрезидентът и главен изпълнителен директор на групата Карлос Гон изтъкна, че отчетените от Фолксваген 10,74 милиона продажби за миналата година включват 200 000 камиони, които не трябва да се взимат предвид. Така, всъщност, неговата група ставала автомобилостроител номер 1 в света.\n\n\r\n\t \r\n\tОбщите продажби на френско-японската група са се увеличили с 6,5 процента през 2017 година - първата пълна година от присъединяването на Мицубиши мотърс (Mitsubishi Motors). Алиансът продава 10 различни марки в близо 200 страни, начело с Китай, Съединените щати, Франция и Япония.\r\n\t \r\n\tПродажбите на Нисан са нараснали с 4,6 процента до 5,8 милиона коли, на Рено - с 8,5 на сто, а на Мицубиши - с 10 процента.\r\n\t \r\n\tЯпонската Тойота (Toyota) отстъпва на трето място с глобални продажби от 10,38 милиона автомобила. Резултатите за 2017 г. сочат увеличение с 2,1 на сто спрямо предходната година.", "date": "2018.01.30", "title": "Фолксваген и Рено-Нисан-Мицубиши спорят кой е водещ световен автомобилостроител"}
{"url": "http://www.mediapool.bg/obyavena-e-gripna-epidemiya-v-oshte-oblasti-ot-stranata-news274880.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tГрипна епидемия и ваканция е обявена в още области от страната. Учебни часове от вторник няма да се провеждат във Враца, Монтана, Варна, Русе, Кюстендил и Сливен, предаде БНТ.\r\n\tВ област Хасково се удължава грипната ваканция в общините Хасково, Любимец, Симеоновград, Харманли и Стамболово. До 2 февруари включително се преустановяват учебните занятия и в община Димитровград. Дотогава ще са в сила и противоепидемичните мерки на територията на област Бургас.\r\n\tЗаместник-министърът на образованието Таня Михайлова успокои, че няма предпоставка за притеснение по отношение на приключването на първия срок. На 5 и 6 февруари е междусрочната ваканция, а от 7 февруари започва вторият учебен срок.", "date": "2018.01.30", "title": "Обявена е грипна епидемия в още области от страната"}
{"url": "http://www.mediapool.bg/bezrabotnite-dalzhat-mesechno-po-2040-lv-za-zdravni-vnoski-news274913.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 1 януари 2018 г. хората, които сами внасят задължителните си здравни вноски (например трайно безработни, които не получават обезщетение за безработица и не се осигуряват от държавата и др.) и не са регистрирани като самоосигуряващи се по смисъла на Кодекса за социално осигуряване, дължат месечно по 20.40 лв., напомниха от Националната агенция за приходите (НАП).\r\n\tСъс Закона за бюджета на Държавното обществено осигуряване за 2018 г. от 1 януари 2018 г. е определен нов размер на минималния осигурителен доход - 510 лв. Според Закона за здравното осигуряване, неосигурените на друго основание се осигуряват върху доход, не по-малък от половината от минималния месечен размер на осигурителния доход за самоосигуряващите се лица. Тоест за тях здравноосигурителната вноска се изчислява в размер на 8% върху 255 лв.\r\n\tОт НАП напомнят, че срокът за внасяне на тези вноски е до 25-то число на месеца, следващ месеца, за който се отнасят. Здравната вноска за месец януари 2018 г. трябва да се внесе най-късно до 26 февруари 2018 г., тъй като 25 февруари е почивен ден – неделя.\r\n\tОт НАП напомнят също, че всички, за които възниква задължение сами да внасят здравноосигурителните си вноски, подават в НАП декларация Образец 7. Тя се подава в офиса на агенцията по постоянен адрес, в срок до 25-то число на месеца, следващ месеца, за който е възникнало задължението за внасяне на здравноосигурителните вноски. Тоест, ако от 1 януари 2018 г. трябва сами да внасяте здравноосигурителни вноски, то следва да подадете декларация Образец 7 до 26 февруари. Санкцията за неподаване на тази декларация е от 500 до 1000 лева.\r\n\tЗдравноосигурителните права на гражданите, които се осигуряват за своя сметка, се прекъсват, ако не са внесени повече от три дължими месечни вноски за период от 36 месеца. Периодът се брои до началото на месеца, предхождащ месеца, в който лицето потърси медицинска помощ, платена от НЗОК.\r\n\tГражданите могат да направят справка за здравноосигурителния си статус, както и да проверят периодите, за които им липсват здравноосигурителни вноски, чрез електронната услуга на НАП на www.nap.bg. Справка за здравния статус клиентите на администрацията могат да направят и по телефона на 0700 18 700 на цената на градски разговор от цялата страна. Услугата е автоматична и изисква само въвеждане на ЕГН чрез клавиатурата на телефона. Освен това системата дава данни и за всички месеци и години, за които не са платени задължителните здравноосигурителни вноски. Справката за здравен статус по телефона работи 7 дни в седмицата, 24 часа на ден.", "date": "2018.01.30", "title": "Безработните дължат месечно по 20.40 лв. за здравни вноски"}
{"url": "http://www.mediapool.bg/referendum-v-irlandiya-za-smekchavane-na-zakona-za-abortite-news274883.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИрландското правителство предложи в края на май да бъде произведен референдум за смекчаване на закона за абортите, предадоха информационните агенции. Гласоподавателите ще имат възможност за пръв път от 35 години да променят един от най-строгите закони в света, посочва \"Ройтерс\", цитирана от БТА.\r\n\tПрез 1983 г. в конституцията на Ирландия - страна със силни католически традиции, бе приета поправка за пълна забрана на абортите. Тя бе леко смекчена през 2013 г., когато бе направено изключение, в случай че животът на майката е застрашен.\r\n\tИзбирателите ще бъдат попитани дали желаят да отменят осмата поправка в конституцията, въведена през 1983 г., която гарантира равни права на живот на ембриона и на майката, или ще упълномощят парламента да изготви закон.\r\n\tПремиерът Лео Варадкар каза, че неговото правителство ще започне да подготвя законодателство в съответствие с препоръките, направени миналия месец от парламентарна комисия, която призова за премахване на ограниченията върху абортите до 12-а седмица на бременността.\r\n\tДве проучвания на общественото мнение, направени през последните дни, показват подкрепа от 51 и 56 процента на предложението за узаконяване на абортите до 12-а седмица на бременността. Под 30 процента от анкетираните са се обявили против предложението, а останалите още не са взели решение. Голямо мнозинство от гласоподавателите над 65 години обаче са категорично против узаконяването на абортите, става ясно от анкетите.", "date": "2018.01.30", "title": "Референдум в Ирландия за смекчаване на закона за абортите"}
{"url": "http://www.mediapool.bg/biser-petkov-godishnata-izdrazhka-na-dete-v-sotsialen-dom-e-11-580-lv-news274886.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинният разходен стандарт за 1 дете в социален дом е 11 580 лв. годишно. В сумата влиза заплатата на персонала, храната и всички останали разходи. Това каза пред бТВ във вторник социалният министър Бисер Петков, поканен да коментира случая на насилие в центъра за настаняване на деца от резидентен тип \"Хризантема\" в Габрово.\r\n\tНиското заплащане в домовете е един от проблемите, посочи той.\r\n\tСлучаят в дома \"Хризантема\" е неприемлив и неприятен, но не е показателен за 282-та центъра за настаняване от резидентен тип, в който са настанени над 3000 деца, каза министърът и увери, че над 5000 работещи в тези центрове влагат душа и сърце в работата си.\r\n\tПо думите му след скандала около дома в Могилино има голяма промяна – центровете са по-малко и са в големите населени места.\r\n\tСоциалният министър призна, че има проблем с обучението и професионалната квалификация на хората, които работят с децата с увреждания, както и с ниското заплащане на тези хора.\r\n\tПредвидено е около 6000 работещи да минат обучение, предстои и изготвянето на нови стандарти за социални услуги, подчерта министър Петков.", "date": "2018.01.30", "title": "Бисер Петков: Годишната издръжка на дете в социален дом е 11 580 лв"}
{"url": "http://www.mediapool.bg/bozhidar-dimitrov-osnovava-dvizhenie-kubrat-za-da-se-bori-za-prezidentska-republika-news274887.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият шеф на историческия музей Божидар Димитров ще учреди в неделя ново движение. Проектът ще бъде обявен в Народния театър, и ще се казва \"Кан Кубрат” или само \"Кубрат”.\r\n\tПо думите на Димитров формацията ще се бори да превърне България от парламентарна в президентска република.\r\n\t“То ще има една цел, не за спасение и оцеляване на България , за ще работи за двете \"В” - възход и величие на България”, каза историкът. Според него това може да стане само при президентска република. “Не можем да проделжаваме влачим с тази атрофирала парламентарна република”, уточни той. И допълни, че настоящият модел на управление е водел страната до авторитаризъм.\r\n\tЗа да реализира идеята си обаче Димитров твърди, че ще е нужно да се свика референдум. Според откривателя на созополските вампири това щяло да отнеме около една година.\r\n\tВ новото движение ще има предимно професори, но ще се търсят и професори не като титла, а в професиите си, каза още Божидар Димитров.\r\n\tЗа създаването на своя партия той заговори в края на декември миналата година.\r\n\t\"Ще направим политическо движение, да се измерим колко струваме в очите на избирателя. След това може да се трансформира в политическа партия\", каза в края на демекври Димитров отново пред бТВ.\r\n\t\"Преди година основахме движение \"Боянски клуб\" на университетски професори и такива от БАН, което щеше да лобира за приемането на неща, свързани с културно-историческото наследство, но не върви. Затова си мисля дали да не възродим традицията от 1935 – 43 г. на т. нар. професорски правителства, които най-добре знаят какво да се направи и са били добри менажери. За да стане това, трябва да се участва в политиката\", заяви тогава Димитров.\r\n\t\"Боянският клуб\" бе създаден в края на 2015 г., главно като реакция срещу мигрантския наплив към Европа, който бе окачествен от представители на клуба като \"милионен ислямски поход към Европа\". Тогава Димитров настояваше да бъде защитен от наказателно преследване граничар, застрелял мигрант на българската граница.\r\n\tИсторикът, който е бивш сътрудник на Държавна сигурност, активен борец срещу \"македонизма\" и почетен професор на Университета по библиотекознание, е известен с ексцентричните си и често крайно неприемливи публични изказвания.", "date": "2018.01.30", "title": "Божидар Димитров основава движение \"Кубрат\", за да се бори за президентска република"}
{"url": "http://www.mediapool.bg/armiya-bez-voinitsi-news274874.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрмията затъва във все по-дълбок кадрови колапс без перспектива за скорошно излизане от него.\r\n\tПоследните конкурси за войници са потвърдили липсата на интерес към военната професия, като са преминали без реална конкуренция.\r\n\tСредно са кандидатствали 1.2 души за 1 място, като са били намерени подходящи кадри за 90% от обявените длъжности.\r\n\tТака въпреки отпуснатите приоритетно средства, през миналата година новоназначените военни в армията са 670, съобщиха oт Министерството на отбраната в отговор на въпроси по Закона за достъп до обществена информация.\r\n\tИ докато секторът затъва в абсурдните идеи на военния министър Красимир Каракачанов за въвеждане на задължителна или доброволна казарма, продължава и отливът от войнишката професия.\n\n\r\n\tСпоред МО от всички напуснали армията през миналата година едва 13% са пенсионерите. МО не посочва колко души точно са напуснали армията през миналата година, но според неофициална информация тенденцията е годишно около 800 души да излизат от системата\r\n\t\r\n\tВ момента над 20% от длъжностите в армията са свободни и реалната й численост вече се движи около и под критичния минимум - 20 000 души.\r\n\tОт МО съобщиха преди няколко дни, че незаетите места са 5500. И ако се спазва практиката реалните резултати да са малко по-лоши от официалните, картината става още по-мрачна.\r\n\tСпоред данни на МО за тази година има предвидени средства за обявяване на конкурси за 1300 вакантни длъжности.\r\n\tДори и в МО обаче са скептични, че ще се намерят достатъчно кандидати.\r\n\tОсновните причини за отпадане и малцината желаещи е непокриването на медицинските показатели, теста за обща култура и нормативите за физическа годност.\r\n\tТака проблемът вместо да се решава, ще продължи да се задълбочава и тази година.\r\n\tНа места военните открито се оплакват, че не могат да изпълняват задачите си в условията на кадрови недостиг и това вече застрашава дори живота им. В същото време им се възлагат все повече задачи във връзка с охраната на границата и оказването на помощ в мирно време.\r\n\t\r\n\tНай-сериозен е проблемът с недостига на войници, като към момента над 25% от длъжностите са свободни.\r\n\tСвободните длъжности за сержанти са близо 12%, за офицерски кандидати – 18.2% и за офицери – 19.67%.\r\n\tЛипсват кандидати най-вече за гвардейци, шофьори с категории \"C+E“ и \"D“, лекари, медицински сестри и др, като най-остър е проблемът в Сухопътните войски.\r\n\t\r\n\tСпоред военни основната причина за липсата на интерес са ниските заплати. Въпреки увеличението на заплатите тази година, в момента военните започват с начална заплата от 680 лева.\r\n\tВ същото време полицаите вече ще започват кариерата си със 120 лева повече - 800 лева, а двете системи са в реална конкуренция на пазара на труда.\r\n\tСъществува и напрежение по линия на войниците и цивилните служители в администрацията на министерството. Според запознати чиновници вече получават по-високи заплати в сравнение със заемащите подобни длъжности в армията.\r\n\tОсвен ниските заплати има и други проблеми, които отблъскват кандидатите. Това са неясните критерии за израстване в йерархията, липсата на предвидимост, намаляващият авторитет в сектора и други.\r\n\t\r\n\tАбсурдните идеи на военния министър за наборна казарма или доброволна платена служба за половин година, няма да решат проблемите в системата, а още повече ще я отдалечават от нормалността.\r\n\tДоброволната казарма не може да компенсира недостига, а  сериозни финансови и кадрови разходи.\r\n\tСъс сигурност най-ефективният инструмент за привличане на нови кадри е увеличението на заплатите.\r\n\tДоскоро основният мотив на войниците за постъпване в армията бе участието в мисии зад граница, но българското участие бе сведено до минимум и така този основен стимул отпадна.\r\n\tБюджетът на МО и сега отива почти изцяло за заплати и текуща поддръжка, а планираното увеличение през следващите години е насочено към модернизацията на техниката и въоръжението.\r\n\tДопълнителни средства може да се освободят с реформи, продължаване на процеса на съкращаване на дублиращи се звена, освобождаване от ненужни структури, стягане на търговските дружества към МО и други.\r\n\tЗа всичко това обаче трябва силна политическа воля, тъй като промените минават и през непопулярни мерки.\r\n\tЗа да бъдат привлечени повече кандидати за войници, може да се помисли и за други стимули освен заплащането. Като например облекчения от таксите при учене в университет, бонуси за постъпване във военен университети и други.", "date": "2018.01.30", "title": "Армия без войници"}
{"url": "http://www.mediapool.bg/ruski-iztrebitel-preletyal-na-3-m-ot-amerikanski-voenen-samolet-news274884.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски изтребител Су 27 е прелетял на около 3 метра от разузнавателен самолет P-3 Orion от американския Военноморски флот, докато той е кръжал в международно въздушно пространство в района на Черно море в понеделник, пише Washington Examiner, цитиран от Фокус. Американското издание се позовавало на информация от Министерството на отбраната на САЩ.Американският самолет е бил принуден да прекрати мисията си преждевременно заради инцидента, съобщиха от CNN.Това е поредният случай от този вид близки прелитания, които се предприемат преднамерено от Русия през последните години.Русия увеличи съществено военното си присъствие в региона, след като присъедини Крим през 2014 година. Миналия месец, два американски F-22 засякоха руски бомбардировачи, малко, след като те са прелетели зад линията на зоната за деескалация в Сирия, пишат още от американското издание.По-късно руското Министерство на отбраната отрече да е имало опасни маневри на негов самолет. Москва обяви, че в близост до границата е летял американски разузнавателен самолет и той само бил ескортиран от руски изтребител.", "date": "2018.01.30", "title": "Руски изтребител прелетял на 3 м от американски военен самолет"}
{"url": "http://www.mediapool.bg/velislav-velichkov-prokuraturata-shte-umnozhi-po-nula-nuleviya-rezultat-na-aktsiya-komar-news274888.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tАко в страните - членки на Европейския съюз не се постигнат базови стандарти за правосъдие, то е застрашено използването на еврофондовете в следващия програмен период след 2020 година. Това каза пред БНР във вторник Велислав Величков от Гражданската инициатива \"Правосъдие за всеки\". Заедно с Центъра за оценка на въздействието на законодателството, организацията адресира до офиса на еврокомисаря по правосъдието Вера Юрова позиция по проблема за върховенството на закона и анализ за състоянието на правосъдието и борбата с корупцията в България. \r\n\tВ документа се акцентира върху ролята на европейската прокуратура и функциите на националните прокуратури, поясни Величков.\r\n\t“Европейската прокуратура, за да заработи успешно и да постигне желаните от Европа резултати, всички национални прокуратури на страните - членки, които ратифицират нейното въвеждане на своя територия, трябва да работят в съответствие с европейските стандарти за правосъдие, тъй като на практика те ще извършват основната дейност, свързана с разследванията, например, за кражбите на пари от еврофондовете и злоупотребите с обществени поръчки с тези пари”, коментира Величков. По думите му ако прокуратурата на конкретна държава - членка не работи качествено, и работи прозрачно, и не успява да изпълни възложеното й, то изначално ще се заложи на провала на единната европейска прокуратура. \r\n\tЗапитан как биха обяснили пред европейските институции, че българската прокуратура не работи след вчерашната инициатива на главния прокурор да се проверяват собствениците на скъпи имоти и коли, Велислав Величков припомни случая “Комар”.\r\n\t“Вие спомняте ли си, че през 1997-а година имаше една акция за скъпите коли в България - казваше се \"Комар\", когато полицаи сваляха мутри от колите по българските кръстовища, отнемаха колите, закарваха ги на паркинги и започваха някакви разследвания. Тях трябваше да ги проведе прокуратурата. Спомняте ли си, че нямаше нито един осъден от тази акция и всички коли в последствие бяха или репатрирани, или върнати”, каза той. И припомни, че акцията се е случила по времето на Богомил Бонев. “20 години по-късно ще умножим нулевия резултат на тази акция по нула. Защото разследването на скъпите коли, тоест на евентуален продукт на забогатяването чрез престъпни пари, не може да разкрие престъпленията и да накаже хората, които са извършили тези престъпления”, допълни Величков.\r\n\tСпоред него въпросът е защо българската прокуратура, при наличието на Комисията за отнемане на незаконно придобито имущество, досега не си е свършила работата и не е проверила състоянието на някои родни политици, бизнесмени и олигарси, “което е милиардно състояние, неизвестно как натрупано чрез техните доходи, при наличие на жалби в прокуратурата”. “Защо разследваме скъпите коли, а не разследваме многомилионните имоти на някои хора, които уж би трябвало да се издържат например с депутатска заплата”, допълни той.", "date": "2018.01.30", "title": "Велислав Величков: Прокуратурата ще умножи по нула нулевия резултат на акция \"Комар\""}
{"url": "http://www.mediapool.bg/litovtsite-sa-s-tezhak-mahmurluk-zaradi-po-strogi-pravila-za-spirtnite-napitki-news274889.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна от държавите в света, в която се пие най-много, изпадна в тежък махмурлук.\r\n\t \r\n\tНовият закон на Литва за спиртните напитки повиши законовата възраст за консумация на алкохол от 18 на 20 години, забрани рекламирането на алкохол и сериозно ограничи работното време на магазините за спиртни напитки. Законът, който е в сила от 1 януари, предизвиква големи спорове в балтийската страна с 2,9-милионно население.\r\n\t \r\n\tСпоред Световната здравна организация консумацията на алкохол на глава от населението сред литовците се е увеличила с над 22 процента за едно десетилетие - от 14,9 литра чист алкохол годишно през 2006 г. на 18,2 литра през 2016 г. Властите прецениха, че са необходими драстични мерки.\n\n\r\n\t \r\n\t\"Трябваше да направим нещо по въпроса\", каза здравният министър Аурелиюс Верига, който е главният поддръжник на новото законодателство. (Алкохолизмът) \"прави Литва непривлекателна за чуждестранните инвестиции и туризма\".\r\n\t \r\n\t\"Особено потресаващи са проучванията, които показват, че у нас една трета от 15- и 16-годишните редовно консумират алкохол\", отбеляза Верига.\r\n\t \r\n\tЛитва има най-високото ниво на самоубийства в Европа - 36 на 100 000 души, а нивото на самоубийствата сред алкохолиците се запазва високо, показва проучване, проведено от здравни специалисти във Вилнюския университет.\r\n\t \r\n\t\"Това бяха трудни решения\", каза Верига и отбеляза, че противниците на новия закон се опитват да \"изкарат глупаци\" поддръжниците му, включително него.\r\n\t \r\n\tВерига стана министър в края на 2016 г., когато партията му - Литовски съюз на селяните и зелените, спечели повечето места на националните избори. Партията придвижи напред няколко консервативни законодателни промени в семейната политика въпреки обществените протести и разногласията с коалиционните партньори.\r\n\t \r\n\tНа стената на популярен ресторант във Вилнюс Верига е нарисуван като талибански боец с автомат \"Калашников\", а над него е написано \"Купонът свърши\". Това отразява безпокойството, че Литва навлиза в мрачна епоха на радикални забрани и ограничения.\r\n\t \r\n\tНякои коментатори предложиха Литва да започне да цензурира класически литературни произведения, в които се описва пиенето на алкохол, а членове на опозицията вече внесоха поправки с цел да отменят най-строгите аспекти на закона. Дори президентът на страната Далия Грибаускайте призова за поправки.\r\n\t \r\n\t\"Това ми напомня за Средните векове и много вреди на образа и репутацията на Литва в чужбина\", каза Грибаускайте, коментирайки ситуация, налагаща да се късат страници от чуждестранни списания.\r\n\t \r\n\tИздатели се втурнаха да премахват или да закриват с червени лепенки рекламите на спиртни напитки от чуждестранни публикации, разпространявани в страната, за да избегнат глоби от 30 000 евро на реклама.\r\n\tАнализатори изтъкват, че новите закони се прокарват без никакъв диалог, пренебрегвайки нежеланите странични ефекти, международните практики или дори здравия разум.\r\n\t \r\n\t\"Тяхната политическа програма е сбор от произволни идеи, обвити в месианство и забулени в лицемерие\", каза президентът на Литовския институт за свободния пазар във Вилнюс Жилвинас Шиленас. \"Но те водят последователна политика за налагане на забрани, що се отнася до регулирането на личния избор и начин на живот.\"\r\n\t \r\n\t\"Партията няма друга отличителна черта освен кръстоносния поход срещу това, което хората слагат в устата си\", добави Шиленас.\r\n\t \r\n\tРесторантите също бяха засегнати. Вече не е разрешено след 20 ч. да се показват бутилки с вино, защото етикетите им са смятани за реклама. Сега клиентите могат да избират дали да си купят вино в чаша или да си го поръчат в кана.\r\n\t \r\n\t\"Това е просто нелепо\", каза един от директорите на Литовското сомелиерско училище Арунас Старкус, който нарече новите правила \"нерационални и наивни\".\r\n\t \r\n\t\"Нужни са десетилетия, за да се променят навиците на хората, и това трябва да се прави, като се променя културата, а не като се налагат ограничения и наказания\", каза Старкус.\r\n\t \r\n\tМного барове в центъра все още обслужват посетители, които нямат навършените години, а собствениците са доста скептични към новите регулации.\r\n\t \r\n\t\"Разбира се, че пускаме всички, дори тези под 20 години\", каза управителят на популярен бар във Вилнюс Раминта Руйбите. \"Можем да им предлагаме безалкохолни напитки.\"\r\n\t \r\n\tОт своя страна, министър Верига е непреклонен.\r\n\t \r\n\t\"Никой няма да реши тези проблеми вместо нас\", каза Верига. \"Трябва . . . да помогнем на новото поколение да порасне, като не мисли, че алкохолът е главният фактор, който обединява и сплотява нашето общество.\"", "date": "2018.01.30", "title": "Литовците са с тежък махмурлук заради по-строги правила за спиртните напитки"}
{"url": "http://www.mediapool.bg/direktorat-na-tsru-rusiya-se-opitva-da-se-namesi-v-mezhdinnite-izbori-v-sasht-news274890.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДиректорът на ЦРУ Майк Помпейо очаква Русия да продължи да се намесва в чуждестранни избори, вземайки на прицел междинните избори за Конгрес в САЩ, пише британският в. \"Гардиън\".\r\n\t \r\n\tПомпейо каза, че не е забелязал \"значително намаляване\" на руската активност и е разтревожен за изборите за двете камари на Конгреса през ноември.\r\n\t \r\n\t\"Напълно очаквам, че те ще продължат да се опитват и да правят това, но съм уверен, че Америка ще може да произведе свободни и честни избори и че ние ще отвърнем по достатъчно силен начин, така че влиянието им върху нашите избори да не бъде голямо\", заяви той в интервю за Би Би Си.\n\n\r\n\t \r\n\tЦРУ стигна до заключението, че Русия се е намесила в президентските избори в САЩ през 2016 г., но американският президент Доналд Тръмп отхвърля разследването на специалния прокурор Робърт Мълър като \"лов на вещици\". Белият дом е обвиняван, че не приема сериозно руската заплаха и не предприема ответни мерки, отбелязва \"Гардиън\", цитиран от БТА. \r\n\t \r\n\tВсе пак Помпейо, който е един от съюзниците на Тръмп, разпитани от Мълър, до известна степен се справя успешно с тази политическа акробатика. Говори се, че той е един от любимците на президента в правителството и съдейства да не се стига до същото ниво на спорове като с ФБР. Помпейо е сочен като евентуален заместник на държавния секретар Рекс Тилърсън, ако той се оттегли.\r\n\t \r\n\tДиректорът на ЦРУ заяви в интервюто, че въпреки сътрудничеството в борбата с тероризма смята Русия преди всичко за противник и че руските опити за подривна дейност в Европа и САЩ не са намалели особено.\r\n\t \r\n\tТой отхвърли превърналата се в сензация книга на Майкъл Улф \"Огън и ярост: в Белия дом на Тръмп\", подхранила спекулации за психическото здраве на Тръмп, определяйки това като \"абсурдно\".\r\n\t \r\n\tЕдно от най-големите предизвикателства за сигурността, пред които са изправени Белият дом и ЦРУ, е ядрената програма на Северна Корея. \r\n\t \r\n\tПомпейо каза в тази връзка, че Тръмп и висши служители си дават сметка, че евентуална война може да доведе до големи разрушения и загуба на човешки животи, но що се отнася до сценариите за отстраняване на севернокорейския лидер Ким Чен-ун или възпрепятстването на способността му за изстрелване на ядрени ракети, \"са възможни много неща\", посочва \"Гардиън\".\r\n\t \r\n\tТръмп използва по отношение на Ким думи като \"огън и ярост\" и \"малкия човек ракета\", пораждайки страхове, че може да предизвика конфликт заради лична враждебност. \r\n\t \r\n\tПомпейо обаче заяви: \"Когато видите езика, който президентът избира да използва, има много публики за него . . . и аз ви уверявам, че Ким Чен-ун разбира посланието, че Америка е сериозна.\"\r\n\t \r\n\tПо БТА.", "date": "2018.01.30", "title": "Директорът на ЦРУ: Русия се опитва да се намеси в междинните избори в САЩ"}
{"url": "http://www.mediapool.bg/sasht-obyaviha-spisak-s-blizkite-do-putin-polititsi-i-oligarsi-no-zasega-bez-sanktsii-news274885.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканското министерство на финансите публикува дългоочаквания \"кремълски доклад\" – списък с имена на политици, висши държавни служители и бизнесмени, свързани с руския президент Владимир Путин. В списъка влизат общо 210 човека - 114 политици и държавни служители и 96 олигарси, за които се смята, че властта или богатството им са свързани с президента Владимир Путин.\r\n\t\"Законът за противодействие на противниците на Америка посредством санкции\" изискваше от финансовото министерство на САЩ да определи висши политици и олигарси, изхождайки от близостта им до режима на Путин и материалното им състояние. Той даваше възможност за наказване на Русия за предполагаемата ѝ намеса в президентските избори в САЩ през 2016 г.\r\n\tВключването в списъка не означава автоматично въвеждане на санкции и щетите засега са главно репутационни, но в бъдеще присъстващите в \"кремълския доклад\" могат да станат и обект на санкции. Докладът включва всички ръководители на администрацията на руския президент, неговите помощници и съветници, всички членове на правителството, ръководители на държавни и компании и бизнесмени, чието състояние по оценки на сп. \"Форбс\" съставлява не по-малко от 1 млрд. долара. Засекретената част описва подробно по какъв начин те са свързани с Путин и евентуалната им съпричастност към корупционна дейност.\r\n\tВ списъка попадат премиерът на Русия Дмитрий Медведев, енергийният министър Александър Новак, шефът на \"Роснефт \" Игор Сечин , ръководителя на \"Газпром\" Алексей Милер, Андрей Костин, а също Алишер Усманов, Роман Абрамович, Евгений Касперски, Вагит Алекперов и пр.\r\n\t\n\n\r\n\tМнозина в Русия очакваха, че откритият доклад ще представи \"пътна карта\" за бъдещи санкции.\r\n\tВ същия ден, в който финансовото министерство внесе доклада, Държавният департамент на САЩ предпочете да не обявява нови санкции по отношение на страни и компании, които са сключили крупни сделки с руския отбранителен и разузнавателен сектор, макар че законът предписва нови санкции. Държавният департамент заяви, че законът и в момента сдържа продажбите на руския военно-промишлен комплекс.\r\n\tАдминистрацията на президента Тръмп съобщи, че засега не смята да налага санкции на никого.\r\n\tБиБиСи отбелязва, че списъкът не казва нищо, което досега не е било известно, но посочените лица в него на по-късен етап могат да станат обект на санкции. Ако това се случи, засегнатите няма да могат да пътуват зад граница или да имат достъп до банковите си сметки в чужбина. Не е изключено да бъдат замразени активи в чужбина и да стане нежелателно за чуждестранни политици, банки и официални лица да контактуват с тях.\r\n\tВ документа се казва, че включването на съответните имена \"по никакъв начин не бива да се тълкува като налагане на санкции на тези лица или организации.\"\r\n\t\"Само по себе си\" то не създава пречки и във взаимодействието с тях от американски или чуждестранни граждани, нито показва, че правителството знае за техни \"злонамерени дейности\".\r\n\t\r\n\tОще преди да бъде публикуван, \"кремълският доклад\" предизвика бурна реакция от Москва, която го определи като \"пряк и очевиден опит\" за намеса в руските президентски избори през март т.г.\r\n\tВъв вторник, след като докладът стана факт, Путин заяви, че той е оскърбление за всички руснаци и ще навреди на двустранните отношения, но омаловажи влиянието му, защото бил празна заплаха.\r\n\tПо време на предизборно събитие в Москва, Путин се пошегува, че е обиден, задето не е в списъка. Той бе привестван с възгласи, смях и аплаузи, докато размахваше доклада, коментирайки го с поговорката: \"Кучетата си лаят, керванът си върви\".\r\n\t\"Що се отнася до самия списък – цялата администрация на президента, цялото правителство, целият бизнес...Зад всеки от тези хора и зад всяка от тези структури стоят редови граждани на нашата страна, трудови колективи, цели отрасли. Тоест, по същество всички ние, всички 146 милиона, попадаме в някакъв списък. Какъв е смисълът от тези действия, аз не разбирам\", заяви Путин.\r\n\tВключвайки Русия в санкционни списъци наред със Северна Корея и Иран, САЩ \"едновременно с това искат от нас да участваме в решаването на севернокорейската ядрена програма и да помислим какво може да се направи по иранското направление\", отбеляза Путин и допълни:\"Нима това не е глупост?!\"\r\n\tПо думите му \"кремълският доклад\" редуцира двустранните отношения между Русия и САЩ \"до нула\".\r\n\t\r\n\t\"Очаквахме този списък и няма да крия, бяхме готови да предприемем съответните стъпки, при това сериозни, които биха свели отношенията ни съвсем до нулата. Засега обаче ще се въздържим от тези стъпки\", заяви Путин.\r\n\t\"Това, разбира се, е неприятелски акт, той усложнява руско-американските отношения и вреди на международните отношения като цяло. Те трябва да решат за себе си какво искат. Ние знаем какво искаме - да градим дългосрочни, стабилни отношения, основаващи се на международното право\", каза президентът.\r\n\tПутин предупреди, че независимо от проявеното търпение по много въпроси, Русия няма да отстъпва до безкрай и призова повече да не се отделя повече време на \"кремълския списък\", понеже, както каза, \"кучето лае, а керванът си върви\".\r\n\tРуският премиер Дмитрий Медведев също шеговито коментира пред ТАСС списъка на САЩ, като в отговор на въпрос на агенцията отбеляза, че ако някой министър го няма в списъка, това е повод той да се оттегли.\r\n\t\r\n\tВ списъка личат имената на премиера Дмитрий Медведев, министъра на енергетиката Александър Новак, шефа на \"Роснефт \" Игор Сечин , ръководителя на \"Газпром\" Алексей Милер, както и ръководството на президентската администрация.\r\n\tДиректорът на Службата за външно разузнаване (СВР) Сергей Наришкин, началникът на Генщаба на Въоръжените сили ген. Валерий Герасимов, главният прокурор на Русия Юрий Чайка, директорът на Федералната служба за охрана Дмитрий Кочньов и други. \r\n\tАлишер Усманов, Роман Абрамович, Евгений Касперски, Вагит Алекперов, Олег Дерипаска, Михаил Прохоров, Аркадий и Борис Ротенберг, Алексей Мордашов и Владимир Потанин са сред най-познатите имена на олигарси в списък. \r\n\tВ петък САЩ обявиха разширяване на отделния списък със санкции заради събитията в Украйна. В него беше и компания доставчик на основното оборудване на замразения проект АЕЦ \"Белене\".\r\n\t\r\n\tРуският опозиционен водач Алексей Навални оцени публикувания списък като добро начинание.\r\n\tНавални, станал известен с разследванията си за корупцията във висшите етажи на властта, писа в Туитър, че се радва, че \"тези хора са официално признати на международно равнище за мошеници и крадци\". \r\n\tВ разследванията си той е разкривал близките връзки между висшите правителствени кръгове и някои от милиардерите в американския списък.\r\n\tВ същото време опозиционерът попита защо в списъка са включени руски бизнесмени, които очевидно нямат връзки с правителството като основателя на търговската верига \"Магнит\" Сергей Галицки и създателят и президент на търсачката \"Яндекс\" Аркадий Волож. Двамата са известни като хора, изградили своя успешен бизнес без каквато и да било правителствена подкрепа.", "date": "2018.01.30", "title": "САЩ обявиха списък с близките до Путин политици и олигарси, но засега без санкции"}
{"url": "http://www.mediapool.bg/pitbul-ubi-trigodishno-dete-v-pazardzhishkoto-selo-mokrishte-news274892.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТригодишно дете е било смъртоносно нахапано от домашно куче в ромската махала на пазарджишкото село Мокрище. Инцидентът е станал в късния следобед в понеелник. Близките на детето са се обадили, че то е било нахапано от куче порода питбул, което са отглеждали в двора на къщата. Пристигналите екипи на полицията и Спешна помощ обаче само са констатирали смъртта на детето.\r\n\t \r\n\tЗа срок от 24 часа са задържани лелята, бащата и чичото на починалото дете. Говорителят на полицията в Пазарджик Мирослав Стоянов съобщи, че собственик на кучето е лелята на детето. Разследващите са установили, че детето е излязло на двора и там по неустановени до момента причини е било нападнато от вързаното със синджир куче.\r\n\t \r\n\tСобственичката на кучето ще бъде санкционирана по Закона за ветеринарномедицинската дейност, съобщиха от ветеринарната дирекция в Пазарджик. По закон собственикът има ангажименти и отговорности, които не са били изпълнили. Те са свързани с чипиране, издаване на ветеринарно-медицински паспорт, обслужване от ветеринарен лекар, обезпаразитяване, ваксиниране.\n\n\r\n\t \r\n\tВ рамките на образуваното досъдебно производство ще бъде възложена експертиза на ветеринарен лекар дали животното е било агресивно, дали е било държано гладно, дали е отглеждано при лоши условия и т.н.", "date": "2018.01.30", "title": "Питбул уби тригодишно дете в пазарджишкото село Мокрище"}
{"url": "http://www.mediapool.bg/otchetat-na-prokurora---poet-news274893.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт доста време чета за периода непосредствено след 9 септември 1944 г. Натъквам се на неща, за които не съм подозирала и за които някога в училище ни учиха тъкмо противоположното. На всяка страница срещам факти, от които ме побиват тръпки. От историци, мемоаристи, разследващи журналисти са ни поднесени десетки и десетки човешки съдби – насилствено изкривени, прекършени, погубени, стъпкани. Статистическите данни за този период са чудовищни. Човешкото съзнание трудно може да се справи с престъпленията не! а с геноцида, извършен над нашия народ в периода след 44-та година. Това е един дълбоко травматичен период за нас, българите, а е известно, че към травматичните състояния се подхожда едва след време, бавно, деликатно, стъпка по стъпка, за да не се разтворят наново раните. Раните, които само привидно са зараснали.\r\n\tСигурно и този 1 февруари пред мемориала на жертвите на комунизма в парка пред НДК ще се съберем шепа хора – двеста-триста човека, а може и по-малко.\r\n\tСигурно и сега, както и предишната година, няма да има официални лица, нито официални речи, нито официални венци.\r\n\tСигурно и сега, както и предишните години, ще имаме чувството за непосилна тежест, за нещо, което жестоко ни задушава. Ще чувстваме техните погледи – въпросителни – върху нас. Ще усещаме изкривената им съдба, неизживения им живот, неговата осакатеност, болка, невъобразимото унижение, на което са били подложени, смазаното им достойнство, физическите мъчения, които са изтърпели. И най-богатото човешко въображение не би могло да си представи и част от тази реалност, в която те са живели. Да, усещаме ги, чувстваме ги до нас, виждаме ги почти – скръбни, мълчаливи, смирени. Не обвиняват никого, дори нас, техните потомци, които се лутаме, падаме, препъваме се. Не искат отмъщение – дори за убийците си. Искат само едно – да уважаваме паметта им, да ги помним, да не допускаме никога повече онова, което те са преживели.\r\n\tИскам да споделя по повод Деня за почит на жертвите на комунизма един документ, който от всичко, което съм чела досега, най-дълбоко ме шокира. Прочетох го в книгата на Нася Кралевска \"България под комунизъм\". Документът е доста известен, цитиран е в редица статии и книги, но неговата пределна искреност и невъобразим цинизъм си остават все така стъписващи. Той е толкова красноречив сам по себе си, че не се нуждае от какъвто и да е коментар. Това е отчетът, който главният \"народен обвинител“ по така наречения \"народен\" съд Георги Петров дава на Централния комитет на Българската работническа партия (комунисти) на 3 юли 1945 година:\n\n\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\tИ за да убеди началството си, че поставената му задача е изпълнена \"достойно“, Георги Петров сравнява:\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\tКървавото дело, с което прокурорът така се гордее, е поръчано от партията, извършено е в името на партията и затова той започва своето изложение с обръщение към партията:\r\n\t\r\n\tОбвинителят Георги Петров е и поет. Събрал е поетичното си творчество в обемист том, също посветен на партията:  Там се съдържа едно програмно стихотворение – \"Победа и отплата“:\r\n\t\r\n\t\r\n\t\r\n\t\r\n\t\r\n\t\r\n\t \r\n\tА още в първото си публично изявление на 12 октомври 1944 г., само няколко дни след като е назначен за \"главен народен обвинител“ поставя новата задача пред българската литература:\r\n\tПравоверните партийни следовници поемат неговото дело.", "date": "2018.01.30", "title": "Отчетът на прокурора - поет"}
{"url": "http://www.mediapool.bg/zashto-es-ne-iska-da-barza-s-vlizaneto-na-bulgaria-v-shengen-news274894.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария още не е готова: баварският вътрешен министър е срещу бързото приемане на страната в Шенген. Очевидно Европа не иска да повтаря грешката си с прибързаното източно разширяване на ЕС, пишат немскоезичните медии\r\n\tАргументите на баварския вътрешен министър Йоахим Херман: . Министърът заяви това пред вестник \"Велт ам зонтаг\". Той вижда такава опасност заради в България и Румъния.\r\n\t, казва баварският вътрешен министър, цитиран от ДПА. Принципно той е за приемането на България и Румъния в Шенген, но в по-дългосрочна перспектива. , казва Херман. , твърди той.\r\n\t\"България трябва да чака\", пише по същия повод вестник \"Велт ам зонтаг\". Изданието посочва, че българският премиер Бойко Борисов настоява страната му бързо да бъде приета в Шенген. Шефът на ЕК Жан-Клод Юнкер пък още миналата година обяви, че ако ЕС иска да заздрави охраната на външната си граница,. Германската канцлерка Ангела Меркел принципно споделя виждането на Юнкер и определя неговото предложение като \"разумен подход\", припомня още изданието.\r\n\t\n\n\r\n\tВ друга своя публикация, свързана с темата, неделното издание на \"Ди Велт\" посочва, че източното разширяване на ЕС стъпва на едно недоразумение. Когато през 1989 г. падна \"Желязната завеса\", бързо стана ясно, че източноевропейските държави най-много от всичко на света желаят да станат част от НАТО и ЕС - при това колкото се може по-бързо. От една страна - за да не се чувстват застрашени от Русия, чиито имперски амбиции тези държави дълги години трябваше да търпят. Но по-важен беше друг мотив: само защото се намираха от източната страна на линията Одер-Ниса, тези държави се оказаха с ограбен суверенитет, техните общества бяха държани в подчинение от едни много амбициозни диктаторски режими и по тази причина не им беше позволявано да се развиват. Можеше ли тогава, след края на разделението на Европа, да има нещо по-логично от това тези държави бързо да бъдат интегрирани в Европа - включително и като един вид обезщетение за дългогодишните им лишения? Желанието тогава беше огромно, а и Европа нямаше друг избор - ако не беше откликнала на това тяхно желание, можеше да се стигне и до експлозия. И бързо се взе решение за тъй нареченото източно разширяване на ЕС.\r\n\tНо беше пренебрегнато нещо много важно: кои държави да бъдат интегрирани със Запада, беше определено по чисто формални признаци, без да се вниква в съдържанието на въпроса. Полша е един от най-ярките примери за това: през последните две столетия тя е била суверенна държава само за кратко - многократно е била разделяна, окупирана и тормозена. На моменти дори е изчезвала напълно от картата на Европа като самостоятелна държава. С падането на \"Желязната завеса\" възникнаха нови държави, а стари - като Полша и Унгария - отново получиха своята независимост. Те смятаха, че присъединявайки се към западната общност, ще съхранят своя суверенитет. Но те игнорираха (умишлено или не) факта, че още от първата минута на своето членство в ЕС те преотстъпват част от своя суверенитет. Именно на това недоразумение се дължи голяма част от днешния конфликт вътре в ЕС между източните и западните страни-членки на общността. И това най-добре личи по темата за бежанците и тяхното разпределение в Европа.\r\n\t\r\n\tВ момента изглежда, че Европа е заплашена от ново разделение по оста Изток - Запад. Но ЕС вече не е онзи от преди 1989 година, той не бива и не може повече да бъде старият ЕС. Никой не вярва, че различията между източните и западните страни могат да бъдат заличени за две или три поколения. Но те не могат да бъдат също и вечно бреме за Европа. Затова Меркел, Макрон и целият стар ЕС трябва да се посветят много по-енергично от досега на проблемите на Източна Европа. И най-вече сега, когато тази задача изглежда толкова безперспективна.", "date": "2018.01.30", "title": "Защо ЕС не иска да бърза с влизането на България в Шенген"}
{"url": "http://www.mediapool.bg/ks-delyan-dobrev-mozhe-nezakonno-da-ostane-deputat-news274895.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонституционният съд обяви за противоконституционен отказа на Народното събрание да приеме  (ГЕРБ) и да прекрати депутатския му мандат. Решението на парламента бе взето през октомври миналата година, след лично подадената от него оставка вследствие на скандала \"Кумгейт\", разкриващ роднински назначения и облагодетелстване в Хасково, откъдето Добрев е избран за народен представител.\r\n\tКонституционните съдии обаче не са обсъждали факта, че впоследствие Делян Добрев сам  подадената си и неприета от парламента оставка. КС отбелязва, че това са правоотношения между депутата и Народното събрание и че настоящото решение на КС не засяга статута на Добрев като народен представител. Това означава, че Добрев ще може да остане депутат, защото решението на съда действа занапред, а парламентът вече няма оставка за повторно гласуване.\r\n\tНе е сигурно дали решението на КС затваря казуса, тъй като социалистите се заканиха да внесат ново питане, докато БСП и ГЕРБ си размениха нови взаимни призиви за оставки.\r\n\t\r\n\tКонституционното дело бе образувано по , след като парламентарното мнозинство не прие оставката на Добрев с мотива, че той \"високо компетентен и морален политик и прекратяването на пълномощията му би било загуба за парламентарната група, чийто член е, както и за целия парламент, и затова не трябва да се позволи да напусне парламента.\n\n\r\n\tКС обаче посочва, че \"когато Народното събрание установи, че оставката е действителна, то е задължено да прекрати пълномощията на народния представител\". Отказът на НС да стори това по съображения за целесъобразност, каквито са мотивите да отхвърлянето на оставката, противоречи на чл.72 от Конституцията, според който при подадена оставка мандатът се прекратява предсрочно с решение на НС, твърдят конституционните съдии.\r\n\tСпоред тях парламентът е нарушил правото на свободна воля на Делян Добрев и правото му да избира къде да се труди.\r\n\tСега със статуса на Делян Добрев трябва да се занимае самото Народното събрание, защото не е работа на КС да решава дали Добрев е или трябва да бъде депутат. КС дава да се разбере, че бъдещо решение на парламента обаче зависи от \"неговата последна свободно изразена воля\" – а волята на Добрев бе да оттегли оставката си.\r\n\tРешението на КС е прието с гласовете на 7 съдии - Константин Пенчев (докладчик), Борис Велчев, Стефка Стоева, Мариана Карагьозова, Румен Ненков, Георги Ангелов и Таня Райковска\r\n\t\"Против\" са Кети Маркова, Анастас Анастасов, Гроздан Илиев и Филип Димитров.\r\n\tКонституционни съдии признаха пред Mediapool, че решението на депутата да си оттегли оставката на този етап го е спасило. Решението на КС няма как да уреди въпроса с изтеглянето на оставката и действа само занапред. Въпреки това някои въпроси остават отворени.\r\n\t\r\n\tПо неофициална информация на Mediapool от БСП обмислят повторно питане до Конституционния съд - дали е допустимо при акт на парламента, с който е отхвърлена оставката на Добрев, после тя да бъде оттеглена. Конституционни съдии коментираха пред Mediapool, че подобен въпрос би породил още много питания след себе си и по-скоро би бил искане за тълкуване на основния закон.\r\n\tСпоред тях, докато една оставка не бъде гласувана, тя може да бъде оттеглена. Ако тя обаче се гласува, то оттеглянето й вече \"противоречи на здравата логика\".\r\n\t\"Когато Народното събрание е изразило воля чрез гласуване, то просто няма вече какво да се оттегля\", коментира член на КС пред Mediapool.\r\n\tПарламентарната практика обаче познава друг случай – когато Иван Портних е избран за кмет на Варна и подава оставка като депутат. Тогава парламентът я отхвърли два пъти и я прие чак на третото гласуване.\r\n\t\"Вижда се, че логиката на депутатите не винаги съвпада с тази на юристите\", коментират от КС.\r\n\tСоциалистите твърдят пред Mediapool, че ще настояват, че Добрев не може да оттегли оставката си, когато тя вече е гласувана. \"Някой от КС му е казал да го стори (да си оттегли оставката – б.а.), иначе трябваше да напусне парламента\", смятат созиалисти.\r\n\tСпоред БСП парламентарното мнозинство умишлено е нарушило основния закон и трябва да поеме политическа отговорност чрез оставка на ръководството на парламентарната група на ГЕРБ. Делян Добрев пък трябвало да поеме морална отговорност като отново подаде оставка.\r\n\t\"Цялостната линия на ГЕРБ е за нарушаване на принципи на правова държава\", заяви депутатът от БСП и зам.-председател на НС Валери Жаблянов, според когото \"БСП ще направи всичко необходимо за опазване на правовия ред на републиката\".\r\n\t\r\n\t\"Смятаме, че в тази сложна ситуация и парламентът, и нашата парламентарна група показахме стремеж да действаме в максимална степен законосъобразно и конституционосъобразно\", отвърна шефът на правната комисия Данаил Кирилов. Твърденията на БСП за обратното са \"пресилени и спекулативни\".\r\n\tСпоред него по време на парламентарните дебати волята на Добрев се е променила. Народното събрание, а не Конституционният съд е овластеният орган да реши, каза още Кирилов, тълкувайки решението.\r\n\t\r\n\tМеждувременно Добрев, който преди месеци твърдеше, че ако НС не приеме оставката му, пак ще си я подаде, вече е в съвсем друга роля. Той поиска оставката на колегата си от БСП Елена Йончева, също депутат от Хасково, която го изобличи за \"Кумгейт\", а той нея – за източване на пари от фалиралата КТБ.\r\n\t\"Елена Йончева мълчи, от една седмица не отговаря на въпросите ми\", каза Добрев. Затова следващият му въпрос е дали Йончева ще подаде оставката си. \"Миналата седмица  към Елена Йончева - участва ли в съдружие с офшорна фирма, 50 на 50, в която нейната фирма е подала 5 хил. лева, а офшорката е превела 315 хил. лева\", каза той. \"Кое лице е пълномощник на тази офшорка, Зорница Блъскова ли е? Тя има ли съдружие с Георги Георгиев във фирма, която според доклади е източила 42 млн. лева от КТБ\", попита депутатът от ГЕРБ.\r\n\t\r\n\tТой коментира и изненадващото си решение от края на миналата година, след като парламентът е отхвърлил оставката му – да я изтегли: \"В края на декември, след решение на парламентарната група на ГЕРБ, изтеглих молбата си за оставка. Направих това не само заради решението на колегите и пълната им подкрепа, а и заради подкрепата от обществото\".", "date": "2018.01.30", "title": "КС: Делян Добрев може \"незаконно\" да остане депутат"}
{"url": "http://www.mediapool.bg/borisov-sprete-se-malko-s-protestite-v-davos-nyama-bair-bez-deset-lifta-news274891.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tТова заяви премиерът Бойко Борисов по време на 12-ата годишна среща на бизнеса с правителството, организирана от в. \"Капитал\". Основна тема на форума беше \"Ще постигне ли България устойчив ръст, докато губи човешки капитал? Как българската икономика да стане атрактивна за работещите в чужбина?\", което не попречи на министър-председателя да вземе отношение по всички актуални проблеми, сред които и гражданските протести срещу плановете за застрояване на Пирин.\r\n\tказа Бойко Борисов. Неговата \"гаранция\" - заявена на думи и пред Европейския парламент, обаче е в противоречие с правителственото решение по казуса, в което никъде няма гаранции, че ще строи само един лифт.\r\n\t \r\n\tНа излизане от залата, посрещнат с провокативен въпрос на \"Канал 3\" защо изобщо присъства на форум на \"Капитал\", Борисов и финансовият министър Владислав Горанов отговориха, че не се страхуват да изложат позициите си пред която и да било медия и че така разбират свободата на словото. , заяви Борисов.\n\n\r\n\t\r\n\t коментира премиерът.\r\n\tВ изказването си Борисов ту се фокусираше на сериозни въпроси, ту преминаваше към по-маргинални теми и шегички в типичния си стил.\r\n\t\r\n\tПремиерът например посочи, че от сутринта се занимавал с темата за двата болни лъва, за която също се очаква да се състои протест днес.  каза още Борисов.\r\n\t\r\n\tВ началото на речта си Борисов тръгна от промените в средното образование, където вече , за да няма съпротива сред родителите.\r\n\t\r\n\tОт образованието Борисов директно прескочи към икономиката и финансите, където .\r\n\t, каза премиерът.\r\n\t\r\n\tВпоследствие премиерът се впусна в темата за Западните Балкани, като обясни, че България и Македония са дали пример за добросъседство за разлика от Хърватия и Словения, чиито конфликт бил  - , където можело да се влезе от едната в другата държава .\r\n\tБорисов коментира още, че политическият елит на Балканите усеща, че сега е моментът да демонстрираме разум и да покажем на Европа, че не генерираме проблеми, а успехи и места за добри инвестиции.\r\n\t, каза Борисов.\r\n\tПремиерът коментира и темата за инфраструктурата на Балканите. , каза още той.\r\n\t\r\n\tБорисов изрази надежда, че в най-скоро време ще проработи и румънският модел и в Румъния ще има правителство, защото сега управляващите там непрекъснато се сменяли и нямало как да се работи. , заяви Борисов.\r\n\t, посочи той.\r\n\t\r\n\t, каза още Борисов.\r\n\t\r\n\tПо темите за корупцията и присъединяването към Шенген Борисов се сети, че преди две години е бил в Софийския университет с една група студенти, които са били направили социологическо проучване какво излиза в съзнанието на чужденците, когато стане дума за България.\r\n\t, каза Борисов.\r\n\tТой даде и друг пример. Когато на посещение при него дошла президентката на Швейцария и попитала за корупцията, Борисов й представил международно изследване за дела на контрабандните цигари в Европа, където България стои доста добре, а Швейцария – не. , обяви премиерът.\r\n\t\r\n\tБорисов коментира още защо не отишъл на вота на недоверие в парламента. , каза още той.", "date": "2018.01.30", "title": "Борисов: Спрете се малко с протестите, в Давос няма баир без десет лифта"}
{"url": "http://www.mediapool.bg/srabskite-vlasti-vrachiha-obvinitelniya-akt-na-tsvetan-vasilev-news274896.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСръбските власти призоваха и връчиха копие от обвинителния акт на Цветан Василев по мегаделото за източването на КТБ, потвърди адвокатът му в България Константин Симеонов.\r\n\tТова дава възможност спецсъдът да даде ход на процеса от третия опит в края на февруари, ако не се появят други пречки. По думите на Симеонов клиентът му няма да се върне на този етап в България и делото ще бъде гледано задочно срещу него.\r\n\t\"Ние много отдавна сме го заявили, и то няколко пъти, че искаме разпит чрез видеоконферентна връзка, но прокуратурата ни отказва с твърде елементарни аргументи – че това ще попречи на разкриване на обективната истина\", комвентира юристът във вторник, цитиран от \"Дневник\".\r\n\t\"Това, че му повдигат задочно обвинение, няма да попречи на разкриването на обективната истина, но ако реши да даде обяснения, това вече ще попречи. Очевидно по някаква причина на прокуратурата не ѝ се иска нито Цветан Василев да се върне в България, нито иска той да бъде разпитван\", добави той.\r\n\tОсвен Цветан Василев, задочно обвинен за създаване и ръководене на престъпната група, отговорна за присвояване на 2.559 млрд. лв, както и за общо 146 престъпления, пред спецсъда ще отговарят още 17 души.\n\n\r\n\tОбвинителният акт и копията му по делото са с общ обем от над 210 000 страници. През лятото спецрокуратурата обяви, че са разпитани над 400 свидетели, сред които обаче така и не бе попаднал бившият съдружник на Цветан Василев – Делян Пеевски. Разследването продължи повече от 3 години, а държавното обвинение твърди, че нанесената щета на банката е около 2.5 млрд. лв. Данни за участието на Пеевски в източването обаче липсват, обяви нееднократно шефът на спецпрокуратурата и наблюдаващ прокурор по делото Иван Гешев.", "date": "2018.01.30", "title": "Сръбските власти връчиха обвинителния акт на Цветан Василев"}
{"url": "http://www.mediapool.bg/konstitutsionniyat-sad-zashtiti-vechnite-nachalnitsi-v-sadebnata-vlast-news274897.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонституционният съд излезе с единодушно решение, в което обяви, че законът не въвежда ограничения за броя шефски мандати за магистратите. Делото пред Конституционния съд (КС) бе образувано по искане на главния прокурор Сотир Цацаров.\r\n\tКонституцията постановява, че шефовете в съдебната система имат петгодишен мандат с право на повторно назначаване. Така написан, текстът е доста неясен и до средата на миналата година ВСС го тълкуваше в полза на \"вечните началници\". Съдебният съвет приемаше, че те имат право на два мандата на една и съща позиция, а след това и на трети и четвърти ръководен мандат, ако бъдат сложени някъде другаде.\r\n\tПрез октомври Съдийската колегия на ВСС блокира репродуцирането на номенклатурчиците, излизайки с решение, че магистрат има право на общо два ръководни мандата за цялата си кариера. Това провокира главния прокурор да иска тълкуване от Конституционния съд.\r\n\tВ своята позиция до съда Цацаров защити репродуцирането на номенклатурата. Пленумът на ВСС защити позицията на главния прокурор, а накрая Конституционният съд прие това тълкуване.\r\n\tСъюзът на съдиите в България (ССБ) излезе с позицията, че конституцията ограничава магистратите до два ръководни мандата за цялата им кариера.\n\n\r\n\t\"Борбата със съдебната номенклатура не е работа на конституцията и на въвеждане на конституционни ограничения, а е работа на Висшия съдебен съвет\", коментира пред Mediapool конституционният съдия Константин Пенчев.\r\n\tТекстът от конституцията гласи, че административните ръководители в органите на съдебната власт, с изключение на шефовете на върховните съдилища и главния прокурор, се назначават на  за срок от пет години с право на повторно назначаване.\r\n\tГраматическият анализ на израза \"ръководнаТА длъжност\" е довел КС до извода, че ограничението от два мандата се отнася само за конкретна шефска позиция.\r\n\tКонституционният текст бе приет от парламента през 2003 година. Тогава Константин\r\n\tПенчев участваше в изработването на текстовете в качеството си на депутат от НДСВ. Той обясни, че Народното събрание не е имало за цел да ограничава до два ръководните мандати на магистратите, а да защити от узурпиране конкретна позиция в системата.\r\n\tПо-рано Конституционният съд бе излязъл с тълкувателно решение, че магистратите придобиват статут на несменяемост, който може да се разбира и като несменяемост от ръководна позиция. С конституционните промени от 2003-та парламентът имаше за цел да въведе възраст за пенсиониране, възможност за освобождаване на магистрати при дисциплинарни нарушения и ограничения при шефските мандати.\r\n\tВ момента най-емблематичният пример за съдебна номенклатура е съдия Цветанчо Трифонов, който буквално през цялата си кариера е бил само началник. Той започва ударно кариерата си и почти от стажант в съда в Кнежа е избран за негов шеф. На този пост се задържа цели 19 години. После става шеф на съда в Козлодуй, а предишният ВСС го избра за втори шефски мандат там. Така Трифонов ще навърти 29 години началнически стаж в система и ще се пенсионира, без да е бил редови магистрат.\r\n\tДруг пример на много по-висока позиция е съдия Ванухи Аракелян, която стана председател на Окръжен съд – Варна през 2004 г. и от тогава досега е само шеф. Понастоящем е началник на апелативния съд в града.", "date": "2018.01.30", "title": "Конституционният съд защити \"вечните\" началници в съдебната власт"}
{"url": "http://www.mediapool.bg/bez-izgledi-za-probiv-v-sochi-zapochna-kongresat-za-siriyski-natsionalen-dialog-news274898.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийците би трябвало да се обединят и да постигнат общо виждане за своето бъдеще, за да преодолеят кризата, която преживява страната им. Това заявява руският президент Владимир Путин, обръщайки се към участниците в започналия в Сочи Конгрес за сирийски национален диалог, предаде ДПА.\r\n\t \r\n\t\"Налице са условията за обръщане на трагичната страница в историята на Сирия\", заяви Путин в посланието си, прочетено от руския външен министър Сергей Лавров. \"Само сирийците могат да определят бъдещето на своята страна\", се казва в обръщението.\r\n\t \r\n\tЛавров заяви, че в конференцията участват представители на различни етнически, социални и политически групи. Той благодари на Турция, Иран и ООН за това, че са подкрепили мирните преговори.\r\n\t \r\n\tНякои делегати на конференцията се изправиха и апострофираха Лавров по време на изказването му, като обвиниха Русия, че убива цивилни в Сирия с въздушните си удари, посочва Ройтерс.\r\n\t \r\n\tВ същото време други делегати станаха и викаха в подкрепа на Русия.\r\n\t \n\n\r\n\tЛавров призова делегатите да му позволят да довърши речта си и заяви, че те ще имат възможност да се изкажат.\r\n\t \r\n\tФорумът в Сочи започна с два часа закъснение, след като някои представители на въоръжената сирийска опозиция отказаха да участват в преговорите, недоволни, че на конференцията се използва само сирийското държавно знаме, отбелязва ДПА. Съобщено беше, че Русия и Турция са започнали усилени преговори за уреждане на кризата. Източници казаха, че опозиционни представители чакали на летището в Сочи от снощи.\r\n\t \r\n\tРусия, която подкрепя сирийския президент Башар Асад, и Турция, която поддържа опозицията, са част от т.нар. Астански процес заедно с Иран, чиято цел е да бъде наложено прекратяване на огъня в Сирия.\r\n\t \r\n\tКонференцията, на която бяха поканени около 1600 души, трябва да приключи до края на деня.\r\n\t \r\n\tНякои ключови въоръжени групи бойкотираха преговорите, но в тях участват представители на умерени организации, противопоставящи се на Асад.\r\n\t \r\n\tСъобщено беше, че Турция е довела представители на някои въоръжени групи, но те са били блокирани на летището.\r\n\t \r\n\tТурция не допусна на преговорите да бъде поканена главната кюрдска групировка, а тя заяви, че няма да присъства на конференцията заради турската офанзива в кюрдския район Африн в Сирия.\r\n\t \r\n\tИзточник от турското външно министерство, цитиран от Ройтерс, каза, че сирийската опозиция е отказала да участва в конференцията и ще бъде представлявана от турската делегация.\r\n\t \r\n\tКонгресът не може да замени женевските преговори\r\n\t\r\n\tКонгресът за сирийски национален диалог не ще може да замени женевските преговори за уреждане в Сирия, коментира руският в. \"Ведомости\" под заглавие \"Международен конгрес за вътрешна употреба\".\r\n\t \r\n\tСпоред изданието форумът едва ли ще доведе до съществени резултати - \"голям брой опозиционни групировки отказаха участие в преговори с неясен статут и цели\". Преследват се по-скоро вътрешнополитически цели: проявата да демонстрира пред руската аудитория поредната победа на Москва на международната арена - победа на дипломацията след военната победа, прехода към мирно уреждане в Сирия след изтеглянето на повечето руски войски. Също и способността на съорганизаторите на конгреса и гаранти на примирието в Сирия - Русия, Иран и Турция - да ускорят политическото уреждане.\r\n\t \r\n\tКлючова площадка на преговорите за уреждане в Сирия обаче си остава женевският формат под егидата на ООН. И Русия сама даде съгласие за това, което бе затвърдено в общото изявление на президента Владимир Путин и на американския му колега Доналд Тръмп след срещата им в кулоарите на форума на АТИС във Виетнам в края на 2017 г., пише изданието.\r\n\t \r\n\tСамият факт, че конгресът започва работа, за Русия отчасти вече е постижение - проявата два пъти бе отлагана. Организаторите обаче успяха да формират внушителен списък с поканени - над 1500 души. Руските домакини смятат, че са събрали в Сочи представители на голяма част от политическия спектър.\r\n\t \r\n\tТам пристигна и специалният пратеник на генералния секретар на ООН за Сирия Стафан де Мистура. Това е добър сигнал, но Сочи все пак е само една от преговорните площадки, второстепенна в сравнение с Женева, подчертава \"Ведомости\".", "date": "2018.01.30", "title": "Без изгледи за пробив в Сочи започна Конгресът за сирийски национален диалог"}
{"url": "http://www.mediapool.bg/ek-nastoyava-za-nezabavni-merki-za-osiguryavane-na-chistota-na-vazduha-news274899.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия настоя във вторник държавите в ЕС да предприемат незабавни мерки за осигуряване на чист въздух. Еврокомисарят по околната среда Кармену Вела посочи пред журналисти, че ЕК повече няма да чака.\r\n\t\r\n\tЗаявихме, че ще се отнасяме сериозно към сериозните въпроси - това правим. Утре комисарите ще обсъдят въпроса на седмичното си заседание. Държавите, които не са изпълнили досега изискванията и още не са предадени на съд, имат срок до понеделник да предложат нови мерки. Ако преценим, че тези мерки ще доведат до бързо подобрение, може да не отнесем въпроса до съда, заяви Вела, цитиран от БТА.\r\n\t \r\n\tИзискванията са стари и трябваше да бъдат приложени отдавна. Достатъчно чакахме и повече няма да чакаме. Призовавам всички държави в ЕС да решат този въпрос със спешността, която съдържа. Отговорността за действие е на държавите, има и правни последици, добави еврокомисарят. Той отбеляза, че годишно в ЕС от дихателни болести умират около 400 000 души.\r\n\t \r\n\tВела днес се срещна с представители на девет държави от ЕС, които не са осигурили качество на въздуха и които са заплашени от дело в Съда на ЕС.\r\n\t \n\n\r\n\tПрез 2008 г. ЕС въведе максимално допустими прагове на замърсяване на въздуха. В 23 от 28-те държави в ЕС тези изисквания не са изпълнени и въздухът е прекомерно замърсен в над 130 града.\r\n\t \r\n\tПо един от показателите за замърсяване ЕК води дело срещу 13 държави (Австрия, Белгия, Чехия, Дания, Франция, Германия, Унгария, Италия, Полша, Португалия, Испания, Великобритания и Люксембург).\r\n\t \r\n\tПо втори показател подсъдимите страни са 16 - Белгия, България, Чехия, Германия, Гърция, Испания, Франция, Унгария, Италия, Латвия, Португалия, Полша, Румъния, Швеция, Словакия и Словения.", "date": "2018.01.30", "title": "ЕК настоява за незабавни мерки за осигуряване на чистота на въздуха"}
{"url": "http://www.mediapool.bg/mvr-nyama-napredak-po-poslednite-razstreli-no-radev-e-dovolen-ot-reitinga-news274908.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМВР засега няма особен напредък по разследванията на последните два показни разстрела в София – на данъчния служител Иво Стаменов и близкия до ГЕРБ бизнесмен Петър Христов, но въпреки това вътрешният министър Валентин Радев е доволен, че рейтингът му расте. Това стана ясно по време на редовния му месечен брифинг заедно с част от професионалното ръководство на силовото ведомство.\r\n\tШефът на специализираното звено в Националната агенция за приходите (НАП) \"Фискален контрол\" и бивш полицай Иво Стаменов бе прострелян посред бял ден на 18 декември м.г. на централната столична ул. \"Дунав\". Въпреки че лекарите във ВМА се бориха за живота му близо месец, той почина на 12 януари.\r\n\tПокушението предизвика ответната реакция на властта в лицето на премиера Бойко Борисов, финансовия министър Владислав Горанов и главния прокурор Сотир Цацаров, които на обща пресконференция декларираха решимостта си да разкрият и изправят пред съда поръчителите и извършителите на този \"изстрел срещу държавата\".\r\n\t\"Имаме план, имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа спокойни\", заяви на 21 декември Борисов, след което около разследването се възцари тишина.\r\n\tМеждувременно на 8 януари пред офиса му в столичния кв. \"Манастирски ливади\", отново посред бял ден, бе разстрелян известният великотърновски бизнесмен Петър Христов. Над три седмици по-късно МВР не разполага със заподозрян и по този случай.\n\n\r\n\t\"Работим и по няколко основни версии, които споменахме, свързани с бизнеса, свързани с личния живот, свързани с конкуренция, конкурентни дейности и т.н. Към момента все още тече разследването\", лаконичен бе във вторник главният секретар на вътрешното министерство Младен Маринов.\r\n\tТой не пожела да коментира повече подробности, добавяйки единствено, че част от назначените експертизи по делото вече са готови, а други все още се чакат. Маринов увери, че подчинените му правят всичко необходимо, за да разберат повече за мотивите на евентуалните поръчители и извършители.\r\n\t\r\n\tПодминавайки без коментар тези два случая, вътрешният министър Валентин Радев обърна вниманието на ресорните журналисти към успешно проведената през миналата седмица в София неформална среща на вътрешните и правосъдните министри от ЕС.\r\n\t\"Три бяха темите, които се обсъждаха на тази неформална среща, където в скоба да кажа, че неформалните срещи, така и на мене ми обясняваха, са много важни, тъй като там се изговарят неща без да се гласува, без да се вземат някакви решения, но неща, които са свързани, включително и с перспектива за развитието на темите, които се обсъждат. А темите бяха по-добро управление на миграцията, общата европейска система за убежище, също много възлова тема втора, и третата – сигурността на границите\", започна брифинга си Радев с уточнението, че освен сутрешна и следобедна сесия с европейските му колеги направили и работен обяд.\r\n\tПо думите му основната цел на тези разговори е била \"да покажем, че с нашите действия, и на българското участие, заедно ще се опитаме да постигнем това, което наричаме по-добра и по-голяма сигурност на европейските граждани\".\r\n\t\"На първо място, всички, почти всички или в голямата си част, или болшинството подкрепиха това българско предложение за убежище, Дъблинският регламент – да не се гледат пакетно нещата, а да се гледат заедно. Предложението на Европейския съвет, което представлява, налагайки се да чета и тези документи – една тухла, сега има още една такава, където се променят текстове вътре – все едно се прави промяна на закон. Всичко това да бъде гледано текст по текст и да търсим общите, свързващите ни неща, а не да гледаме пакетно развитие на отделни теми от този голям въпрос – Дъблинският регламент\", опита се Радев да отчете резултата от неформалния съвет по вътрешни работи, проведен в НДК.\r\n\tТой специално подчерта няколко пъти, че това е била \"най-важната цел\" – да се възприеме българското предложение за разглеждане на Дъблинския регламент текст по текст. Добави и, че с колегите му от ЕС са обсъдили този \"бич\" – миграцията, която води след себе си други неща, като тероризъм. И призова да се потърси отговорност за първопричините на \"тези, които са извън кръга на тези, които сме членове на ЕС\".\r\n\t\r\n\tНаред с позитивните емоции от срещата с европейските му колеги, Валентин Радев сподели със задоволство пред медиите, че общественото одобрение на работата на вътрешното министерство вече е достигнало 46 на 100.\r\n\t\"Аз се надявам, че с тая добра работа и особено с това стимулиране и разбиране и от политическото ръководство, и от правителството, за работата на полицаите, въобще на служителите в МВР, този рейтинг и разбира се това, което правим – чрез него, рейтингът ще се покачва нагоре\", заяви министърът, който преди празниците призна, че целта му е да достигне нивото на одобрение към бившия МВР шеф Цветан Цветанов, чийто рейтинг при първия мандат на ГЕРБ достигна 50%.\r\n\tПо линия на престъпността, Радев отчете, че средно на ден през декември м.г. са регистрирани 227 престъпления, при 265 през ноември. По думите му е забелязано леко увеличение при грабежите. Отбеляза и продължаващите нови назначения в системата, с които се цели по-добра ефективност в противодействието на битовата престъпност, най-вече в по-малките населени места, каквото бе едно от основните предизборни обещания на ГЕРБ. Според данните на Радев към момента в МВР вече работят над 1400 нови полицаи и пожарникари.\r\n\tТой не пропусна и темата с обещаните от премиера допълнителни 100 млн. лева за увеличение на заплатите в МВР. По думите на вътрешния министър изплащането на тези средства на подчинените му ще започне от март. Освен това припомни, че правителството е предвидило ново 10-процентно увеличение през 2019 г.\r\n\t\r\n\tПоследната тема, засегната от Радев по време на брифинга му във вторник, бе т.нар. зоополиция – служители на МВР, които ще се занимават с всички сигнали за насилие над животни, което бе криминализирано през 2011 г. с поправка в Наказателния кодекс (НК).\r\n\tПротивно на очакванията, че това ще е отделна структура в рамките на МВР, всъщност става въпрос за най-обикновени служители, които доброволно са се съгласили да се занимават и с тези казуси.\r\n\tВътрешният министър обаче подчерта, че по тази линия вече ще работят 433 полицаи, които ще разполагат с общо 28 \"брандирани\" патрулки с надпис \"зоополиция\". Освен това са напечатани и нови светлоотразителни жилетки.\r\n\t\"Отзад пише зоополиция, отпред си е истински полицай\", обясни в типичния си стил Радев, след което покани присъстващите журналисти да заснемат строените пред министерството няколко зоополицаи и две служебни коли.\r\n\t\"Ще ви припомня само, че членът, по който ние ще преследваме тези, ще ги контролираме, които злоупотребяват или насилват животни, или нещо друго правят с тях, е 325 – а, б, в. Всички останали членове, до 300 са за хората, така че ние всъщност се съсредоточаваме там, но не изпускаме от внимание, разбира се, и животинките, които някои си позволява да ги измъчва\", добави МВР шефът, демонстрирайки, че освен Дъблинския регламент, му се наложило да прочете и НК.\r\n\tБрифингът завърши с уточнението, че новите зоополицаи ще преминат специализирано обучение в Холандия, която се слави със сериозен опит по темата. Радев обаче така и не уточни кога ще се случи това.", "date": "2018.01.30", "title": "МВР няма напредък по последните разстрели, но Радев е доволен от рейтинга"}
{"url": "http://www.mediapool.bg/ivan-krastev-modelat-niski-danatsi-niski-zaplati-goni-sposobnite-na-zapad-news274916.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилно изказване, насочено към фундамента на българския икономически модел - \"ниски данъци, ниски заплати\", направи по време на 12-ата годишна среща на правителството с бизнеса, организирана от в. \"Капитал\", световно известният български политолог Иван Кръстев. Думите му бяха по повод проблема с изтичането на качествен човешки ресурс от България към по-развитите държави от ЕС.\r\n\tКръстев заяви пред премиера Бойко Борисов и представителите на бизнеса, че в началото на 90-те години висококвалифицираната работна ръка се е определяла като едно от големите конкурентни предимства на страните от Източна Европа, но сега недостигът на хора се оказва проблем, който е по-важен за инвеститорите от корупцията, състоянието на съдебната система и т.н.\r\n\t\"До голяма степен това е резултат и на икономическия модел, базиран на ниски заплати и ниски данъци, който беше приложен в повечето източноевропейски страни\", смята Кръстев. Проблемът е, че този модел работи много трудно, когато границите са отворени, защото голяма част от квалифицираните хора в един момент решават, че за тях е по-изгодно да отидат на Запад.\r\n\t\r\n\tДруг проблем според политолога е кризата на образователната система, в която той открива интересен парадокс. България продължава да има средни училища, включително и част от висшите такива, които са на високо ниво. \"Но парадоксът е следният - над 70% от хората, които завършват най-добрите гимназии в страната, дори не кандидатстват в българските университети\", посочи Кръстев. В резултат високото качество на част от училищата се превръща във фактор за напускане на страната вместо във фактор за задържането на хората.\r\n\tКакто успехът на някои училища, така и провалът на други оказва негативен ефект върху състоянието на пазара на труда, твърди политологът.\r\n\t\r\n\tКръстев изтъкна две важни неща при взимането на решения как да се подобри пазарът на труда. Едното е, че след бежанската криза е очевидно, че в България и всички източноевропейски страни има съпротива срещу приемането на работници, които идват от страни извън Европа. \"Да се вярва, че проблемът с липсата на работна сила при функционираща демокрация може да бъде решен с внос на работници, ми се вижда политически нереалистично\", каза Кръстев.\r\n\tОт тази гледна точка основният въпрос е какво се прави за хората, които са тук - как те да бъдат образовани и развивани. \"Има парадокс. Първият отговор е - инвестиции в образованието. Това е верен отговор, но трябва да се внимава, защото ако има силно подобряване на образованието, в началото това може да доведе до по-високи нива на заминаване. Тъй като хората ще знаят по-добре чужди езици и ще имат по-добра квалификация, те се оказват по-конкурентни, включително на външни пазари.\r\n\t\"Следователно задържането на хората тук няма да бъде е резултат само на подобряване на образователната система, а на създаване на културна среда, в която хората мислят, че успехът им тук има значение\", заключи Кръстев.\n\n\r\n\t\r\n\tПо време на срещата с бизнеса бе изнесено и проучване, според което пропуснатата полза за българската икономика от напусналите страната сънародници се изчислява на над 4 млрд. лв. годишно, което означава 4% по-нисък брутен вътрешен продукт.\r\n\tСпоред изчисленията 700 000 българи работят в страните от ЕС, а в същото време 38% от компаниите у нас не намират работници, което спира развитието им.\r\n\t\r\n\tВизия за решаване на проблема с изтичането на човешкия ресурс на страната и липсата на работна ръка представи и вицепремиерът Томислав Дончев. Тя включва три основни мерки - активиране на неактивните около 200 000 безработни българи, ремиграция на работещите в чужбина и привличане на чужди работници.\r\n\tСпоред Дончев активирането на безработните е трудно, защото от въпросните 200 000 безработни 75 000 не са работили за период по-дълъг от две години. Освен това една част от безработните са нискообразовани и без трудови навици. Друга част от тях пък са десоциализирани.\r\n\tПо въпроса за ремиграцията Томислав Дончев заяви, че около 25 000 годишно напускат България, а около половината (11 600) се завръщат обратно. Според него трябва да се направи анализ най-вече на причините, поради които хората се завръщат обратно в България. Вицепремиерът е на мнение, че заплатата е основният движещ фактор, но не и единствен.\r\n\tСпоред Дончев стимул за връщане би бил предоставяне на изгодно жилище. Вицепремиерът заяви, че в голяма част от страната има огромен потенциал от неизползвани жилища, който някои работодатели могат да използват. \"Това може да бъде един от стимулите, когато някой реши да приеме работа обратно в България или в друго населено място\", допълни Дончев. Освен това решението на човек къде да живее и работи зависи и от детска градина, училище, път, опасността да откраднат автомобила, парк, чистота на въздуха, здравеопазване. \"Това е най-тежката възможна система, която изисква най-голям обем публично финансиране\", добави вицепремиерът.\r\n\tПривличането на чужди работници според Дончев работи най-вече в сферата на услугите.\r\n\t\r\n\tСамо 177 души от трети страни през 2017 г. са получили т.нар. синя карта за работа у нас, съобщи обаче социалният министър Бисер Петков. По думите му вече са облекчени процедурите при сезонна заетост и при издаването на синя карта. В списъка с предпочитаните от българските работодатели професии вече са включени и инженерните, за които има най-сериозен дефицит, подчерта министър Петков.\r\n\tКонстатираме, че повишаващото се равнище на заетост, достигнало до 68-69% от населението в най-активната възраст от 15-64 г., предполага действия за активиране на икономически неактивните лица, които в България са около 1.25 милиона души, каза още Петков. По думите му около 100 000 от тези хора са обезкуражени и предизвикателството е да бъдат мотивирани с обучение и подходяща работа.\r\n\tСоциалното министерство чрез службите си в други държави организира кариерни форуми заедно с работодателите , на които се правят предложения за работа, припомни министърът. Вече е организиран такъв форум във Виена, тази година предстоят подобни в Лондон и в Берлин.", "date": "2018.01.30", "title": "Иван Кръстев: Моделът \"ниски данъци, ниски заплати\" гони способните на Запад"}
{"url": "http://www.mediapool.bg/tsatsarov-naredi-proverki-na-problemite-v-bdzh-news274917.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров разпореди във вторник извършване на проверка на \"БДЖ – Товарни превози\" заради излъчен по Нова телевизия репортаж. Според заповедта на Цацаров проверката трябва да се извърши от Софийската градска прокуратура.\r\n\tЩе бъдат проверявани твърденията за некачествен ремонт на локомотивите, сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.\r\n\tВ хода на проверката ще бъдат изискани материалите от Нова телевизия, включително и неизлъчените записи. Ще бъдат снети обяснения и от длъжностни лица от БДЖ.\r\n\tПреди два дни БСП поиска от транспортният министър Ивайло Московски да освободи цялото ръководството на БДЖ заради твърденията за злоупотреби в държавното дружество.\r\n\tВ телевизионно разследване бяха показани некачествени ремонти на локомотивите, извънреден труд на машинистите многократно над допустимите норми и назначени за служители на БДЖ футболисти, които не ходят на работа.\n\n\r\n\tТранспортният министър Ивайло Московски вече обяви, че закрива футболния отбор на БДЖ. Той отрече да има корупция в дружеството и напомни, че от 850 млн. лв. дълговете на БДЖ вече са намалени на 330 млн. лв.\r\n\tИзпълнителният директор на \"БДЖ Товарни превози\" Любомир Илиев призна, че действително имат проблем с кадрите и за последните години стотици машинисти са отишли да работят за метрото или в 14-те частни превозвачи. Причината е в ниското заплащане. Той каза, че извънредният труд в БДЖ е напълно доброволен и никой не е принуждаван да работи извънредно, ако не желае.\r\n\tВ разследването по телевизията бяха показани локомотиви, които скоро след като са излезли от депото за ремонт, отново се развалят. От 2016 г. е подписан договор за ремонти с външна фирма.\r\n\tРемонтите се правят в депо на БДЖ, с персонал на БДЖ, с техника, оборудване и пари на БДЖ, а накрая да се плати на частната фирма, каза Християн Кръстев, който е бивш изпълнителен директор на БДЖ.\r\n\tМосковски отговори, че благодарение на БСП е бил затворен последният завод за ремонт на локомотиви в България.", "date": "2018.01.30", "title": "Цацаров нареди проверки на проблемите в БДЖ"}
{"url": "http://www.mediapool.bg/saprugata-na-pochinal-patsient-sadi-mz-za-500-hil-leva-zaradi-zabaveno-lechenie-news274918.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъпругата на починал от белодробна фиброза пациент съди Министерството на здравеопазването за 500 000 лева заради това, че неоснователно е бавило одобрението на необходимата му белодробна трансплантация в чужбина, която е била единственият шанс за спасяването му.\r\n\tВ писмо до медиите Христина Хрисимова описва тежката бюрократична битка, която тя и съпругът й Георги са водили в продължение на няколко месеца през 2016 година с Комисията за лечение в чужбина и Министерството на здравеопазването, за да им бъде издаден формуляр за лечение в чужбина и да бъде преведено капаро на единствената болница в Европа, която извършва белодробни трансплантации на български пациенти.\r\n\tОт Министерството на здравеопазването коментираха, че правят проверка за цялостната работа на Комисията за лечение в чужбина, както и на конкретния казус и когато се разбере кой не си е свършил работата, ще си понесе последствията.\r\n\tЗаместник-министърът на здравеопазването д-р Бойко Пенков показа пред медиите отговор от университетската болница във Виена от днес, според който Георги Хрисимов в крайна сметка не е бил подходящ за извършване на трансплантацията заради тежкото му състояние.\r\n\tД-р Пенков обаче не се нае да прогнозира, въпреки че е пулмолог, дали ако случаят не беше протакан толкова дълго, пациентът е щял да достигне до Виена в състояние, което позволява осъществяването на трансплантацията.\n\n\r\n\tПоказателно е също така, че от болницата във Виена са отговорили подробно на Пенков за медицинския казус на Хрисимов в рамките на няколко часа във вторник, докато на Комисията за лечение в чужбина са й трябвали 9 дни, за да прати писмо до Агенцията по трансплантациите, докато е траяла четиримесечната тягостна процедура в българските институции.\r\n\tПенков обясни, че според подадената му до момента информация ставало ясно, че една от причините за забавянето била дългото уточняване между София и Виена може ли да се направи белодробната трансплантация и дали от нея ще има полза за човека.\r\n\tИменно заради забавената процедура Христина Хрисимова води дело в Административния съд в София, чието следващо заседание е насрочено за 6 февруари. Тя се надява, че като даде публичност на личната си история, ще предотврати вероятността и други хора да минат по същия път.\r\n\t\r\n\tВ началото на 2016 година 43-годишният Георги Хрисимов е диагностициран с тежкото нелечимо и бързо прогресиращо заболяване идиопатична белодробна фиброза. Единственото възможно лечение е белодробна трансплантация, която не се извършва в България и здравното министерство е длъжно да финансира трансплантацията зад граница през Комисията за лечение в чужбина.\r\n\tНа 22 юли Георги и съпругата му подават заявление за финансиране на лечението в Комисията за лечение в чужбина заедно с оферта от университетската болница във Виена. Офертата е на стойност 120 хил. евро. Комисията определя състоянието му като спешно и дава случая за произнасяне на профилната комисия по трансплантология, която забавя своя отговор с шест дни и го дава на 9 август.\r\n\tСледва още протакане и на 15 август КЛЧ дава принципно положително становище за лечението на Георги в чужбина, но се разпорежда да се изиска от Изпълнителната агенция по трансплантациите (ИАТ) да представи оферти от лечебни заведения от държави в ЕС. Това решение обаче не е приведено в действие и тези указания са изпратени до ИАТ чак на 29 септември 2016 година - месец и половина по-късно, обяснява съпругата на Георги – Христина.\r\n\tНа 22 август КЛЧ прави второ искане до профилната комисия по трансплантология с искане да бъде мотивирано предложението за лечение в чужбина и членовете й да да се подпишат. Отново дават спешен срок от 7 дни за отговор, а отговорът идва на 13 септември - 15 дни след указания срок.\r\n\t“По-ужасяващото е, че документът е пълен с неверни данни, според които съпругът ми се е лекувал в болница Видин, на диализа е, очаква се добър изход от диализата и препоръчват лечение в България, при положение, че в предходния доклад от 9 август се препоръчва лечение в чужбина“, обяснява Хрисимова.\r\n\tНа 20 септември КЛЧ все пак взима второ положително решение за лечението на Георги в чужбина и отново се разпорежда да се изиска от Агенцията по трансплантациите да представи оферта.\r\n\t“Това е едно абсолютно безсмислено заседание, което преповтаря това от 15 август, с разликата че са посочени на случаен принцип трансплантационни центрове, с които тепърва да се установява контакт, да се разбере дали въобще приемат български пациенти, да се искат оферти, да чакаме дали ще се съгласят да поемат съпруга ми като пациент и т.н. Писмото до ИАТ е изпратено след 9 дни. Само, за да се изпрати 1 писмо са необходими 9 дни“, коментира Хрисимова. По думите й на КЛЧ е било известно, че освен болницата във Виена, никъде другаде не се приемат български граждани за белодробна трансплантация и на практика съзнателно са обрекли съпругът й на смърт.\r\n\t“На 3 октомври Агенцията по трансплантациите отговаря на КЛЧ, като прилага моята кореспонденция и запитвания изпратени от мен в периода 26.09. – 30.09.2016г до трансплантационни центрове в Германия и техните отговори – откази. Изпратих запитвания по имейл в около 20 трансплантационни центрове в Германия, 13 от които изпратиха отказ, с аргумент, че не приемат чуждестранни граждани, а 2 от тях ни насочиха към Виена. Основното притеснение на КЛЧ, в продължилата комуникация между двете институции ( КЛЧ и ИАТ ) е защо ИАТ прилага кореспонденцията на съпругата, т.е. моята, а не своята собствена. Никой от шестте доктори, не се интересува или не отчита факта, че няма трансплантационен център, който да приема български граждани. Никой от членовете на КЛЧ не изразява притеснение, че търсенето на втора оферта, ще бъде пагубна за съпруга ми, освен, че е невъзможна за получаване. Никой не остава стъписан от цифрата: 13 отказа, за по-малко от 1 седмица. Никой от 6-имата членове на комисията, не се държи като лекар!“, разказва тя.\r\n\tНа 5 октомври Хрисимова подава жалба в Министерството на здравеопазването заради забавянето на процедурата.\r\n\tТретото заседание на КЛЧ е на 7 октомври, повече от половин месец след второто. На него е решено да се финансира лечението в чужбина, да се издаде формуляр S2 за лечението и да се изпрати писмо до болницата във Виена с искане за обяснение какво се включва в исканото от клиниката капаро в размер 30 000 евро. По принцип превеждането на сумата е условие на болницата, за да покани пациента на кръвни изследвания и за да бъде включен той в списъка с нуждаещи се от органи на Евротрансплант, за да му бъде намерен донор.\r\n\tХрисимова обяснява, че това решение да се иска обяснение от болницата, за което няма правно основание, дава началото на продължителна кореспонденция между зам.-министъра на здравеопазването по онова време Ваньо Шарков и болницата във Виена, което забавя процедурата още с един месец.\r\n\t\r\n\tСлед като на 8 ноември Хрисимова подава уведомление до кмета на Столичната община, че  пред Министерството на здравеопазването, на същия ден вечерта към виенската болница.\r\n\tНа 28 ноември семейството получава покана от болницата във Виена за най-ранната възможна дата - 20 декември, като през това време се налага да бъдат направени нови изследвания, тъй като предходните са с давност над три месеца и вече не важат.\r\n\tНа прегледите във Виена през декември обаче лекарите казват, че Георги вече не е подходящ за трансплантация заради качените килограми и други усложнения вследствие на единствено възможното лечение с кортикостероиди в този период. Все пак от болницата казват, че ще обсъдят случая и ще пратят отговор до няколко дни.\r\n\tХрисимова посочва, че на 23 декември получават утвърдителен отговор, че съпругът й ще бъде приет в клиниката, но трябва да отслабне и да започне терапия за развитата остеопороза. Междувременно обаче състоянието на Георги рязко се влошава, постъпва в болница на 4 януари, за да бъде стабилизиран, но на 11 януари 2017 година почива.", "date": "2018.01.30", "title": "Съпругата на починал пациент съди МЗ за 500 хил. лева заради забавено лечение"}
{"url": "http://www.mediapool.bg/bavarskiyat-vatreshen-ministar-e-sreshtu-barzoto-priemane-na-bulgaria-v-shengen-news274919.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБаварският министър на вътрешните работи Йоахим Херман категорично се обяви против бързото приемане на България в Шенген. Той посочи, че това е позицията на партията му – Християнсоциалния съюз, която е традиционен коалиционен партньор на християндемократите.\r\n\tВ дългосрочен план членството на България и Румъния в Шенген е не само желателно, но и задължително. Ние искаме всички страни-членки на ЕС да се интегрират в структурите му. Но в този момент приемането на България е изключено, тъй като е още рано за това. Разширяването на Шенген не може да става за сметка на сигурността на германските граждани, посочи Херман в интервю за вестник \"Ди Велт”, цитирано от БНР.\r\n\tВсе още е опасно да приемем България заради високото ниво на корупция и големите й проблеми с организираната престъпност, смята министърът.\r\n\tТези проблеми поставят под въпрос сигурността на границите. Няма как да обосновем пред гражданите си, че връщаме границата с Австрия, за да се борим с бежанската криза, а в същото време махаме границите с България и Румъния. Още повече, че България е и външна граница на ЕС, заяви Херман.\r\n\tБългарският премиер Бойко Борисов нееднократно повдигна въпроса за скорошно членство на България в Шенген и беше подкрепен от председателя на ЕК Жан-Клод Юнкер.\n\n\r\n\tГерманският канцлер Ангела Меркел заяви, че е съгласна с Юнкер, но не се ангажира с дата.\r\n\tПо време на визитата и в България по-рано този месец тя подкрепи “скорошно\", но поетапно влизане в Шенген.\r\n\t\"Не мога да кажа конкретна дата, но според мен постепенно ще започне да се въвежда, първо по летищата\", посочи тя.\r\n\tЕвропейските институции периодично призовават за приемането на двете страни в Шенген, тъй като те са изпълнили техническите условия за членство, но някои страни все още имат резерви заради пропуски в борбата с корупцията и организираната престъпност.", "date": "2018.01.30", "title": "Баварският вътрешен министър е срещу бързото приемане на България в Шенген"}
{"url": "http://www.mediapool.bg/shte-pretarpi-li-krah-tesla-news274920.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТрябва да се отдаде дължимото на генералния директор на Тесла Илон Мъск: изпълнението на поставената от него задача по електрифициране на световната автомобилна промишленост наистина започна. Но по ирония на съдбата, сбъдването на този замисъл в живота може да се отрази лошо на неговата собствена компания.\r\n\tОт тази година на пазара излиза вълна от електромобили, много от които са създадени от признати производители на автомобили от луксозен клас, които са конкуренти на Тесла в борбата за заможните и технически образовани клиенти. Това е предизвикателство, с което компанията още никога не се е сблъсквала.\r\n\t\"Тесла ще трябва да се пребори със сериозни конкуренти: с производителите на автомобили с далеч по-развити пазари и сервиз, успешно серийно производство, голям обхват и по-стабилно присъствие на световния пазар\", твърди Стефани Бринли, автомобилен анализатор от британската компания АйЕйчЕс Маркит (IHS Markit). \"Това не означава, че Тесла ще претърпи крах, но компанията повече няма да е производител на уникални автомобили, тя трябва да се приготви за ожесточена конкуренция\".\r\n\tТази нова вълна от конкуренти нахлу точно когато Тесла с труд увеличава производството на своя първи масов автомобил Тесла Модел 3 и след представянето на изненадващия план за заплащане на Илон Мъск, разчетено за 10 години напред. Заплатата на ръководителя на компанията директно ще зависи от ръста на пазарната капитализация на Тесла и на дохода от продажбите, а не от обемите на производство.\n\n\r\n\tПреките конкуренти на Тесла са: електрическият кросоувър Jaguar I-PACE, продажбите на който ще започнат през есента, офроуд автомобилът Audi e-tron quattro и кросовърът Mercedes EQ C, които ще излязат на пазара през 2019 г., както и електрическата версия на кросоувъра BMW X3, излизането на който е планирано за 2020 г. В по-голяма или по-малка степен, всички от изброените кросоувъри от клас лукс ще станат алтернатива на Тесла Модел Х, първият електрически кросоувър на компанията.\r\n\tТова обаче е само началото. По същество всяка автомобилна компания в света, притисната от растящите изисквания за отделяните газове и под заплахата, че бензиновите коли скоро ще бъдат забранени в редица градове, се опитва по-бързо да представи нов електромобил или хибрид. Смята се, че повечето ще излязат на пазара в Китай – най-големият пазар в света. Китайското правителство настоява за електрификация на автомобилите в страната. Но и в САЩ, и в Европа също ще бъдат необходими електрически коли.\r\n\tОт провелия се наскоро Северноамерикански международен автосалон в Детройт излязоха много новини от автомобилната индустрия, която зави увеличаване на инвестициите в електромобили. Например компанията Форд, до 2022 г. ще инвестира 11 млрд. долара за пускане на 40 нови модела електрически коли на световния пазар, включително 16 автомобила, захранвани само от батерии. Корпорацията Дженерал Моторс вече обяви плановете си за пусканена минимум 20 електромобила с акумулаторно захранване до 2023 г., първите два от които ще се появят на пазара през следващите 18 месеца. Германската Фолксваген, японските Нисан, Инфинити и Тойота, шведският Волво и много други също работят над електрификацията на своите модели и създаването на напълно електрически возила.\r\n\tЗасега потребителите не искат повече електромобили. Да притежаваш електромобил все още е в пъти по – скъпо, отколкото традиционна кола, пробегът на един заряд на батерията при повечето електромобили (с изключение на Тесла и Шавролет Болт) е незначителен, а зареждащите станции са недостатъчно, за да могат хората спокойно да ги купуват. Днес количеството на електромобилите само с акумулаторно захранване е по-малко от 1% от целия автомобилен пазар. Ако добавим и всички хибридни коли, то дялът на електромобилите в света пак остава под 5%.\r\n\tКонсултантската компания Бостън Консълтинг Груп смята, че преломният момент вече е близо. По думите на представители на компанията, тенденцията за купуване на електромобили ще нарасне след 2020 г. Нормите за изгорелите газове ще осигуряват ръста на пазара до 2025 г. Именно тогава, според специалистите на компанията, по-ниските разходи на батериите и ръстът на компаниите, специализиращи се във краткосрочното отдаване под наем, ще направи електромобилите по-икономични за потребителите. По прогнозите на консултантската компания към 2030 г. процентът на продажбите на хибридни и електрически коли е 50% от световния пазар.\r\n\tВъпреки че количеството на електромобилите сега е незначително, към 2030 г. то ще нарасне до 15 млн., което ще е 14% от количеството в световен мащаб. И доста от тях ще бъдат Тесла.\r\n\tСпоред прогнозите на анализаторите от АйЕйчЕс Маркит производството на електромобили от всички автомобилни компании, занимаващи се с луксозни возила (без Тесла), ще достигне от 48 000 през 2018 г. до над 409 000 през 2021 г. Към 2026 г. количеството на тези коли ще надвиши 922 000. За сравнение, през 2017 г. Тесла е продала около 103 000 електромобила. Ако пускането на Тесла Модел 3 мине успешно, количеството продадени автомобили може да нарасне до 600 000 до 2021 г.\r\n\tСвои електромобили луксозен клас ще представят и британските компании Aston Martin, Jaguar, Land Rover и Bentley, германските Audi, BMW, Mercedes-Benz и Porsche, американската Cadillac, корейската Genesis, както и японската Infiniti. Анализаторът Стефани Бринли от АйЕйчЕс Маркит заявява, че има вероятност от разширяване на плановете за производство от производителите.\r\n\tЩе може ли компанията Тесла да издържи натиска на тези добре финансирани и опитни производители на луксозни коли?\r\n\tМного ще зависи от способността на Тесла да постигне широкомащабно производство на Тесла Модел 3. Компанията заяви, че около половин милион клиенти вече чакат своите електромобили. Същевременно до края на 2017 г. компанията е пуснала само 1770 автомобила. А с обещаното пускане на кросоувъра Тесла Модел Y, изглежда, ще се наложи да се почака, докато не реши проблемите с производството на Модел 3. Анализаторите не предсказват голям ръст в продажбите на Тесла Модел S или Тесла Модел Х през следващите четири години, но смятат, че от 2019 г. обема на продажбите на Тесла Модел 3 ще започне да намалява.\r\n\tДо тогава конкурентната среда вече ще изглежда съвсем различно.", "date": "2018.01.30", "title": "Ще претърпи ли крах Тесла?"}
{"url": "http://www.mediapool.bg/riyad-e-sklyuchil-sporazumeniya-za-nad-106-mlrd-dolara-s-obvinenite-v-koruptsiya-news274915.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСаудитска Арабия обяви, че при мащабната антикорупционна кампания е сключила финансови споразумения за над 106 милиарда долара.\r\n\t \r\n\tОт 381 разпитани заподозрени по антикорупционната кампания, 56 души остават задържани, предаде Асошиейтед прес.\r\n\t \r\n\tГлавният прокурор Сауд ал Моджеб уточни, че споразуменията включват конфискация на активи в недвижими имоти, търговски дружества, ценни книжа и пари кеш. В изявлението му не се посочват повече подробности за иззетите компании и недвижими имоти.\r\n\t \r\n\tВластите не са сключили финансови споразумения с 56-имата, които остават задържани, заради други висящи криминални случаи или с цел да бъдат продължени разследванията.\r\n\t \r\n\tПо-рано днес бе съобщено, че всички задържани в антокорупционната кампания, започнала в началото на ноември, са напуснали риядския луксозен хотел Риц-Карлтън (Ritz-Carlton). Очаква се на 14 февруари хотелът отново да заработи нормално.\r\n\t \n\n\r\n\tНа 24 януари Рияд обяви, че са завършени разследванията срещу десетки високопоставени\r\n\tподаници на кралството.\r\n\t \r\n\tПрестолонаследникът принц Мохамед бин Салман, който бе начело на акцията, посочи, че 95 процента от обвиняемите са се съгласили на сделка, предавайки на властите част от активите си за компенсиране на нанесените загуби, достигнали през последните години 100 млрд. долара.", "date": "2018.01.30", "title": "Рияд е сключил споразумения за над 106 млрд. долара с обвинените в корупция"}
{"url": "http://www.mediapool.bg/rumaniya-e-na-pat-da-spre-nablyudenieto-na-bryuksel-bulgaria---ne-news274921.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРумъния е на път да достигне европейските стандарти по отношение на правосъдието и върховенството на закона, а на България все още ѝ предстои дълъг път. Това се казва в проучване, озаглавено \"Оценка на 10-годишния период по механизма за сътрудничество и проверка за България и Румъния\", цитирано от \"Сега\" и \"Дневник\". То е изработено по поръчка на Комисията по бюджетен контрол в Европейския парламент.\r\n\tЦелта на проучването е да се анализира състоянието на двете държави и постигнатите резултати от тях след 10 години членство в ЕС. Изследванията са проведени от Центъра за стратегии и оценки (CSES) едновременно в двете страни.\r\n\tДокладът посочва, че \"в България все още съществува необходимост от въвеждане на ключови реформи, а в Румъния процесът на реформиране трябва да продължи\". За северната ни съседка се казва, че \"предизвикателството сега е да се предотврати връщането назад и да се гарантира необратимостта на промените\".\r\n\t\"Ако Механизмът за сътрудничество и проверка (МСП) не съществуваше, България и Румъния можеше да не успеят да се присъединят към ЕС през 2007 г., или ако бяха успели, щеше да отнеме повече време процесът на реформи да постигне резултати\", се казва в анализа.\r\n\tЗа България резултатите от проучването показват, че напредъкът по някои показатели не е толкова бърз, колкото първоначално се е очаквало. Констатират се значителни недостатъци. Положително се оценява борбата на властите в София с организираната престъпност.\n\n\r\n\t\"В тази област историческите проблеми с големите (престъпни) синдикати са преодолени и понастоящем се работи за справянето с престъпленията, извършвани от служители. Реформи бяха извършени и в областта на съдебната власт, въпреки че някои въпроси като разделението на Висшия съдебен съвет и продължаващото влияние на изпълнителната власт върху съдебната система остават противоречиви. Най-слаб напредък е постигнат в областта на корупцията, макар че законодателството понастоящем се обсъжда в българския парламент\", се казва в анализа.\r\n\tНедостатъците са свързани с ефективността на институциите и постигането на необратими резултати с успешни наказателни преследвания.\r\n\tЗаключенията за Румъния са, че е бил постигнат значителен напредък в изпълнението на показателите. \"Сега се смята, че съдебната система функционира в съответствие с европейските стандарти\", се казва в анализа, който не пропуска и \"опитите за отмяна на реформите\" от страна на Букурещ.\r\n\tОт Румъния сега се иска \"ограничен брой ключови стъпки, за да се гарантира, че целите на механизма са изцяло изпълнени\". Основната е даването на гаранции, че няма да има връщане назад.\r\n\tВ доклада се казва, че има \"няколко добри причини\" от гледна точка на европейските институции за продължаване на наблюдението \"под някаква форма\".\r\n\t\"От геополитическа гледна точка е важно двете държави да се доближат до общоприетия европейски стандарт, без да бъдат противопоставяни или тласкани в ръцете на външни сили. От гледна точка на единния пазар е важно да се гарантира, че това не е засегнато от организираната престъпност и корупцията на високо равнище, което също би подкопало интересите на инвеститорите от други държави - членки на ЕС. Освен това ЕС има интерес да се увери, че корупцията не води до измами, свързани с фондовете на ЕС\", се казва в доклада.\r\n\tСпоред него \"поуката, която може да бъде извлечена от опита в България и Румъния, е, че би било уместно система, подобна на механизма (за наблюдение), да стане част от бъдещите преговори за присъединяване към ЕС\".", "date": "2018.01.30", "title": "Румъния е на път да спре наблюдението на Брюксел, България - не"}
{"url": "http://www.mediapool.bg/okonchatelno-terez-i-masud-zaminavat-za-holandiya-news274881.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВъпреки първоначалните твърдения на екоминистъра Нено Димов, че законът му връзва ръцете, след намесата на премиера Бойко Борисов, в МОСВ намериха решение на казуса с двете болни лъвчета Терез и Масуд и в най-кратки срокове те ще заминат за спасителен център в Холандия, а от там – за резерват в Южна Африка. Това стана ясно във вторник следобед на пресконференция, дадена съвместно от МОСВ и представители на двете организации, спасили живота на лъвчетата – \"Четири лапи\" и \"Дивите животни\".\r\n\tСпасяването им се превърна в казус от държавно значение заради необяснимата настойчивост на Пазарджик да вземе животните за своя зоокът, макар че няма възможност да полага специализирани грижи за тях. Терез и Масуд бяха родени в Разград, чиито общинари също така настойчиво гласуваха да дарят животните на Пазарджик. Цялата кампания за пазарджишкото бъдеще на лъвчетата пък бе енергично предвождана от в. \"Телеграф\", чийто издател Делян Пеевски е народен избраник от Пазарджик.\r\n\t\r\n\tДиректорът на Българската агенция за безопасност на храните Дамян Илиев, който също участва в извънредната пресконференция във вторник, обяви, че решението за изпращане на животните в Холандия е свързано със здравословното им състояние. След преглед от ветеринарни експерти е установено, че в България не може да се окаже продължителна специализирана грижа за лъвчетата. Затова още утре те ще заминат за спасителния център за диви котки в Холандия, каза той.\r\n\tЯвор Гечев от \"Четири лапи\" обаче уточни, че процедурно няма как да заминат още в сряда, но организацията ще се опита това да стане до края на седмицата.\n\n\r\n\tПричината е, че до вторник следобед БАБХ отказваше да издаде транспортен лист на лъвчетата, а досега \"Четири лапи\" се занимаваше да убеждава властите да разрешат изпращането на животните в Холандия, а не със самата подготовка за това.\r\n\tДо щастливата развръзка за Терез и Масуд се стигна след пореден протест пред Министерския съвет във вторник. Явор Гечев разказа, че сутринта е имал среща с министър-председателя Бойко Борисов, който се ангажирал лъвовете да бъдат изпратени в Холандия.\r\n\tПред Mediapool Гечев поясни, че Борисов е поискал от Регионална инспекция по околна среда и водите в Русе и от Българската агенция по безопасност на храните пълно съдействие за изготвяне на документацията около пътуването на Масуд и Терез.\r\n\tПо всичко изглежда, че решението е било взето без министъра на околната среда и водите Нено Димов да разбере за него.\r\n\tМалко след 12 часа във вторник екоминистърът слезе при протестиращите и каза, че не може да съдейства за заминаването на лъвчетата за Холандия, защото законът му връзвал ръцете и го принуждавал да ги изпрати в Пазарджик.\r\n\t\"Не мога да предприема действия по закон. Аз трябва да разделя чисто емоционалното си желание тези лъвчета да имат най-доброто, от това, което като възможности ми дава законът. Ако не бъдат спазени изискванията на закона, действието е едно, но ако бъдат – аз няма да имам възможност да предприема други действия\", каза той.\r\n\tТвърденията му бяха посрещнати с викове \"Оставка\" и скандирания \"Нено в клетка! Нено зад решетка\". Протестиращите го питаха защо не е спазил поетия при протеста през декември ангажимент да предприеме конфискация на лъвчетата, ако общинарите в Разград не отстъпят от намерението си да ги изпратят в Пазарджик – както и стана. Министърът отново отговори, че законът не му позволявал да стори нищо.\r\n\tТези му думи принудиха Любомила Кривошиева от организацията \"Дивите животни\" и Явор Гечев от \"Четири лапи\" да разкажат за срещата си с Борисов.\r\n\tГечев призова протестиращите да преместят протеста пред Министерството на околната среда и водите. Минути по-късно шествието, скандиращо \"Оставка\", се отправи към ведомството, където протестиращите започнаха да завеждат жалби до министър Димов с искане лъвовете за пътуват за Холандия.\r\n\tПодписката със същия текст в онлайн платформа за петиции пък вече е събрала подкрепата на 40 000 души.\r\n\tСлед акцията пред МОСВ, представители на министерството и на \"Четири лапи\" и \"Дивите животни\" проведоха работна среща, на която е било обсъдено здравословното състояние на Терез и Масуд и начина им на пътуване за Холандия.\r\n\t\r\n\tКазусът започна през септември миналата година, когато общината в Разград обяви за продажба на търг три лъвчета, родили се в местния зоопарк. Заради лошите грижи за тях едното почина, а другите две бяха в тежко състояние, което наложи намесата на природозащитници, които да организират лекуването им във ветеринарна клиника. Впоследствие грижите за тях бяха поети от доброволци на \"Дивите животни\" и \"Четири лапи\".\r\n\tСлед това стана ясно, че за да бъдат полагани адекватни грижи за животните Масуд и Терез трябва да заминават за спасителен център за животни в Холандия, а когато укрепнат достатъчно, ще бъдат транспортирани до резерват в Южна Африка.\r\n\tМалко по-късно обаче кметът на Пазарджик поиска малките да отидат в градския зоопарк, а Общинският съвет в Разград промени решението си и гласува да дари животните на Пазарджик.\r\n\tСамият ветеринарен лекар на зоопарка обаче твърди, че няма необходимите познания да се справи с лъвчетата, още повече, че заради лошото им здравословно състояние те имат нужда от всекидневни специализирани грижи.\r\n\tМеждувременно в цялата сага се намеси активно и вестник \"Телеграф\" с поредица обвинения срещу доброволците, спасили животните. Изданието активно прокарваше тезата, че животните трябва да заминат за Пазарджик, където в момента им се строят клетки.\r\n\tПазарджик пък е избирателният район на скандалния депутат от ДПС и издател на \"Телеграф\" Делян Пеевски.\r\n\tНепосредствено преди Коледа се проведе протест в защита на двете животни, а тогава премиерът Борисов и екоминистърът Нено Димов се ангажираха те да пътуват за Холандия. Месец по-късно, кампания от страна на медиите на Пеевски, подгря анонс от страна на МОСВ, че Терез и Масуд не могат да заминат за Холандия, а ще останат в Пазарджик.", "date": "2018.01.30", "title": "Окончателно: Терез и Масуд заминават за Холандия"}
