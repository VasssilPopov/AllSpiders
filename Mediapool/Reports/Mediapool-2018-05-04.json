{"url": "http://www.mediapool.bg/nap-gotvi-novi-20-onlain-uslugi-news278727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовото министерство подготвя допълнителна електронна услуга за нотариусите. Те ще могат да правят автоматична проверка за платен годишен данък при сделка за превозно средство. Това съобщи по време на парламентарния контрол финансовият министър Владислав Горанов:\r\n\t\"С промени в Закона за ДДС е предвидено заявяване на доброволна регистрация по ДДС през Агенцията по вписвания, едновременно със заявлението за вписване на първоначална регистрация в Търговския регистър. Предвижда се услугата да се предостави и по електронен път и отпада изискването, когато заявлението за регистрация по ДДС се подава от адвокат, той да представя нотариално заверено пълномощно. От 1-ви януари 2018-а в НАП са внедрени 5 нови електронни услуги, като до края на годината се очаква да бъдат реализирани и внедрени още 15\", посочи финансист номер едно пред народните представители, цитиран от БНР.\r\n\tВладислав Горанов добави, че до този момент над 30 общини са подали заявления за включване до регистри в Националната агенция по вписванията.", "date": "2018.05.04", "title": "НАП готви нови 20 онлайн услуги"}
{"url": "http://www.mediapool.bg/makkein-kritikuva-tramp-zaradi-pohvalite-mu-kam-putin-news278700.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският сенатор ветеран Джон Маккейн остро порицава президента Доналд Тръмп в новата си мемоарна книга, съобщи Ройтерс. \r\n\t \r\n\tТой обвинява своя съпартиец републиканец, че не успява да отстои американските ценности, като обсипва с хвалби световни \"тирани\", като дискредитира медиите, пренебрегва проблемите за човешките права и унижава бежанците. \r\n\t \r\n\tКнигата, озаглавена \"Неспокойната вълна\", излиза в съавторство с Марк Солтър - дългогодишен помощник на 81-годишния сенатор от щата Аризона.\n\n\r\n\t \r\n\t\"Трудно е да разбереш какво може да се очаква от президента Тръмп, кое е поза, кое е сериозно\", пише Маккейн, който бе кандидат за президент на републиканците през 2008 г. и който остава един от най-влиятелните гласове в своята партия по въпросите на външната политика, въпреки че води борба с тежко заболяване - злокачествен тумор в мозъка. \r\n\t \r\n\tТой критикува остро Тръмп за негово изказване по време на предизборната кампания, в което заплаши да убива съпругите и децата на терористите. \r\n\t \r\n\t\"Неговата липса на съчувствие към бежанците, към невинните, преследваните, отчаяните мъже, жени и деца, е обезпокоителна. Начинът, по който говори за тях, е ужасяващ\", отбелязва сенаторът, който е военен пилот ветеран от Виетнамската война и прекала над 5 години във виетнамски плен, след като самолетът му Б-52 бе свален в небето над Ханой. \r\n\t \r\n\tМаккейн напада също Тръмп и за похвалите му за руския президент Путин и за възхищението му от китайския лидер Си Цзинпин - двама лидери, които според сенатора са \"потисници\". \r\n\t \r\n\tТой обвинява президента също така, че квалифицира като \"фалшиви новини\", без да провери тяхната истинност, всякакви неблагоприятни писания за себе си в медиите и добавя, че това са похвати, практикувани от автократи, които искат да дискредитират и да контролират свободния печат. \r\n\t \r\n\tМаккейн завършва мемоарите си, цитирайки Робърт Джордан - главния герой от романа на Хемингуей \"За кого бие камбаната\", който на прага на смъртта си казва: \"Светът е хубаво място, за което си струва да се бориш, и мразя това, че трябва да го напусна\". \r\n\t \r\n\tСенаторът изразява пълното си съгласие с него. \r\n\t \r\n\t\"Нямам нито едно оплакване (към живота). Това беше едно пътешествие, което си струваше\", заключава той.", "date": "2018.05.04", "title": "Маккейн критикува Тръмп заради похвалите му към Путин"}
{"url": "http://www.mediapool.bg/konservatorite-na-mei-se-razminaha-s-porazhenie-na-izborite-v-london-news278698.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонсервативната партия на британския премиер Тереза Мей, се е представила по-добре от очакваното на местните избори в Англия преди ден, а еврофобската партия ЮКИП на практика се срина след Брекзит, съобщи Франс прес.\r\n\t \r\n\tБританците гласуваха за над 4400 общински съветници в 150 общински съвета, по-специално в главните градове на Англия Лондон, Манчестър, Лийдс и Нюкасъл. Някои общински съвети се обновяват напълно, а други частично, припомня Ройтерс и Франс прес.\r\n\t \r\n\tОкончателните изборни резултати се очакват късно вечерта в петък, но според първоначалните данни торите печелят 811 места в местните съвети срещу 1302 за лейбъристите на Джереми Корбин.\n\n\r\n\t \r\n\tСтолицата бе е основният залог на вота и лейбъристите имаха амбициите да спечелят няколко района там, които са традиционно консервативни като Уестминстър и Уондзуърт. \r\n\t \r\n\tКонсерваторите обаче успяха да запазят историческите си бастиони в Лондон, който гласува срещу Брекзит на референдума преди две години и избра лейбъриста Садик Хан за кмет през 2016 г.\r\n\t \r\n\tТорите запазват контрола върху районите Уестминстър и Уондзуърт, но също и върху Кенсингтън и Челси, където се очакваше те да \"платят цената\" за пожара в небостъргача Гренфел, в който миналата година загинаха 71 души и за който те са обвинявани от оцелелите при трагедията.\r\n\t \r\n\tКонсерваторите запазиха и Барнет, в северната част на столицата. Лейбъристите се надяваха да поемат контрола там. \r\n\t \r\n\tВ района живее голяма еврейска общност и се предполага, че тя може би е \"наказала\" лейбъристите след обвиненията, че Джереми Корбин е допуснал антисемитизма да се разпространи в партията му.\r\n\t \r\n\tКонсерваторите обаче губят контрола в Трафорд, близо до Манчестър, и в Плимут, в Югозападна Англия. \r\n\t \r\n\tПървите резултати показват и поражение за Партията за независимост на Обединеното кралство (ЮКИП), губеща 44 места. Еврофобската и антиимигрантска партия губи скорост след референдума за Брекзит, който я лиши от причина да съществува.\r\n\t \r\n\tЛибералните демократи успяха да спечелят района Ричмънд за сметка на консерваторите.\r\n\t \r\n\tНа местните избори се гласуваше за над 440 места в 150 мести съвети в Англия, сред които в основни градове като Лондон, Манчестър, Лийдс и Нюкасъл.", "date": "2018.05.04", "title": "Консерваторите на Мей се разминаха с поражение на изборите в Лондон"}
{"url": "http://www.mediapool.bg/london-vaznameryava-da-usili-antiruskiya-sayuz-news278702.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\nВеликобритания ще използва серия международни срещи на високо ниво през тази година, за да призове за цялостна стратегия за борба с руската дезинформация и да настоява за преосмисляне на традиционния дипломатически диалог с Москва, след агресивната кампания, с която Кремъл отрича използването на химически оръжия във Великобритания (отравянето на руския бивш двоен агент Сергей Скрипал и дъщеря му) и в Сирия. За това съобщава в четвъртък британският в. \"Гардиън\", позовавайки се на източници от правителството. Лондон възнамерява да повдигне тези въпроси на четири големи форума: срещите на Г- 7 и Г- 20, срещата на НАТО и на Европейския съюз.Британското външно министерство разглежда реакцията на Русия спрямо предполагаемата химическа атака в сирийския град Дума и отравянето на Скрипал и дъщеря му в английското градче Солсбъри като \"повратна точка\" и смята, че е необходима подкрепа да се направи повече.Миналия месец над 20 държави от ЕС и НАТО, както и извън тези организации, изгониха руски дипломати в знак на солидарност с Великобритания, която обяви, че има данни, според които Кремъл \"най-вероятно\" стои зад атаката срещу Скрипал на британска земя.\"Сферите, в които Обединеното кралство вероятно ще съсредоточи усилията си, са противодействието на руската дезинформация и намирането на механизми за привличане към отговорност за употреба на химическо оръжие\", заявява пред \"Гардиън\" източник от британското правителство.\n\nВ британския парламент бе формиран междупартиен съюз, който вече не разглежда въпроса с руската корупция само през призмата на финансите, но като заплаха за сигурността и външната политика, настоявайки за нови санкции, дори и те да доведат до краткосрочни икономически щети за Великобритания.На предстоящите международни форуми британските министри ще настояват за разработване на всеобхватна стратегия за сдържане на Русия, включително по отношение на киберсигурността, военната стратегия на НАТО, санкции против руски олигарси от обкръжението на руския президент Владимир Путин и по-широк подход към проблема с руската дезинформация, пише \"Гардиън\".Тази седмица британските депутати гласуваха законопроект \"За санкциите и борбата срещу прането на пари\", който задължава да се разкрива самоличността на олигарси, укриващи капитали в британските отвъдморски територии. В закона бе включена и \"поправка Магнитски\", която, макар и със закъснение, ще даде на Лондон морално основание да убеждава колебаещи се страни да се включат в международния алианс за сдържане на Русия.Джеймс Никсли, ръководител на програмата за Русия и Евразия в тинк-танка \"Чатъм хаус\", коментира: \"Трудно е да убедите дори най-близките си съюзници да приемат осезаеми мерки, които ще окажат въздействие, ако не се пожертват някои руски инвестиции в собствената ни страна и не се придържаме към принципи. Правителствените изявления по този въпрос са или двусмислени, или общи\".Аргументирайки каузата си, Великобритания ще заяви пред чуждестранните си партньори, че отрицанието на Русия по отношение на Скрипал и Дума показва, че тя е държава, която не е заинтересована да сътрудничи за постигане на общо разбиране на истината, като вместо това използва и двата случая, за се опитва системно да разделя избирателите в западните общества и да всява съмнение.Руските критици посочват поредица от казуси в последните години – свалянето на малайзиския пътнически самолет през 2014 г., намесата на официални руски войски в Украйна, убийството на бившия руски шпионин Александър Литвиненко на британска земя, нееднократната употреба на химическо оръжие от сирийското правителство, прикритите действия за дестабилизация на Западните Балкани, повтарящите си кибератаки. При всички тези случаи Западът осъзнава, че спорът му с Русия не е просто за идеология или интереси, а Москва или просто отрича, или поставя под въпрос това, което западните правителства възприемат като безспорни факти.\"Путин води информационна война, целяща да обърне срещу нас нашия най-ценен актив – свободата на словото\", коментира Тим Тъгъндхет, председател на комисията по външна политика.Британските политици не са сами в убеждението си, че пословичните лъжи не са някаква лична характеристика на Путин, но цялостна правителствена стратегия, който прави традиционната дипломация неефективна.Германският канцлер Ангела Меркел имаше знаменито прозрение след един продължителен телефонен разговор с Путин – тя беше провела над 40 такива разговора за година – казвайки, че той живее в различен свят. Бившият британски премиер Дейвид Камерън също е споделял, че разговорите с Путин се различават от тези с всеки друг лидер. По думите му нормалното предположение е всеки от събеседниците да изказва своята версия за истината. \"Когато приключите телефонен разговор с Путин, не сте съвсем сигурен дали той вярва на това, което казва\", пояснява Камерън.Според Никсли, \"дипломатите са част от проблема\". Ние знаехме, че Русия има фундаментално несъгласие със Запада по отношение на световния ред след Студената война и това е от години, далеч преди събитията в Грузия през 2008 г. Но дипломатите са усърдни да търсят по-добри отношения. По принцип това е похвално, но логически виеда имате по-добри отношения с някой, с когото сте се развели заради непримирими противоречия, пояснява анализаторът от \"Чатъм хаус\".Алиша Кернс, която в миналото е оглавявала отдела на британското външно министерство за стратегическа борба с тероризма с Сирия и Ирак, казва, че в министерството е имало нежелание за по-решителна съпротива срещу руските лъжи поради опасения, че това може да прекрати или да навреди на по-широкия диалог с Русия.\"Има обаче голяма промяна след Украйна, Сирия и Солсбъри\", смята Кернс. Тя допълва, че по-твърдата позиция не означава задължително засилване на агресията или обидите, а признаване на това, че когато действията на Русия -или която и да е друга страна – са неприемливи, трябва да понесе отговорност за тях. Само по този начин може да има промяна, допълва Кернс.Някои бивши британски дипломати обаче смятат, че стратегия за демонизиране на Русия ще има катастрофални резултати. Бившият британски посланик в Москва сър Антъни Брентън е уверен, че с Москва може да има плодотворно сътрудничество по редица въпроси – от ядреното разоръжаване до борбата с тероризма и разработване на правила за киберконфликти.Брентън и други дипломати се опасяват, че кампанията против Москва ще тласне Русия към по-тесни отношения с Китай. Освен това те се съмняват, че британската дипломация има достатъчно сили, за да убеди съюзниците си, пише \"Гардиън\".", "date": "2018.05.04", "title": "Лондон възнамерява да усили антируския съюз"}
{"url": "http://www.mediapool.bg/milosh-zeman-novichok-e-bil-proizvezhdan-i-v-chehiya-news278695.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tМалки количества от нервнопаралитичния газ \"Новичок\" са били произведени и съхранявани в Чехия, каза известният с проруските си позиции чешки президент Милош Земан.\r\n\t\r\n\t\t \r\n\t\r\n\t\t\"У нас е бил произвеждан и съхраняван \"Новичок\", макар и в малки количества. Знаем къде и кога. Нека не бъдем лицемерни. Няма защо да се лъже за това\", каза Земан по телевизия \"Барандов\".\r\n\t\r\n\t\t \r\n\t\r\n\t\tСпоред Великобритания това бойно отровно вещество е било използвано от Русия за отравянето на британска територия на бившия руски двоен агент Сергей Скрипал и дъщеря му Юлия.\n\n\r\n\t\r\n\t\t \r\n\t\r\n\t\tСпоред Земан, който се позовава на чешкото военно разузнаване, тези количества от веществото в Чехия са били изпробвани и унищожени миналата година след експеримента.\r\n\t\r\n\t\t \r\n\t\r\n\t\tЧешкият президент обясни, че опитът е бил извършен през ноември миналата година във военен изследователски център в Бърно, предаде ДПА.\r\n\t\r\n\t\t \r\n\t\r\n\t\t\"Знаем къде е било това, знаем кога е било това, така че ще бъде лицемерно да се твърди, че нищо не се е случило\", отбеляза той.\r\n\t\r\n\t\t \r\n\t\r\n\t\tСпоред Земан, който се позовава на доклади на чешкото военно разузнаване, агентът \"Новичок\", използван за отравянето на Сергей Скрипал и дъщеря му Юлия в Солсбъри на 4 март, е от типа А234, докато този, произведен в Чехия, е бил от типа А230, посочва ДПА. \r\n\t\r\n\t\t \r\n\t\r\n\t\tМосква твърди, че използваното за нападението в Англия вещество може да е дошло от Великобритания, Чехия, Словакия и Швеция. Представители на чешкото правителство обаче категорично отхвърлиха тези твърдения.\r\n\t\r\n\t\t \r\n\t\r\n\t\tЗападът бе солидарен с Великобритания, която посочи Русия като най-вероятният извършител на нападението. \r\n\t\r\n\t\t \r\n\t\r\n\t\tВъншната политика на Чехия е в правомощията на правителството, което обяви, че експулсира трима руски дипломати като част от координираните подобни действия на редица западни държави в знак на солидарност с Обединеното кралство.\r\n\t\r\n\t\t \r\n\t\r\n\t\tОчаквано изявлението на Земан даде възможност на Кремъл да каже, че то \"говори красноречиво  за несъстоятелността на обвиненията на Великобритания към Русия\". \r\n\t\r\n\t\t \r\n\t\r\n\t\tДумите на Земан потвърждават \"абсолютната провокационност и авантюристичност на цялата история със семейство Скрипал\", каза говорителят на Кремъл Дмитрий Песков, цитиран от ТАСС. \r\n\t\r\n\t\t \r\n\t\r\n\t\tШефът на кремълската пресслужба отбеляза, че Земан не е съобщавал, че в Чехия е произведено същото вещество, с което са били отровени Сергей и Юлия Скрипал.\r\n\t\r\n\t\t \r\n\t\r\n\t\t\"Ние с голяма доза сигурност изказвахме предположението, че това вещество е можело да се произвежда в други държави по света, в частност в страни, които, както те твърдят, разполагат с противоотрова, и навярно също са произвеждали това вещество или са притежавали някакви количества от това вещество\", каза Песков, цитиран от ТАСС.", "date": "2018.05.04", "title": "Милош Земан: \"Новичок\" е бил произвеждан и в Чехия"}
{"url": "http://www.mediapool.bg/predstoi-test-za-targovskiya-interes-kam-badeshtiya-lng-terminal-v-aleksandrupolis-news278697.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез следващите месеци ще бъде проведен пазарен тест за резервирането на капацитет от бъдещия терминал за регазификация на втечнен природен газ (LNG) край Александруполис, в който \"Българският енергиен холдинг\" (БЕХ) има намерение да участва с 25-процентен дял. Това е станало ясно по време на тристранна среща между шефовете на компанията, която развива проекта – \"Газтрейд\", двамата бъдещи държавни инвеститори – БЕХ и гръцката ДЕПА, съобщиха компаниите в петък.\r\n\tПо време на разговора управляващите директори на ДЕПА Димитрис Цорцис и на \"Газтрейд\" Константинос Спиропулос са се разбрали гръцката газова компания да се включи в процедурата за резервиране на капацитет от терминала. Този пазарен тест на практика ще очертае интересът на търговците на природен газ към ползването на съоръжението, което се планира да доставя суровина не само за гръцкия пазар, но и на българския, румънския, сръбския, македонския и унгарския - до Украйна.\r\n\tРезултатите от процедурата са важни за определянето на рентабилността на LNG терминала и неговото финансиране, което по обявявани преди повече от година данни се оценява на 380 млн. евро.\r\n\tВ проектната компания за изграждането му \"Газтрейд\" мажоритарен собственик е гръцката фамилия Копелузу, миналия февруари 20 процента от капитала й  от една от големите международни флотилии с танкери за превоз на втечнен газ – \"ГазЛог\".\r\n\tДЕП и БЕХ също имат интерес да участват. От българска страна е обявено намерение за придобиване на 25 процента, вероятно толкова планира да вземе и ДЕПА. От \"Газтрейд\" вече обявиха, че са готови да отстъпят на двете държавни структури водещата роля в проекта. Те обаче още не са заявили официално, че ще направят това.\r\n\tПо неофициално информация България чака това да бъде обявено първо от ДЕПА, за да се вземе решение за вкарването и на БЕХ в проекта.\r\n\tСъобщеното сега обещано включване на ДЕПА в бъдещия пазарен тест вероятно е стъпка в тази посока. Резултатите от проучването на търговския интерес ще послужат и на българската страна за вземане на обосновано решение за влизане в проекта.\r\n\tТрите компании, участнички в срещата, припомнят още, че по време на среща на енергийните министри на Гърция и България Йоргос Статакис и Теменужка Петкова в средата на април, в София, е било потвърдено намерението на България да  ускори преговорите за завършване на собственото си акционерно участие в проекта.\r\n\tПлановете са съоръжението да е разположено на 17.6 км югозападно от пристанището Александруполис, да има хранилище с капацитет от 170 хил. куб. м и възможност да захранва газовата система на Гърция с 6.1 млрд. куб. м годишно,\r\n\tПървоначалните планове бяха то да бъде пуснато в експлоатация в края на 2019 г., но най-вероятно това ще се забави.\r\n\tНа LNG терминала се гледа като на потенциален източник на газ в региона през бъдещия българо-гръцки интерконектор, който се планира да заработи през 2020 г., и така да се засили конкуренцията в региона и да бъдат разнообразени доставките на синьо гориво.\r\n\tПроектът се развива в синергия с българо-гръцката газова връзка и Трансадриатическия газопровод (ТАП – TAP), а като източници за захранване се посочват производители и доставчици на втечнен газ от САЩ, Кипър, Израел, Катар, Алжир и др.", "date": "2018.05.04", "title": "Предстои тест за търговския интерес към бъдещия LNG терминал в Александруполис"}
{"url": "http://www.mediapool.bg/btk-i-gazprom-shte-razvivat-obsht-sateliten-biznes-news278699.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Българската телекомуникационна компания\" (БТК), работеща под бранда \"Виваком\", и руската \"Газпром космически системи\" ще развиват съвместен бизнес, съобщиха от българското дружество в петък.\r\n\tДвете компании са подписали договор за партньорство, предвиждащ използване на сателитен капацитет за VSAT връзки за данни и медийни услуги, на чиято база да се изгради мрежа за пренос на данни и видео в различни региони извън България.\r\n\tБлагодарение на постигнатите договорености, \"Виваком\" ще използва ресурс на спътника Yamal-402 на позиция 55 изток в Ku обхват. Преносът на сигнала ще се осъществява от дружеството \"Телепорт Плана\", собственост на българската компания и напълно сертифицирано от WТА.\r\n\t\"Виваком\" добавя ресурси чрез спътника Ямал на \"Газпром космически системи\" към нарастващия списък от възможности и решения за сателитни услуги“, коментира Владимир Рангелов, старши-мениджър \"Продажби, радио и телевизионни услуги\" в телекома.\r\n\tПродължаваме да разширяваме портфолиото си от спътникови платформи и да предоставяме надеждни услуги за сателитен пренос на нашите клиенти“, добавя той, цитиран в съобщението.\r\n\tБТК е инвестирала 10 млн. лв. през последните седем години за модернизацията на  на \"Виваком\" край софийското село Плана, която миналото лято навърши 40 години от излъчването на първия си сигнал към космически спътник. \r\n\tТелепортът ежедневно разпространява чрез 50-те си антени над 200 радио- и телевизионни канала не само в България, но и до няколкостотин милиона домакинства в Европа, Африка, Близкия Изток и Азия.", "date": "2018.05.04", "title": "БТК и \"Газпром\" ще развиват общ сателитен бизнес"}
{"url": "http://www.mediapool.bg/godina-sled-izborite-frantsuzite-sa-razdeleni-po-otnoshenie-na-makron-news278696.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГодина след идването си на власт френският президент Еманюел Макрон привлича част от сънародниците си със своя динамизъм и воля за реформи, но не успява да се отърве от етикета \"президент на богатите\", лепнат му от неговите противници.\r\n\t \r\n\tВ една страна, обхваната от социални протести и разтърсена от множество стачки в транспортния сектор, френският държавен глава, избран на 7 май 2017 г. с категорично реформистка програма, като цяло издържа на ударите според проучванията на общественото мнение.\r\n\t \r\n\tСъс стабилна обществена подкрепа от 40 до 45 на сто, той се радва на по-голяма популярност от своя предшественик Франсоа Оланд по същото време от мандата му, сравнима с тази на Никола Саркози, президент на Франция от 2007 до 2012 година.\n\n\r\n\t \r\n\tМладият четиридесетгодишен политик, който обявява все повече проекти, обаче е президент, който всява разделение. \"Ако има нещо, за което французите да са единни, то е, че президентът действа. Това, което ги разделя, са неговите действия\", обобщава Жан-Даниел Леви от института Харис интерактив.\r\n\t \r\n\tВ основата си имиджът на президента не се е променил изобщо от избирането му, когато получи 64 на сто от гласовете в конкретен контекст, с присъствието на кандидатката на крайната десница Марин Льо Пен на втория тур на президентските избори.\r\n\t \r\n\tВ позитивен план, той все още е смятан за динамичен и дързък, твърдо решен да промени Франция и да спази обещанията си. Според съвместно изследване на института за анализи Елаб и консултантската компания Уейвстоун, 69 на сто от французите го смятат за \"реформатор\". Една четвърт от запитаните споменават спонтанно понятия като \"промяна\", \"динамизъм\", \"решителност\" или \"ефикасност\".\r\n\t \r\n\tВ негативен план, той е възприеман като високомерен и далеч от ежедневните проблеми на французите. Идеята за \"президент на богатите\", фаворизиращ жителите на градовете и по-заможните за сметка на по-малко облагодетелстваните граждани продължава да се споменава в проучванията. 51 на сто от запитаните в проучването на Елаб и Уейвстоун смятат политиката му за \"несправедлива\".\r\n\t \r\n\t\r\n\t \r\n\tВ замяна на това Макрон е много активен на международната сцена, понякога считан за новия лидер на Европа. Още с появата си той сложи точка на съмненията дали е способен да изпълнява своите президентски задължения.\r\n\t \r\n\tОтговор на Доналд Тръмп за климата, посрещане на руския президент Владимир Путин в Париж; \"подобни неща показаха много бързо президентския му размах - предимство, което ще запази независимо какво ще се случи по време на неговия президентски мандат\", смята Брюно Жанбар, заместник-генерален директор на социологическия институт Ъпиниънуей.\r\n\t \r\n\tНякои от започнатите реформи, като например тези на кодекса на труда или на железниците, успокояват част от десницата що се отнася до способността на Макрон да действа. В същото време обаче те го откъснаха от редица леви избиратели, които го смятат за прекалено либерален.\r\n\t \r\n\tОколо 40 на сто от французите казват, че все още изчакват да видят резултатите от водената политика, в обстановка на силно недоверие към политическите ръководители.\r\n\tГодина след началото на мандата си Еманюел Макрон \"все още няма победи, които да отчете\" и \"все още за него се съди по намеренията му, а не по резултатите\", обяснява Бернар Санане, председател на института Елаб, във в. \"Еко\".\r\n\t \r\n\t\"Вятърът на оптимизма, който задуха след президентските избори, отслабва прогресивно. Французите виждат наистина, че икономическата ситуация в глобален план се подобрява, но не усещат конкретни подобрения за тях самите\", добавя той. Това усещане е \"особено лесно забележимо сред работническата класа\".\r\n\t \r\n\tСпоред анализаторите френският държавен глава за момента е облагодетелстван от липсата на алтернатива, или поне на такава, която да е смятана за достатъчно стабилна. На президентските избори традиционните партии понесоха поражение - както тези от левицата, така и от десницата.\r\n\t \r\n\t\"Имаме президент, който няма особено висока популярност\", но \"тази слаба популярност е огромна, ако го сравняваме с конкурентите му\", обобщава Брюно Жанбар.", "date": "2018.05.04", "title": "Година след изборите французите  са разделени по отношение на Макрон"}
{"url": "http://www.mediapool.bg/balgarski-finansovi-institutsii-kupiha-ot-energo-pro-obligatsii-za-nad-15-mln-evro-news278701.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешката енергийна група \"Енерго-Про\", която у нас притежава електроразпределителната мрежа в Североизточна България, е емитирала еврооблигации за 250 млн. евро в Лондон, от които български финансови институции са закупили облигации за над 15 млн. .евро. Това съобщиха от дружеството в петък.\r\n\tТова е втора емисия, след като през ноември компанията пласира облигационна емисия в размер на 370 млн. евро.\r\n\tПостъпленията от набраното финансиране ще бъдат използвани за погасяване на текущи кредити, както и за общи корпоративни цели, като ще подобри и ефективността на финансирането на групата.\r\n\tОблигациите са с падеж 4 май 2024 г. и имат 4,5% годишна доходност. Eмисионната цена на облигациите е 100%.\r\n\tЦенните книжа ще бъдат регистрирани на Ирландската фондова борса. Рейтинговите агенции S&P и Fitch са определили рейтинг на облигациите съответно на BB- и BB, в съответствие с корпоративния рейтинг на емитента.\r\n\t \r\n\tЕмисията е била пласирана сред повече от 70 инвеститора, представляващи както международни, така и български финансови институции. 54% от инвеститорите са асет мениджъри, 26% - държавни и частни банки, 19% - пенсионни фондове и застрахователни компании. Закупените облигации само от български финансови институции са на стойност над  15 млн. евро.\r\n\tНай-голям дял от инвеститорите - 25%  са от Великобритания, 21% са от Австрия и Германия, други 14% са от Франция, останалите 40% са разпределени в Западна, Централна и Източна Европа и Общността на независимите държави.\r\n\tГрупата оперира водноелектрически централи и електроразпределителни мрежи в Централна и Източна Европа и в регионите на Черно море и Кавказ. Общият инсталиран капацитет на нейните електроцентрали е 854 MВ, а годишното производство на електроенергия надвишава 2.5 Tвтч. Обслужва над 2.4 милиона клиенти.", "date": "2018.05.04", "title": "Български финансови институции купиха от \"Енерго-Про\" облигации за над 15 млн. евро"}
{"url": "http://www.mediapool.bg/za-prav-pat-i-makedonska-rota-vav-voenniya-parad-news278705.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път във военния парад за празника на Българската армия на 6 май ще участва и представителна армейска рота от Република Македония. Според военния министър Красимир Каракачанов това е знак за партньорство и съюзничество.\r\n\t \r\n\tСпоред министъра на отбраната на Република Македония Радмила Шекеринска, която е на посещение у нас, интензитетът на сътрудничество в областта на отбраната показва, че подписаният договор за добросъседство между България и Македония не е само на хартия.\r\n\t \r\n\tШекеринска благодари за подкрепата, която България оказва на Република Македония за членството й в НАТО и ЕС като подчерта, че тя е много важна за страната й.\n\n\r\n\t \r\n\tВоенният министър от своя страна защити решението на МО тази година да се проведе мащабен парад за Гергьовден въпреки тежкото състояние на армията и хроничния недостиг на средствата.\r\n\t \r\n\tТой определи хората, които оспорват необходимостта от подобна проява, като \"мърморковци\" и обясни, че военните имат нужда да представят уменията си пред хората, а обществото – да ги види. \r\n\t \r\n\tПо повод 140-та годишнина от създаването на Българската армия, тази година военният парада за Деня на храбростта на 6 май ще е по-мащабен. Очаква се разходите да излязат над половин милион лева. \r\n\t \r\n\tПо времето на предишните кабинети на ГЕРБ парадите бяха по-скромни по финансови причини, но Каракачанов държи тази година той да е по-представителен.\r\n\t \r\n\tТази година се очаква по жълтите павета да дефилират танк Т-72, бронирани машини БМП-1 и БМП-23 и друга сухопътна техника, а в небето над София да прелетят изтребител МиГ 29, транспортен самолет \"Спартан\", вертолети Ми 17, Ми 24 и \"Кугър\" и други. \r\n\t \r\n\tГвоздеят в парада обаче ще бъдe представянето на бъдат пусковите установки от зенитно-ракетни комплекси С-300, С-125 и С-200.\r\n\t \r\n\tТака на практика армията ще покаже най-доброто въоръжение, с което разполага. \r\n\t \r\n\tТрадиционно по площад \"Княз Александър I” в София ще минат и представителни блокове на гвардейците, видовете въоръжени сили, специалните сили от 68-ма бригада, военни полицаи и други.\r\n\t \r\n\tПарадът ще се води от командира на Сухопътните войски генерал-майор Михаил Попов.\r\n\t \r\n\tТази година той ще се проведе на фона на хроничните проблеми на българската армия. Над 5500 места за военни остават незаети, а основната техника и въоръжение в армията все още е съветска.\r\n\t \r\n\tМодернизацията все още е в бъдеще време, като напоследък става все по-съмнително дали правителството има политическа воля да се захване сериозно с нея.", "date": "2018.05.04", "title": "За пръв път и македонска рота във военния парад"}
{"url": "http://www.mediapool.bg/sedem-holandski-firmi-se-razsledvat-za-stroezha-na-most-mezhdu-rusiya-i-krim-news278703.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем холандски компании се разследват по подозрение в участие в строежа на мост между Русия и Кримския полуостров в нарушение на санкциите на ЕС, съобщи ДПА, цитирайки прокуратурата в Хага.\r\n\tФирмите са обвинени в доставката на техника, включително специализирана тежка техника, за строежа на 19-километровия мост над Керченския проток. \r\n\t \r\n\tМостът свързва континентална Русия с Кримския полуостров, който страната отне от Украйна през 2014 година. Анексията беше подложена на критики като нарушение на международното право, припомня ДПА.\r\n\t \n\n\r\n\tДосега беше известно, че две холандски фирми са обект на разследване от септември миналата година за нарушаване на европейските санкции.\r\n\t \r\n\tПрез март руският президент Владимир Путин посети строежа на моста и заяви, че очаква съоръжението да бъде готово до края на септември, припомня още ДПА.", "date": "2018.05.04", "title": "Седем холандски фирми се разследват за строежа на мост между Русия и Крим"}
{"url": "http://www.mediapool.bg/dezhurni-deklamatsii-v-parlamenta-za-parvata-godina-na-kabineta-borisov-3-news278704.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ декларации по повод навършването на една година от началото на мандата на кабинета ″Борисов″ 3, управляващи и опозиция в парламента припомниха добре известните си тези, някои от които застъпват още от началото на месец май миналата година.  Очаквано БСП заяви, че е алтернатива на ГЕРБ, ДПС поиска отстраняване на националистите от властта, а ГЕРБ нападна президента Румен Радев за антиевропейските му изказвания, но оправда лидера на \"Атака\" Волен Сидеров, който защитава сходни тези, въпреки че е във властта. \r\n\t\"Искам специално да подчертая, че колегата Волен Сидеров, който изрази позиция за ЕС и начина, по който трябва да се работи, той не е изразител на външната политика на правителството. Тук изразител на външна политика е президентът на страната. Той в някои от посланията си ясно позиционира страната ни на друга орбита. Тук нека да подчертаем неговото изказване на Нова година, когато нито за момент в своето обръщение към нацията, той не каза за председателство и силния и обединен ЕС\", каза Цветанов.\r\n\tТой допълни, че на вчерашната си пресконференция президентът Радев е говорил повече за предстоящото си посещение в Русия, отколкото за европредседателството.\r\n\tОтново очаквано лидерът на БСП Корнелия Нинова защити държавния глава. В отговор тя каза от парламентарната трибуна, че ″агресията на управляващите″ е довела дотам, че са обвинили президента в държавна измяна.\r\n\tВеднага след това тя се съсредоточи върху дейността на партията си. \r\n\t\"За една година внесохме 31 законопроекта, които щяха да струват 1,6 млрд. лв. и ако ни бяхте чули, определени групи българи щяха да живеят по различен начин\", каза Нинова.\r\n\tТя припомни, че БСП е можела да участва в това управление, но е предпочела да бъде опозиция и да предложи алтернатива. Нинова изтъкна, че за миналата година правителството е изхарчило извън бюджета 1.5 млрд. лв.\r\n\t\"Някой да го усети къде отива този милиард? Колкото и да твърдите, вие и политолози, че няма алтернатива - алтернатива има. Вие не я оценихте за тази една година. Остава да разчитаме на българските граждани, че те ще я оценят, когато му дойде времето\", каза Нинова. \r\n\tСлед нея думата взе Мустафа Карадайъ (ДПС), който заяви, че правителството не е осъществило нито една от обещаните реформи.\r\n\tТой за пореден път коментира, че ГЕРБ се опитва да легитимира популизма и ксенофобията чрез коалиционния си партньор \"Обединени патриоти\".\r\n\t\"От първия ден предупредихме основния политически субект ГЕРБ за грешната формула на управление″, каза лидерът на ДПС.  Според него ″мантрата \"Така пожела народът\" отдавна е загубила  смисъла си и повторението ѝ няма да върне значението ѝ, тъй като изначално беше построена върху измамни тези″.\r\n\t\"Имаме налице сбор от празни обещания и чист популизъм, съчетан с излишък на омраза и противопоставяне\", обобщи той.", "date": "2018.05.04", "title": "Дежурни декламации в парламента за първата година на кабинета \"Борисов 3\""}
{"url": "http://www.mediapool.bg/nyu-york-taims-tramp-shte-sakrati-silite-na-sasht-v-yuzhna-koreya-news278706.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп е наредил на Пентагона да подготви варианти за намаляване на броя на американските военни в Южна Корея, съобщава няколко осведомени източника, цитирани от в. \"Ню Йорк таймс\"\r\n\t \r\n\tСлед седмици предстои историческата среща между американския президент и севернокорейския лидер Ким Чен-ун, но не се очаква съкращаването на войските на САЩ да бъде обект на преговорите за оръжейните програми на Корейската народнодемократична република, съобщават източниците.\r\n\t \r\n\tТе признават, че евентуален мирен договор между двете Кореи може да намали необходимостта от разполагане на 28 500 американски войници на Корейския полуостров, но смятат евентуално пълно изтегляне за малко вероятно.\n\n\r\n\t \r\n\tТръмп беше решен да изтегли войските на САЩ от Южна Корея. Според него Вашингтон не получава адекватна компенсация за разходите по поддържането им и те служат предимно за защита на Япония, като не са попречили на Северна Корея да се превърне в ядрена заплаха, припомня в. \"Ню Йорк таймс\". \r\n\t \r\n\tВ момента Вашингтон и Сеул водят напрегнати преговори за подялбата на цената на поддържането на военната сила. По силата на споразумение, изтичащо в края на тази година, Южна Корея плаща около половината цена, над 800 милиона долара на година. Администрацията на Тръмп обаче иска Сеул да поеме почти целите разходи за американското военно присъствие.\r\n\t \r\n\tРазпореждането на Тръмп е разтърсило служителите на Пентагона и други американски отбранителни агенции. Те се опасяват, че съкращаване на силите може да отслаби съюза между САЩ и Южна Корея и да предизвика опасения в съседна Япония в момент, когато Вашингтон започва рисковани ядрени преговори с Пхенян.\r\n\t \r\n\tСрещата на Тръмп с Ким и ентусиазмът на американския президент за нея обаче предизвикват опасения, че в стремежа си да сложи край на продължилия близо 70 години конфликт между двете Кореи той може да предложи намаляване на силите на САЩ в замяна на отстъпки от страна на Пхенян. Миналият петък министърът на отбраната Джим Матис засили тези страхове, заявявайки, че на масата за преговори може да се обсъжда бъдещето на американското военно присъствие. Говорител на Комитета на началник-щабовете на въоръжените сили на САЩ заяви, че не разполага с информация за вариантите за равнище на войските, които ще бъдат представени пред президента.\r\n\t \r\n\tЕвентуално изтегляне на войски ще има множество ползи на Тръмп, казва Виктор Ча, преподавател в университета на Джорджтаун, който беше един от вариантите за посланик на САЩ в Сеул. Подобно решение на американския президент ще получи одобрението на избирателите му, ще спести пари и ще му даде важен коз в преговорите с Ким. Но то ще бъде голямо отслабване на съюза между САЩ и Южна Корея, добавя Ча.\r\n\t \r\n\tПравителството на Южна Корея подчерта тази седмица, че военните сили на САЩ са необходими и няма да бъдат изтеглени, дори ако бъде сключен мирен договор със Северна Корея. Неотдавна Ким обяви, че ще се откаже от дългогодишните искания американските войски да напуснат полуострова. Според някои експерти това означава, че отслабването на икономическите санкции е от по-голямо значение за него.\r\n\t \r\n\tТръмп не е първият американски президент, който иска съкращаване на военните сили, но той отдавна твърди, че американското военно присъствие не е предимство, а пасив за Вашингтон - както в Южна Корея, така и в Япония. През последната година Тръмп е продължил да поставя под въпрос необходимостта от него в разговори с помощниците си, съобщават американски представители.\r\n\t \r\n\tПреди Зимните олимпийски игри в Южна Корея е възникнало напрежение между Белия дом и Пентагона. Помощниците на Тръмп са смятали, че армията се бави и не предлага на президента варианти за ограничен военен удар срещу Северна Корея. Сега ситуацията е обратната, съобщават американски представители - Пентагонът се опасява, че Тръмп може да се стреми към прекалено бърза демилитаризация.", "date": "2018.05.04", "title": "\"Ню Йорк таймс\": Тръмп ще съкрати силите на САЩ в Южна Корея"}
{"url": "http://www.mediapool.bg/gerb-spira-sabotiraneto-na-darzhavata-pri-obzhalvane-na-targove-news278707.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутати от ГЕРБ внесоха промени в Закона за обществените поръчки (ЗОП), чиято цел е да спрат \"саботирането на държавата\" с бланкетни жалби от баничари и фризьори срещу изграждането на големи инфраструктурни проекти.\r\n\tЗадачата беше поставена от премиера Бойко Борисов отдавна, защото , може да обжалва обществената поръчка за строителство на магистрала.\r\n\tС предложенията сега се предвижда жалбоподателят да докаже, че е \"заинтересовано лице\". Той ще трябва да представи доказателства как му е бил засегнат интересът. В противен случай жалбата му не само няма да се разглежда, но от него може да бъде потърсена и отговорност по реда на ГПК и да се наложи да плаща големи парични санкции.\r\n\tОчакваният ефект от предлаганите промени е значително да намалеят необоснованите жалби, които сега причиняват големи щети на бюджета и обществото, посочват в мотивите към законопроекта депутатите от ГЕРБ.\r\n\tГодишно около 9 на сто от всички обществени поръчки се обжалват, сочат данните на Комисията за защита на конкуренцията (КЗК) и на Агенцията за обществените поръчки (АОП). При големите търгове – за над 5 млн. лв., обжалването достига 14 на сто. От тях около една трета са неоснователни, показва съдебната практика.\r\n\tВ момента има широко тълкуване на понятието \"заинтересовано лице\", което може да обжалва търговете. По този начин се бавят обществени поръчки с месеци, дори години, посочват вносителите. Според тях това поражда съмнения за злоупотреба с правото на обжалване и води до забавяне на усвояването на средства от държавния бюджет и еврофондовете.\r\n\tЗа да спрат бланкетните и неоснователни жалби депутатите предлагат изцяло нова разпоредба в ЗОП. Тя гласи: (нов чл.196а).\r\n\tНовият текст въвежда и отговорност за причинени вреди спрямо жалбоподателя, ако жалбата му не е основателна. Търсенето на отговорност може да стане след приключване на обжалването по общия исков ред. Разпоредбата е аналогична с тази по чл.3 от ГПК, уточняват вносителите.\r\n\tПод заинтересовано лице се разбира всяко, което има интерес от спечелването на поръчката и което е понесло или би могло да понесе вреди от твърдяното нарушение. С новите предложения \"заинтересованото лице\" ще трябва да представи доказателства как точно му е бил засегнат интересът. Предложеният текст гласи:.\r\n\tПромяна има и относно спирането на търга при обжалването. В момента подаването на жалбата веднага спира процедурата по обществената поръчка. Тъй като една трета от жалбите са неоснователни, за да се преодолее необснованото спиране на търга, се предлага това да става след като КЗК е образувало производство по подадената жалба (промени в чл.205 ал.3). Преди това КЗК има задължение да провери дали жалбата е основателна или не.\r\n\tЗа да се ускори съдебното производство, депутатите предлагат още връчването на съобщения и призовки да може да става не само по пощата, както е сега, но и по електронен път или факс.\r\n\tПравят се и промени в чл.197, свързани с уточняване на срока на обжалването. Сега това не е посочено изрично за някои решения, което създава известни неясноти в практиката, мотивират се вносителите.\r\n\tОчакваният ефект от промените в ЗОП е намаляване на неоснователните жалби и на загуби и пропуснати ползи в държавния бюджет и обществото от забавянето на реализирането на големи проекти, посочват вносителите.\r\n\tПромените в ЗОП ще доведат до по-голямо натоварване в работата на КЗК. Причината е, че антимонополният орган, който е първа инстанция при разглеждането на жалбите, ще трябва да се произнесе предварително дали жалбоподателят е \"заинтересовано лице\". Освен това  производството пред КЗК също ще трае по-дълго време. Сега едно производство по обжалване на обществена поръчка пред КЗК отнема средно между 65 и 80 дни. След промените този срок ще се увеличи, но не драматично, посочват вносителите на законопроекта.", "date": "2018.05.04", "title": "ГЕРБ спира \"саботирането на държавата\" при обжалване на търгове"}
{"url": "http://www.mediapool.bg/bez-darzhavni-pari-za-nauka-pri-loshi-rezultati-news278708.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата да може да ограничава или спира бюджетното финансиране за наука в звена или организации, които устойчиво получават незадоволителни оценки за изследователската си дейност. Тези оценки ще се правят периодично и ще засягат държавните университети, Българската академия на науките, Селскостопанската академия и техните отделни звена - факултети и институти.\r\n\tТова е предвидено в плана за изпълнение на първия етап на Национална стратегията за развитие на научните изследвания в Република България 2017-2030. Планът обхваща периода от 2018 до 2022 г., изготвен е от Министерството на образованието и науката и в момента тече общественото му обсъждане, преди да бъде приет от правителството.\r\n\tВ него се предвижда външна оценка на работата на научните организации през тази година и периодична оценка на техните постижения, която да бъде обвързана с финансирането от 2019 г. В момента реално бюджетната субсидия за наука не зависи от резултатите на научните организации. Целта на промяната е по-ефективно използване на средствата за изследвания и насочването им към перспективните структури.\r\n\tОсвен атестация за отделните научни звена се предвижда да се прави такава и на учените. Заплащането им трябва да бъде обвързано с резултатите от оценката. Атестацията ще се прави по вътрешни правила на университетите и БАН, които ще бъдат нормативно задължени да въведат такива критерии. Освен учените те трябва да оценяват и отделните си звена - факултети и институти.\r\n\tДанните от атестацията трябва да бъдат включени в информацията за всеки учен, налична в Регистъра на научната дейност. При незадоволителни оценки трябва да бъде приета процедура за освобождаване от академична длъжност. Това трябва да е факт през 2019 г., пише в плана.\r\n\tМинистерството на образованието и науката предвижда още заплатите на учените да се формират от два компонента - твърдо възнаграждение и бонуси според резултатите. Идеята е така да се повишат парите за по-добрите изследователи. Ведомството смята да определи нормативно минимални заплати за всяка академична длъжност. Университетите, БАН и Селскостопанската академия трябва да имат и механизъм за определяне на надбавки за научни степени, както и за актуализиране на възнагражденията. Целта е като цяло учените да могат да получават повече пари и това да направи изследователската дейност по-привлекателна.\r\n\tПредвижда се още въвеждане на четири категории учени-изследователи - постдокторанти, признати изследователи (доктор-изследователи) с конкурс за позицията за срок от максимум 4 години, старши изследователи-доценти, водещи изследователи - професори. За всяка категория ще има ниво на заплащане, зависещо от постигнатите резултати.\r\n\tПрез 2019 г. трябва да бъде създадена и смесена комисия с участието на синдикати, бизнес и \"компетентни органи\", която да разглежда условията на труд на учените и да предлага отпускането на целеви средства за дадени организации за подобряване на тези условия.\r\n\tПредвиждат се и стимули за докторантите, както и въвеждането на постдокторанти и увеличаване на бройките за държавно финансирани докторантури. Министерството смята да регламентира нормативно и съществуването на докторантури, финансирани или съфинансирани от бизнеса.\r\n\tЩе се търси и начин за увеличаване на заплащането на докторантите, което беше увеличено на 500 лева, но все още остава под минималната заплата.\r\n\tПредлага се и да се осигуряват пари за научни изследвания на докторанти и представянето им на научни форуми.\r\n\tАко обаче докторантурата не бъде защитена в срок, ще има \"административна и финансова отговорност\" за ръководителя на докторантурата, за самия докторант, както и за научното звено, в което работят.\r\n\tВ плана се търсят и други механизми за подобряване на демографската структура на българската наука. \"България страда от кризисен демографския спад. Тя има по-малко изследователи във всички основни категории в сравнение със средното за ЕС. Почти половината от преподавателите са над 65-годишна възраст и като правило по-младите изследователи мигрират в други страни от ЕС или в работни места извън науката\", мотивират се от образователното ведомство и допълват, че качеството на научните изследвания зависи най-вече от човешкия потенциал.\r\n\tПредвижда се разработване на пакет за доброволно ранно пенсиониране с компенсация за загубения доход, както и въвеждане на механизми, които да не позволяват на университетите и БАН да държат на работа пенсионирани учени и преподаватели за сметка на младите им колеги.\r\n\tОсвен с повишаване на заплатите, условията на работа и привлекателността на научната дейност, държавата ще направи опит да преодолее тези негативни тенденции с насърчаване на завръщането и включването на висококвалифицирани български учени, работещи в научни институции в чужбина. Това ще става чрез регламентиране на възможностите за частично назначаване на български изследователи, работещи в чужбина, в български университети и БАН за ограничен период.\r\n\tЩе се прави програма за връщане на български учени от чужбина или за посещения в български научни организации за обмяна на опит и контакти. Предлага се да се регламентират докторантури и постдокторантури със съвместно ръководство на български учен от чужбина и на такъв, работещ в страната.\r\n\tЗа да осигури обществена подкрепа за науката и за привличане на млади учени, Министерството на образованието смята да популяризира научните изследвания сред обществото. За целта ще се прави специална програма, в която да бъдат включени водещи изследователи. Освен това се предвижда в програмите на държавните медии - БНР, БНТ и БТА, да се създадат рубрики за \"повишаване на научната култура на обществото и за достижения в науката\". Трябва да се популяризират водещи научни изследвания и да се води борба с \"лъженауката\", записано е още в плана.\r\n\tТой предвижда и мерки за стимулиране на приложните изследвания, включително със създаване на ваучерна система за финансиране на такива разработки.\r\n\tОтново ще се разработват мерки за възстановяване на връзка между науката и бизнеса, както и стимули за увеличаване на частните инвестиции в изследвания. България е сред страните в ЕС, в които фирмите влагат най-малко средства в наука и за финансирането ѝ се разчита основно на публични средства. По данни на Евростат едва 26% от добавената стойност на българската промишленост идва от иновации при 45% средно за ЕС.", "date": "2018.05.04", "title": "Без държавни пари за наука при лоши резултати"}
{"url": "http://www.mediapool.bg/kak-bulgaria-ustroi-publichniya-dom-na-sotsialisticheskiya-lager-news278710.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\nИмето на още една българска писателка и поетеса бе оповестено от Комисията по досиетата с поредната порция лица от медиите, съпричастни към дейността на бившата Държавна сигурност. Лиляна Стефанова, проверена в качеството ѝ на главен редактор на списание \"Обзор\", се оказа секретен сътрудник на Първо главно управление на ДС. Принадлежността ѝ към органите е установена от наличието на документи от щатни служители, регистрационен дневник и картони. В досието на Стефанова няма подписана декларация за сътрудничество, няма и нито ред собственоръчно написани агентурни сведения или каквото и да е излязло лично от нейната ръка. Изглежда, че документите са били прочистени. В отчета си за регистрацията на \"др. Стефанова за секретен сътрудник на КДС\" първият ѝ ръководител Х.Х. обаче казва: \"Прие с ярко желание да сътрудничи с нашите органи, което тя смята за естествено и патриотичен дълг\".\n\n Но всичките ѝ донесения са преразказани от оперативните работници (петима), които са я ръководили. Агент \"Албена\" е изпратена да се бори с \"умраза\" и \"провокаций\" в Англия, без да знае английски. Заради информацията от мъгливия Лондон, както и заради усърдието, с което сътрудничи, ѝ връчват медал. В отчета след завръщането на Лиляна Стефанова от Англия е спомената и още една \"ценна\" нейна информация, след която началниците също са решили да вземат (неизвестно какви) мерки. В английското списание \"Men Only\" (Само мъже) се появила статия за нашето Черноморие под заглавие \"Червеното, горещо Черно море\". В нея се пишели \"най-гадните неща за нашите жени – че те били много хубави и най-лесно достъпните в света\". \"Привежда се и такъв пример: мъже организирали нещо като дружество – четем в досието ѝ. – Постоянно отчитали постиженията си по точки. Който постигнел милосърдна сестра, му отчитали 1 точка, артистка – 5 точки – и така се стигало до жените на най-високопоставените партийни и държавни функционери. Статията завършвала с извода, че България е устроила на нашето Черноморие публичния дом на социалистическия лагер. Много англичани коментирали, че българското правителство сигурно е платило страшно висока цена за тази статия, защото за нито един курорт по света не била излизала такава реклама.\" На 9 XII 1968 г. ДС предлага на Лиляна Стефанова да напише серия от статии за Световния младежки фестивал в София в нашия ежедневен печат, с които да прокара тенденцията \"гостоприемство и бдителност\". Тя приема предложението (което не може да откаже) \"с възторг\" (и с уточнението, че трябва да си помисли, тъй като не ѝ достига времето). През август 1968-а ДС измисля нова мисия за вече понатрупалата опит \"шпионка\" – Мисия \"Скопие\". Идеята е \"Албена\" да бъде изпратена на 6-дневна командировка в югославската република Македония, където има роднини на високи постове, за да изясни становището на отговорните партийни, държавни и културни функционери за събитията в Чехословакия. Но изглежгда то е станало ясно и без намесата на тайните служби, защото Мисия \"Скопие\" си остава само идея. Година и половина по-рано, през декември 1966-а, малко след завръщането на Стефанова от \"специализацията\" в Лондон, досието ѝ е свалено в архив. Но понеже следващите години ходи два пъти (за три и за един месец), втория път отново получава задачи от ДС. Информацията, която предава за подготовката на английска и чешка група да предизвикват политически дискуксии при участието си на фестивала, е оценена високо с резолюции на другарите Солаков, Спасов и Кьосев. В края на годината Лиляна Стефанова е поканена на специална вечеря във вила на ДС в Бояна. Там по случай 26 години от 9 IX 1944 г. лично ген. Кьосев, началник на Първо главно управление на ДС, ѝ връчва медал \"За заслуги за сигурността и обществения ред\" като на секретен сътрудник, \"получил и предоставил ценна информация за подготвящи се провокаций\". За съжаление, по онова време тя не може да го постави до другите си награди – тези от Съюза на писателите (1964, 1981 и 2009), Димитровската (1971), Националните награди \"Станка Николица\" (1967), \"Яворов\" (1983), \"Дора Габе\" (2008)… Е, днес вече може. Относно награждаването – в досието има отчетен документ за най-голямата сума, отделена от ДС във връзка с Лиляна Стефанова – 20 лв. за \"тайната вечеря\". И разходни записки за още няколко суми – 5 лв., 10 лв., 8 лв. – все за почерпки. През 1969 г. ДС си развързва кесията и купува на своя верен агент подарък. Не пише какъв е подаръкът, но изписаната сума за него е 3,80 лв. От последните страници на досието научаваме, че другарката Лиляна Стефанова е помагала \"за решаването на оперативни задачи по линия на влиянието, за изучаването на формите и методите на идеологическата диверсия…\". Тя овладява и особено интересния литературно-медиен-ченгесарски жанр \"писане и отпечатване на статии и материали в нашия и чуждия печат по наша [на ДС] препоръка с определени оперативни цели. В рамките на провежданите от отдела активни мероприятия ѝ се възлага писането на позиви и прокламаций\". Но това, наред с даването на сведения за роднините ѝ в Югославия и за нейни състуденти-албанци от литературния институт в Москва двайсетина години по-рано, са последните задачи, които ѝ възлага ДС. Постепенно спират да я търсят и през 1979 г. е свалена от оперативен отчет. Или поне така е отбелязано в досието ѝ.", "date": "2018.05.04", "title": "Как България \"устрои публичния дом на социалистическия лагер\""}
{"url": "http://www.mediapool.bg/ungariya-smyata-che-obvarzvaneto-na-evrofondovete-s-varhovenstvo-na-zakona-e-shantazh-news278679.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгария определи като шантаж предложението на Европейската комисия отпускане на европейски средства за страна членка на ЕС да се обвърже със спазването на върховенството на закона, предаде \"Франс прес”.\r\n\tИдеята е по-малко пари да отиват за тези страни членки, където към момента еврофондовете потъват в корупционни схеми и се използват за укрепването на режими, които водят държавите си по недемократичен път.\r\n\tУнгария и Полша са в конфликт с ЕС по въпроса за спазването на основните принципи на правовата държава, като и в двете бяха приети законови промени, които дават на управляващите консервативни партии възможност за контрол над съдебната система и назначаване на ръководни постове в нея на политически лица.\r\n\tВ същото време, лидерите в Будапеща и Варшава мобилизират електората си с антиимигрантска реторика и системни откази да помагат на останалите в ЕС по линия на бежанския поток.\r\n\t\"Унгария не приема никое предложение, което създава възможност за шантаж\", заяви унгарският външен министър Петер Сиярто.\r\n\tИзползването на субективни критерии за отпусканията на средства от ЕС е в разрез със съществуващите договори, добави министърът. \"Правата и задълженията на всички страни членки са ясно определени в действащите правилници и договори\", отбеляза Сиярто.\r\n\tЛюбопитно в случая е, че \"опорната точка” на унгарските управляващи за новата идея на ЕК съвпада напълно с тази на българските им колеги. У нас финансовият министър Владислав Горанов определи предложения механизъм като „инструмент за политическо вмешателство и неравно третиране на държавите членки, а равнопоставеността е в основата на европейските договори”.", "date": "2018.05.04", "title": "Унгария смята, че обвързването на еврофондовете с върховенство на закона е шантаж"}
{"url": "http://www.mediapool.bg/vav-voinata-za-meditsinskite-izdeliya-zhertva-otnovo-e-patsientat-news278669.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ последните седмици проблемът с медицинските изделия, за които от години пациентите са принудени да доплащат огромни суми, отново е във фокуса на вниманието след разразил се скандал около решението на здравната каса да намали цените, на които плаща скъпите консумативи на болниците през тази година.\r\n\tНа война като на война - за пореден път станахме свидетели на това, че непозволени средства няма и пациенти и човешки животи могат да бъдат употребени в битката на интереси.\r\n\tВсичко започна в началото на април, когато Националната здравноосигурителна каса (НЗОК) публикува , на които ще плаща медицинските изделия на болниците през тази година.\r\n\tТова предизвика моментална реакция от страна на болнични директори. Най-остро реагира директорът на болница \"Света Екатерина\" и национален консултант по кардиохирургия проф. Генчо Начев, тъй като именно цените на някои консумативи в кардиологията са най-съществено орязани.\r\n\t\n\n\r\n\tПроцедурата в момента е такава, че всяка болница прави търгове за необходимите й медицински изделия, фирмите се явяват на тях с различни оферти, поради което различните лечебни заведения си набавят едни и същи изделия на доста различни цени. Здравната каса от своя страна приема списък с пределни цени, на които възстановява след това разходите на болниците.\r\n\tЗдравната каса определя стойността, до която ще заплаща дадено медицинско изделие на база най-ниската оферта, която е предложена от фирмите, т.е. все пак взима предвид реално предложени продажни цени на фирмите. Тази година обаче допълнително е редуцирала цените въз основа на анализи на чужди пазари и постигнати по-ниски цени при търговете в някои наши болници.\r\n\tПо принцип колкото по-близка е плащаната от НЗОК сума до договорената при търговете на болниците, толкова по-малко пациентът в крайна сметка доплаща. Въпреки че агенция \"Медицински одит\" е засякла и случаи, при които изделие да бъде продадено на пациента от болничната аптека на десетократно по-висока от доставната цена.\r\n\tТъй като пазарът на медицински изделия като клапи, стентове, стави, пирони и др. у нас е слабо регулиран (за разлика от фармацевтичния), болниците купуват, а пациентите доплащат тези консумативи в условия на абсолютно непрозрачни цени с калкулирани солидни комисионни. Изолираните плахи опити на държавата да наложи някакъв ред и прозрачност на този пазар, естествено, срещат сериозна съпротива.\r\n\tВърховен израз на безсилието на държавата да се справи с интересите в този сенчест бизнес е  от 2016 година, когато на въпрос защо не се приложат механизмите на ценообразуване при лекарствата и за медицинските изделия, той отговаря: , след което се оправдава, че се шегува, но уточнява, че все пак става въпрос \"за много пари\".\r\n\tИ понеже на всеки му се живее “малко по-дълго време“, битката за живот се води главно от всеки отделен пациент поединично и както може – събира пари от близки и познати, когато му се наложи да доплати за скъпо изделие, разпродава имущество, тегли кредит, а някои просто се отказват да водят тази битка.\r\n\t\r\n\tПазарът на медицински изделия се оценява неофициално на около 400 млн. лева годишно, от които повече от половината идват директно от джоба на пациента. Бюджетът на НЗОК за изделия през тази година е 98 млн. лева и още 46 млн. лева са предвидени в бюджета на социалното министерство за изделия като слухови апарати, инвалидни колички и др. Отделно Фондът за лечение на деца плаща по 4 млн. лева годишно за поставянето на медицински изделия у нас.\r\n\tКато цяло най-скъпи и съответно свързани с най-голямо доплащане от страна на пациентите са изделията в кардиологията, неврохирургията и ортопедията.\r\n\tСъщевременно от години институциите и експерти коментират, че цените на някои изделия у нас са в пъти по-високи отколкото в други европейски държави, като една от причините са калкулираните в крайните цени солидни комисионни за лекари.\r\n\tТова беше потвърдено и от Националната агенция по приходите, която преди няколко години разкри 15 млн. лева укрит оборот за пет години в софийска фирма за медицински изделия в областта на неврохирургията и ортопедията. Данъчните откриха, че на 136 лекари е била платени общо близо 8 млн. лева, като някои са си докарали по 600-400 хил лева, а други по-скромни суми от порядъка на 8-10 хил. лева.\r\n\t\r\n\tВъпреки тези констатации в последните години държавата не е предприела никакви реални стъпки за изсветляване на бизнеса с медицински изделия и в крайна сметка – за това да намали доплащането от страна на пациентите.\r\n\tИначе смислени идеи като въвеждането на централизиран електронен търг за тях, оценка на здравните технологии за плащаните с публичен ресурс изделия, публичен регистър на цените и др., си стоят само на хартия. А и като се има предвид съпротивата срещу  втора година заради постоянни обжалвания от страна на индустрията, то битката за медицинските изделия се очертава тежка и продължителна.\r\n\tНа този фон здравната каса реши да вземе нещата в свои ръце и еднолично да намали цените на някои изделия след направени проучвания на цените, по които различните болници у нас ги купуват, както и на цените в други европейски страни.\r\n\tТака например експертите на НЗОК са анализирали фактурите на болниците у нас и са установили, че за някои стентове в кардиологията болниците купуват изделията на по-ниски цени отколкото са пределните цени в списъка на НЗОК. Засечени са .\r\n\tТака за едно и също изделие пациенти в една болница може да доплащат, а а в друга - не, в зависимост от това на каква цена болницата го е купила.\r\n\tОсвен това е направен анализ на медицинските изделия и практиките в здравноосигурителните фондове във Франция, Полша, Словакия, Австрия, Испания, Словения, Люксембург, Хърватия, Естония, Румъния и Германия.\r\n\tВ някои държави като Германия, Франция и Словакия са били засечени по-ниски цени на изделия.\r\n\tНЗОК смята, че действията й са в интерес на пациентите, защото благодарение на по-ниските цени през тази година е договорила .\r\n\t\r\n\tПроблемът с еднолично намалените цени е, че фирмите не са се съгласявали на тях и в крайна сметка не е сигурно, че ще продават на болниците именно по такива цени.\r\n\tБолниците от своя страна се оплакват, че новите цени са спуснати изненадващо в последния момент и така касата ще им възстановява по-ниски суми за изделия, които вече са закупени на старите, по-високи цени, а от това болниците ще трупат загуби.\r\n\tОт болница \"Света Екатерина\" например пресметнаха, че в складовете й има медицински изделия, от които  при новите реимбурсни цени на касата.\r\n\tОтделно от това, ако занапред фирмите откажат да работят на по-ниски цени, това ще увеличи доплащането за пациентите.\r\n\t, заяви председателят на Надзорния съвет на касата Жени Начева.\r\n\tБизнесът обаче не е на същото мнение. От Българската асоциация на търговците на медицински изделия заявиха, че новите цени не са били договаряни с тях: .\r\n\t\r\n\tСпоред фирмите при тази ситуация  за някои видове медицински изделия, които досега са били безплатни, \r\n\tБизнесът е на мнение, че приетите от касата цени не отразяват спецификата на българския пазар и за фирмите няма да е възможно да доставят голяма част от медицинските изделия без да ги превишават. Според търговците проучването на касата за цените в другите държави е подвеждащо, защото става въпрос за различни системи на финансиране на медицинската дейност.\r\n\tОсвен това с новите цени на касата в една категория се поставяли изделия на водещи световни производители и такива, чиито качества се оспорват от медицинското съсловие, твърдят търговците, които настояват НЗОК да ревизира списъка си в договорка с фирмите.\r\n\tСпоред директора на \"Света Екатерина\" проф. Генчо Начев, който принципно подкрепя опитите за намаляване на публичните разходи, касата е направила това по непрофесионален начин, защото няма договорка с нито една фирма, че ще продава на тези цени.\r\n\tПо думите му трябва да се гарантира, че поне по едно изделие от вид ще е напълно покрито за пациентите, защото има хора, които действително нямат възможност да доплащат.\r\n\t\r\n\tВ създалата се ситуация не закъсняха и спекулациите, които приписаха на новите, по-ниски цени, смъртта на пациентка в болница \"Света Екатерина\" и на следващия ден моментално плъзнаха слухове за втори смъртен случай.\r\n\tТова бързо беше опровергано както от самата болница, така и от  в казуса с починалата пациентка.\r\n\tСлед първоначалните фойерверки обаче, у хората остана само лошото чувство, че могат да се окажат следващата жертва на поредната недомислица.\r\n\tЗасега въпросът остава висящ, като се очаква да стане ясно точно на какви цени възнамеряват да предлагат фирмите медицинските изделия.\r\n\tДори да бъдат направени някакви взаимни отстъпки обаче, решаването на проблема \"на парче\" по никакъв начин не е в интерес нито на пациентите, нито на публичните разходи за изделия и затова са необходими целенасочени и комплексни мерки, които вече са прекалено закъснели.\r\n\tКакви да са те?\r\n\t\r\n\tВ началото на тази година Центърът за превенция и противодействие на корупцията и организираната престъпност (БОРКОР) излезе с доклад с препоръки за ограничаването на корупционните рискове в системата на медицинските изделия. Част от тези предложения отдавна се обсъждат и от здравните власти, но към реализацията им така и не се е пристъпило сериозно.\r\n\tДокладът на БОРКОР например препоръчва изборът на най- подходящото за даден диагностично-лечебен процес медицинско изделие да става след  (ОЗТ), каквато в момента у нас се прилага единствено за навлизащите иновативни лекарства, плащани от НЗОК. При оценката на здравните технологии се правят икономически и медицински анализи и въз основа на тях се преценява какво да се плаща с обществени средства.\r\n\tОбзорът на добрите практики по света показа, че в страните, където функционират агенции за оценка на здравните технологии, част от които са медицинските изделия, разходите за тях са най - ниски.\r\n\tАнализът на БОРКОР критикува и непрозрачните цени на изделията у нас. В регистрите на Изпълнителната агенция по лекарствата (ИАЛ) не е предвидено да се обявяват цените, включително и продажните, с мотив търговска тайна. Търговците са задължени да обявяват единствено продажните цени на медицинските изделия, включени в списъка на изделията, които се заплащат с публични средства. Публичността на информацията обаче се ограничава само до плащащите институции и е недостъпна за гражданите.\r\n\tСпоред БОРКОР това води до възможност за злоупотреби и съзнателно завишаване на продажните цени, включително и на цените на изделията, които се заплащат от НЗОК.\r\n\t, се казва в анализа.\r\n\tДруга основна препоръка на БОРКОР е покупката на медицинските изделия да става с централизиран електронен търг, както това е предвидено за лекарствата, но процедурата е блокирана заради обжалвания.\r\n\t\r\n\tДискусионен е въпросът как да бъде уреден цялостно въпросът с финансирането на медицинските изделия и каква част от тях да се покриват от НЗОК и каква примерно с допълнителна здравна осигуровка в частен фонд, което според някои експерти също би регулирало в някаква степен цените.\r\n\tСега например застрахователните дружества също се оплакват от различните цени, на които се принудени да плащат едно и също медицинско изделие в зависимост от болницата, в която се е лекувал пациентът.\r\n\tСпоред други експерти е спорно доколко по-рентабилно би излязло на пациента всеки месец да се отчислява от заплатата му за втора осигуровка вместо да си плати кеш единично, когато му се наложи.", "date": "2018.05.04", "title": "Във войната за медицинските изделия жертва отново е пациентът"}
{"url": "http://www.mediapool.bg/deputatite-othvarliha-predlozhenieto-na-bsp-da-namalyat-zaplatite-i-otpuskite-si-news278687.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството в парламента отхвърли с 65 гласа \"за\", 48 \"против\" и 55 \"въздържал се\" предложението на \"БСП за България\" за намаляване и замразяване на възнагражденията на народните представители и за намаляване на отпуските им. Промяната в правилника на Народното събрание подкрепиха само депутатите от левицата, а от другите парламентарни групи гласуваха \"против\" и \"въздържал се\".\r\n\tС проекта се предлагаше възнаграждението на народните представители да бъде намалено с близо 600 лева и фиксирано в размер на 2 976 лв., каквото е било в края на миналия парламент, както и да не се преизчислява до края на мандата. Освен това се предлагаше ваканцията на Народното събрание да бъде само от 1 до 31 август, а по коледните и великденски празници депутатите да почиват толкова, колкото са официалните неработни дни. \r\n\tДепутатите от мнозинството обаче определиха предложението на левицата като популистко и като унижение за народните представители.\r\n\tПо време на петъчното пленарно заседание лидерът на социалистите Корнелия Нинова обясни, че се с предложенията се цели постигане на справедливост и равнопоставеност с гражданите.\r\n\t, коментира тя.\n\n\r\n\tОт ГЕРБ предложиха народните представители да получават фиксирано месечно възнаграждение, умножено по коефициент на участие, който да се формира от брой гласувания в пленарната зала.\r\n\tПредседателят на правната комисия и депутат от ГЕРБ Данаил Кирилов представи разпечатка на хиляда гласувания в периода от февруари и март. \r\n\t, посочи той.\r\n\tВ края на обсъжданията Вежди Рашидов поиска думата, за да определи дебата като \"унизителен\".\"Бил съм 10 години министър и се научих да нося отговорност. Не се сетихте един лев да дадете за Велко Кънев и Гого от \"Тоника\". Като са ви толкова големи заплатите, дайте ги на бедните, но не унижавайте българския депутат\", призова той.\r\n\t\"Приберете си децата от Америка и нека да отидат в Кърджали да берат тютюн. Почна наистина да ме е срам. Това ли е основното занимание? Всеки ден подривате авторитета на българския депутат. И хората с много високи заплати не ни обичат\", каза Рашидов в своето заключение.\r\n\tДумите му предизвикаха лидерката на БСП Корнелия Нинова, която явно прие ″откровенията″ му като призив да си премерят благотворителността. Ето защо тя заключи, че всеки месец ще дарява 600 лева от заплатата си на нуждаещ се гражданин.\r\n\tЛидерката на левицата обяви, че дебатите в пленарната зала са били срамни. А обвинението от страна на ГЕРБ, че тя самата е участвала в 37 от 1000 гласувания, нарече \"принизяване на дебатите\". По думите на Нинова най-ясно се вижда как се работи в парламента в петък по време на парламентарния контрол, когато залата е практически празна. Отсъствието на депутатите трябвало да се санкционира с глоби, смята още социалистката.\r\n\tЙордан Цонев от ДПС също коментира казуса. \"Гласувах против, защото това е самоунижение, дори и мотивите са такива. Ако има ниско качество – наш дълг е да го повишим. Голяма част от мотивите бяха неверни\", аргументира се той.", "date": "2018.05.04", "title": "Депутатите отхвърлиха предложението на БСП да намалят заплатите и отпуските си"}
{"url": "http://www.mediapool.bg/tuitar-prizova-potrebitelite-da-smenyat-parolite-si-news278680.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tСоциалната мрежа Туитър (Тwitter) призова всички над 330 млн. потребители да променят паролите си заради проблем със сигурността на информацията. Съобщението бе разпратено около 23 часа в четвъртък.\r\n\t \r\n\tЗаради технически проблеми паролите са се оказали без необходимите средства за защита. Засега обаче няма данни да е имало достъп до тях от трета страна.\r\n\t \r\n\tКомпанията е открила \"бъг\", който е изложил на риск всички пароли, обясниха от социалната мрежа. \r\n\t \r\n\tТуитър преконвертира паролите на потребителите в т.нар. хаш - оригиналната парола се заменя с необратим уникален код, който е дълга поредица от произволни символи. Това прави разгадаването им много по-трудно. Стига да няма оригинално копие на паролата някъде в системата.\r\n\t \r\n\tКомпанията обаче е открила незащитен архив с пароли в един от сървърите си. Вътрешно разследване не е открило индикации, че хакери са пробили системата или някой е използвал този архив неправомерно, но въпреки това компанията призова потребителите си да вземат мерки. \r\n\t \r\n\tТуитър препоръчва на хората, които имат навика да използват една и съща парола, да я сменят и в другите си регистрации.  Препоръчително е в бъдеще те да прекратят тази практика и да използват оригинална парола за Туитър.", "date": "2018.05.04", "title": "Туитър призова потребителите да сменят паролите си"}
{"url": "http://www.mediapool.bg/rahoi-kakvoto-i-da-pravi-eta-nyama-da-ostane-nenakazana-news278684.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският премиер Мариано Рахой нарече съобщението на ЕТА, че се саморазпуска, \"шумотевица и пропаганда\", и се зарече да продължи преследването на екстремистите от баската сепаратистка групировка, съобщи \"Асошиейтед прес\", цитирана от БТА.\r\n\tИзявлението си той направи ден след като ЕТА обяви в открито писмо до баския народ, че е \"разпуснала напълно структурите си\".\r\n\tРахой отбеляза, че групировката не е постигнала целта си за създаване на независима държава на баските чрез насилие.\r\n\t\"Каквото и да прави или говори, ЕТА няма да намери начин да остане ненаказана\", каза Рахой.\r\n\t\"ЕТА може да обяви своето изчезване, но нейните престъпления, както и мерките на съдебната система няма да изчезнат\".\r\n\tИспанският външен министър Хуан Игнасио Соидо Алварес каза, че силите за сигурност \"продължават да преследват терористите\". \"Членовете на ЕТА не получиха нищо, след като престанаха да убиват, както няма да получат нищо и за заявлението си, че се разформироват\", подчерта той, цитиран от ТАСС.\r\n\tЗа периода на своята терористична кампания през испанския преход към демокрация от края на 70-те години на миналия век групировката уби 853-ма души, припомня АП.\r\n\tОткритото писмо бе публикувано на баския новинарски сайт naiz.eus. В него ЕТА, цитирана от \"Ройтерс\", обяви, че е \" разпуснала напълно всичките си структури\" и че \"повече няма да изразява политически позиции, да подема инициативи или да взаимодейства с други актьори\". Тя обещава занапред да се стреми към \"обединена, независима, социалистическа баскоговоряща и непатриархална баска страна, но ще преследва тези цели извън рамките на ЕТА.\r\n\tВчера в централата в Женева на Групата за разрешаване на конфликти бе прочетено второ писмо на баската сепаратистка организация, в което тя отново потвърждава, че слага край на 60-годишното си съществуване и прекратява всякаква дейност. То бе прочетено от Дейвид Харланд, изпълнителен директор на Центъра за хуманитарен диалог. В него се казва, че \"ЕТА бе родена от народа, а сега отново се разтваря в народа\". \"Ние взехме това наше последно решение, за да преминем към нова историческа фаза\", пише в писмото.\r\n\tОчаква се групировката да формализира разпускането си по време на официално събитие във Франция.", "date": "2018.05.04", "title": "Рахой: Каквото и да прави ЕТА, няма да остане ненаказана"}
{"url": "http://www.mediapool.bg/fandakova-znaela-za-zabavyane-v-rabotata-na-raion-mladost-no-ne-i-za-koruptsiya-news278682.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНикога не съм получавала сигнали за искане на пари, но съм получавала изключително много сигнали за забавено строителство. По този начин столичният кмет Йорданка Фандъкова за пореден път коментира в петък ситуацията със столичния район “Младост\", където районният кмет Десислава Иванчева е в ареста за обвинение в корупция, а посоченият от нея заместник Владимир Клисуров обяви, че не иска да бъде изпълняващ длъжността.\r\n\t“Не беше приятно това, което видяхме (при ареста на Иванчева – б.р.), за мен обаче е много тревожна ситуацията в район “Младост\" – вторият по големина в София, над 110 000 души, които вече толкова време нямат нормално административно обслужване. Това е изключително важна задача, от която, за съжаление, кметският екип абдикира\", заяви Фандъкова пред бТВ.\r\n\tТя припомни, че Клисуров е подал оставка като зам.-кмет на “Младост\", а тя може да бъде разписана само и единствено от действащия кмет, който е в ареста. Йорданка Фандъкова отново заяви, че може да е кмет на цялата Столична община, но не може да освободи Владимир Клисуров.\r\n\tПо думите й в \"Младост\" има затруднения в изпълнението на общински задачи – и то не от сега. Така СО чака повече от година актовете за общинска собственост на два отчуждени имота, които ще се използват за улици. Фандъкова посочи, че напомнителните писма за забавени преписки, издадени за \"Младост\", са средно два пъти повече, отколкото в другите райони.\r\n\t\"Г-жа Иванчева и г-н Клисуров бяха част от протестиращите граждани преди 2 години, когато започна да се строи един обект на място, където всички сме категорични, че не трябваше да се строи. Аз тогава заявих категорично, че тези проблеми трябва да се решават индивидуално, конкретно. Вместо да се решават проблемите балансирано, те се заключват в чекмеджетата\", посочи кметът и допълни, че за 2 години до \"Московска\" 33 не е стигнал нито един доклад за конкретен казус с предложение за конкретно решение.\r\n\tФандъкова коментира и публикувания в някои медии \"СРС\" разговор между Иванчева и сочения за посредник в корупционната сделка Петко Дюлгеров. В записа се говори за това, че Иванчева не е искала, а й е бил предложен подкуп от инвеститор, който \"си е опекъл работата в ГЕРБ\". Тя не е искала да вземе парите, основната част от които били за Йорданка Фандъкова.\r\n\tСтоличният кмет посочи, че е подала официално запитване в прокуратурата дали има такъв разговор в материалите по делото. Отговорът бил отрицателен.\r\n\tФандъкова опроверга и информациите, че може да подаде оставка по здравословни причини.\r\n\tКметът коментира и предстоящите ремонти в общината. По думите й най-важният проект в София за следващите години е ремонтът и разширяването на Околовръстния път от \"Младост\" до АМ \"Тракия\" и от \"Бъкстон\" до \"Люлин\".\r\n\tЗа първия участък тече обществена поръчка, финализира се проектът за втория, който е и най-тежкият. Премиерът Бойко Борисов подкрепя проекта и е готов да осигури финансирането, подчерта кметът.\r\n\tОще от 7 май ще спре движението на трамваите по ул. \"Граф Игнатиев\" в центъра, за да се направи цялостна реконструкция на района. \"Ужасно е състоянието на цялата улица в момента. Това ще бъде едно ново градско пространство, пешеходно с трамвайно движение\", посочи Фандъкова и припомни, че при забавяне изпълнителят ще се лишава от по 240 000 лв. на ден, а некачественото строителство ще доведе до санкция в размер на 1.2 млн.\r\n\tДо две седмици се започва работата по пътя през кв. \"Витоша\" до Симеоновско шосе, като под бул. \"Филип Кутев\" \"Софийска вода\" първо ще изгражда канализационен колектор.\r\n\tНа 1 юни започва работата по довършването на разширението на бул. \"Тодор Каблешков\", като стартът е можел да бъде и по-ранен, но кметът специално е поискала да се изчака завършването на най-малките ученици. От лятото ще се ремонтират трамвайните линии по част от бул. \"България\".\r\n\tНа 1 юли ще започне ремонт в \"Овча купел\" – последният участък от разширението на \"Монтевидео\". В момента се избира изпълнител за цялостна реконструкция на ул. \"Каменоделска\".\r\n\t\"Само моля за търпение, защото ще бъде трудно движението и това лято\", призова Йорданка Фандъкова.", "date": "2018.05.04", "title": "Фандъкова знаела за забавяне в работата на район \"Младост\", но не и за корупция"}
{"url": "http://www.mediapool.bg/borisov-problemat-s-mediite-e-na-sobstvenitsite-im-a-za-peevski-da-kazhe-radev-news278683.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоворейки за първата година от третия си премиерски мандат, Бойко Борисов се разграничи от всички неудобни за управлението му въпроси: ширещата се корупция, още по-влошена медийна среда, отношенията му с Делян Пеевски. В четвъртък сутринта Борисов даде пространно интервю в Нова телевизия, от което стана ясно, че той не е съгласен с искането на шефа на новата антикорупционна комисия (КПКОНПИ) .\r\n\t\r\n\t. Така министър-председатеят коментира , в който България е още по-надолу в индекса за свобода на медиите - вече на 111-о място, не само най-зле в ЕС, но и в сравнение със страните от Западните Балкани.\r\n\tНа допълнителни въпроси дали все пак това не е проблем и за държавата, премиерът повтори тезата си. И допълни:., каза премиерът, свеждайки дългогодишните проблеми със свободата на словото в България до \"две воюващи групи\", както преди ги е наричал.\r\n\tВ доклада на \"Репортери без граници\" обаче ясно се посочва, че Адресира се и въпросът с отговорностите на държавата: ; .\r\n\t\r\n\tПремиерът припомни, че е възложил на , защото \n\n\r\n\tБорисов даде такава заръка в средата на април, , че в България няма прозрачност на собствеността и на управленските решения, а институциите са неефективни., призова Борисов  дали има общи бизнес интереси с Пеевски и му разпределя обществени поръчки.\r\n\tТой коментира и доклада на Държавния департамент на САЩ, според който България остава държава със  - и България можела да напише един доклад с цитати от Доналд Тръмп как САЩ са най-корумпираната страна.\r\n\t\r\n\tВ разговора, посветен на първата година от третия му премиерски мандат, Борисов каза, че най-голямата му гордост за този период е намаляването на външния дълг:  Най-голям срам изпитвал от оттеглянето на т.нар. Истанбулска конвенция.\r\n\tСрам ме е, че не успяхме да представим Конвенцията на Съвета на Европа за превенция и борба с насилието над жени и домашното насилие по начин, по който огромна част от Европа я прие, каза Борисов.\r\n\t\r\n\tСпоред премиера управляващите е трябвало да обясняват повече, защото насилието над жени е.\r\n\tКато друга грешка Борисов посочи недобрата реакция на ГЕРБ при избухването на скандала с продажбата на ЧЕЗ. Тогава също той и министрите му били неподготвени, по думите му. Борисов направи аналогия със февруарските събития от 2013 година, когато падна първия му кабинет или, както премиерът се изрази: . Тогава протестите са били дирижирани от ДПС и БСП. Борисов не отговори на въпрос дали Волен Сидеров, който също бе част от антиправителствените протести тогава, а сега е част от управлението, също е.\r\n\tТой допълни, че много внимателно, но мълчаливо се наблюдава развитието на сделката с ЧЕЗ. Мълчанието той обясни с това, че всеки един коментар може да бъде атакуван със стотици милиони искове от страна на адвокатите на големите компании.\r\n\t, каза министър-председателят и призова обществото да даде шанс на новата комисия за борба с корупцията.\r\n\tТой коментира и първата акция на новата \"Антикорупция\" - зрелищния арест на кметицата на \"Младост\" Десислава Иванчева, заяви Борисов.\r\n\tВсе пак той застана зад действията на КПКОНПИ и главния прокурор Цацаров, обяснявайки продължителността на ареста на Иванчева с нуждата да бъдат описани \"всички банкноти и от едната и от другата страна\".\r\n\tПремиерът коментира, че вероятно има нужда да се променят законовите текстове за поемните лица, за да няма такава показност:.\r\n\tБорисов не взе страна в задочния спор между Екатерина Захариева и главния прокурор Сотир Цацаров, който нападна и нея, и правителството заради коментара й, че \"малко се прехвърлиха границите\". допълни той.\r\n\t\r\n\tБорисов не подкрепи искането на директора на КПКОНПИ Пламен Георгиев комисията да получи и правото да арестува, за да не се ангажирали толкова институции и да не ставало толкова показно.\r\n\tВ последствие Борисов коментира идеята на ЕК върховенството на правото в държавите-членки да се обвърже с еврофоновете.Аз настоявах еврофондовете да се обвържат с върховенството на закона. Ние държим да ставаме все по-добри като държава. Утре всеки един от нас може да бъде съден\", каза Борисов.\r\n\t\r\n\tБорисов коментира и изказванията на своя коалиционен партньор Волен Сидеров срещу ЕС и НАТО и посещението му в незаконно анексирания от Русия Крим. В отговорите на тези въпроси, премиерът предимно се концентрира върху президента Румен Радев.\r\n\t коментира Борисов.\r\n\tПо думите му . увери Борисов.\r\n\tПремиерът обясни разминаванията с коалиционните партньори с това, че догодина ще се проведат избори за европейски парламент и местни избори. Там всички ще отидем като отделни партии. Сидеров иска да си привлича проруски избиратели, Симеонов иска бизнеса, пушачи, хотелиери, коментира Борисов.\r\n\tНа констатацията, че досега не е имало такова разминаване в позициите, Борисов реагира: .\r\n\tСлед това Борисов отново се върна на Радев. , коментира Борисов.\r\n\tНа въпрос има ли конфликт между правителството и президента, Борисов отговори: . За да има разбирателство, разпоредил .\r\n\t, заяви Борисов.\r\n\t, коментира той по повод изказване на държавния глава преди време. Премиерът продължи с покупката на три \"Спартан\"-а:. Без оръжия били и 12-те ни \"Кугър\"-а, от които в момента летят само четири. Другите стоят на земята и са неизползваеми. Трите \"Пантер\"-а, които авиацията ни притежава, били прекалено скъпи дори за френската армия, заяви още премиерът.\r\n\t, коментира Борисов евентуалната заявка за влизане в еврозоната. Той увери, че това ще донесе само ползи за страната: . Борисов подчерта още, че България е една от малкото страни, които не са продали златото си при първия му мандат.", "date": "2018.05.04", "title": "Борисов: Проблемът с медиите е на собствениците им, а за Пеевски да каже Радев"}
{"url": "http://www.mediapool.bg/75-godini-ot-rozhdenieto-na-georgi-asparuhov-gundi-news278688.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНа 4 май България почита 75-годишнината от рождението на легендарния български футболист Георги Аспарухов – Гунди.\r\n\tТой е роден на 4 май 1943 г. и израства в столичния кв. \"Редута\". Гунди е юноша на \"Левски\" и дебютира за мъжкия състав едва 17-годишен, след което става идол на поколения левскари заради сърцатата си игра, непримирим дух и пословичното си джентълменско поведение на и извън терена.\r\n\t\r\n\tС юношеския отбор на \"Левски\" Гунди печели шампионската титла през 1960 и 1961 г. През 1960 г., когато е приет в първия отбор на \"сините\", Гунди е едва на 17 години.\r\n\tДебютира през пролетта на същата година, а първия си гол отбелязва на 28 септември срещу \"Ботев\" в Пловдив (1:1). От пролетта на 1962 до есента на 1963 г. играе именно в този отбор, тъй като отбива военната си служба, но не желае да се състезава за ЦСКА.\r\n\tСлед като се завръща в \"Левски\", печели три шампионски титли през 1965, 1968 и 1970 г. и три купи на страната през 1967, 1970 и 1971 г. Последният му мач в първенството е на 28 юни 1971 г. срещу ЦСКА (1:0), a последният му гол е на 13 юни 1971 г. срещу Етър във Велико Търново (1:1).\r\n\tЗа \"сините\" Гунди изиграва общо 199 мача, в които отбелязва 125 гола. Автор е и на хеттрик в легендарното \"Вечно дерби\" с ЦСКА през 1968 г., когато \"сините\" разгромяват съперниците си със 7:2, въпреки че \"червените\" вече са фактически шампиони.\r\n\t\r\n\tВ европейските клубни турнири Аспарухов има 12 мача и 12 гола за \"Левски\" и 6 мача и 8 гола за \"Ботев\". С пловдивския отбор достига четвъртфинал за КНК през 1963 г., когато става голмайстор на турнира с 6 попадения. Седем гдини по-късно достига тази фаза на КНК и с \"Левски\".\r\n\tАспарухов се превръща и в легенда за българския национален отбор, с който играе на три поредни световни първенства през 1962, 1966 и 1970 г. Участва и в представителния състав на България, достигнал до четвъртфиналите на европейското първенство през 1964 г. Автор е и на легендарния гол на \"Уембли\" за 1:1 през 1968 г. срещу тогавашния първи състав на Англия, който е и актуален световен шампион.\r\n\tСамо на 28 години Гунди загива на 30 юни 1971 г. в трагична катастрофа край прохода Витиня заедно със своя съотборник в \"Левски\" и националния отбор Никола Котков. В колата им загива и войник, когото двамата взимат на автостоп напът за Враца.\r\n\tПрез 1965 г. Аспарухов е избран за спортист номер 1 и футболист номер 1 на България, печели приза за голмайстор на А група и заема осмо място в класацията за \"Златната топка\". През 1999 г. посмъртно е обявен за най-добрия български футболист за ХХ век, а през 2014 г. посмъртно бе награден с орден \"Стара планина\" първа степен от тогавашния президент Росен Плевнелиев.\n\n\r\n\tПо повод 75-годишнината на Гунди \"Левски\" организира в петък серия събития около клубния стадион, носещ името на \"синята\" легенда. Кулминация на програмата, отбелязваща годишнината, е шампионатният мач с \"Ботев\", за който в София пристигат седмина от бившите съотборници на Георги Аспарухов в пловдивския клуб. В памет на Гунди екипите на \"Левски\" през следващия сезон ще носят неговия лик.", "date": "2018.05.04", "title": "75 години от рождението на Георги Аспарухов – Гунди"}
{"url": "http://www.mediapool.bg/bezplatni-pregledi-za-rak-na-kozhata-v-spetsializiranata-bolnitsa-po-onkologiya-news278685.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетската специализирана болница за активно лечение по онкология (УСБАЛО) се присъединява към Европейския ден за борба с меланома - Евромеланома. Тази година той ще се проведе на 16 май. По този случай в лечебното заведение се организират безплатни прегледи за рак на кожата. \r\n\tТе ще се проведат от 9 часа до 12 часа без предварително записване в кабинет 128 на Диагностично консултативния блок на болницата. Прегледите се осъществяват от екипа на доц. Красимир Киров, началник на Клиниката по дерматология. Всеки желаещ може да ги посети, като за целта не е нужно и направление от здравната каса.\r\n\tВсяка година около 38 000 са новите случаи на онкологични заболявания по данни на Националния раков регистър, приблизително 5000 от тях са туморите на кожата.\r\n\tНай-честите диагнози сред тях са базоцелуларен и спиноцелуларен карцином, а най-злокачественият вид кожен тумор е малигнения меланом. Рискови за развитие на рак на кожата са хората със светла кожа, с руси и червеникави коси. Също така онези, при които са налице диспластични невуси – бенки, които са на нивото на кожата, с неравномерно очертание и оцветяване. Промяната на размера и цвета на \r\n\tбенките обикновено е първи признак на израждането им.\r\n\tИзложени на опасност от развитие на рак на кожата са и хората, които имат в родословието си един или повече кръвни роднини с доказан меланом. \n\n\r\n\tДруга рискова група са работещите на открито, които остават изложени продължително време на пряка слънчева светлина без защитно облекло. Също така хората, които обичат горещите и слънчеви курорти. Слънцето може да бъде опасно и във високите планини през зимата, тъй като ултравиолетовото лъчение е налично и тогава.\r\n\tПрепоръчително е повишено внимание и към пациентите с псориазис, които са подложени на терапия с ултравиолетови лъчи. Ако се притеснявате за здравословното си състояние, не отлагайте консултацията със специалист.", "date": "2018.05.04", "title": "Безплатни прегледи за рак на кожата в Специализираната болница по онкология"}
{"url": "http://www.mediapool.bg/mz-vavezhda-nova-tehnologiya-za-diagnostika-na-darenata-krav-news278686.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването подготвя проект за пилотно въвеждане на NAT технология в Националния център по трансфузионна хематология и в държавното дружество \"Бул Био“. Проектът ще е част от националните програми, подпомагащи развитието на научните изследвания към Министерството на образованието и науката, а индикативната му стойност е 2 млн. лв.\r\n\tПредвидено е да бъдат закупени апарати от висок клас за извършване на NAT диагностика на дарената кръв, с необходимите за нея реактиви и софтуерно осигуряване.\r\n\tNAT технологията за диагностика на дарената кръв е най-точният известен на науката метод за изследване на кръвта за вирусите на хепатит В, С, ХИВ и други инфекции. Към момента кръвта се изследва по така наречения \"серологичен метод\". Разликата между двата подхода е в по-високата чувствителност и прецизност на NAT технологията. При нея прозоречният период, в който е налице инфекция, но тя е без клинична проява и не може де бъде констатирана, е в рамките само на няколко дни. При серологичните изследвания периодът е по-дълъг и трае близо месец.\r\n\tМинистерството на здравеопазването ще изготви единна методика и процедура за въвеждането и прилагането на технологията в трансфузионната система на Република България. Предвижда се и провеждане на обучение на специалистите, които ще работят с високотехнологичната апаратура.", "date": "2018.05.04", "title": "МЗ въвежда нова технология за диагностика на дарената кръв"}
{"url": "http://www.mediapool.bg/bez-nobelova-nagrada-za-literatura-tazi-godina-zaradi-shumen-seks-skandal-news278690.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tТази година няма да бъде присъдена Нобелова награда за литература. Решението беше взето заради шумния секс скандал, който връхлетя Шведската академия, която връчва приза. \r\n\t\r\n\t\t \r\n\t\r\n\t\tОт академията съобщиха, че решението се дължи на това, че \"в целия свят е намаляло доверието\" към институцията. Догодина обаче ще бъдат връчени две награди едновременно - за 2018 и 2019 година, предадоха световните агенции.\r\n\t\r\n\t\t \r\n\t\r\n\t\tСкандалът се заради Жан-Клод Арно - фотограф, роден във Франция. Той е водеща фигура в културните среди на Швеция и съпруг на поетесата Катарина Фростенсон, която е член на Академията. 18 жени повдигнаха обвинения срещу Жан-Клод Арно в сексуални посегателства. \r\n\t\r\n\t\t \r\n\t\r\n\t\tВпоследствие осем членове на Шведската академия подадоха оставки. Сред тях бяха Фростенсон и Сара Даниус, първата жена в историята на организацията, заемала поста постоянен секретар.\r\n\t\r\n\t\t \r\n\t\r\n\t\tВ опит за разрешаване на скандала кралят на Швеция Карл XVI Густав дори промени устава на Шведската академия,позволявайки на членовете ѝ да се оттеглят по собствено желание. \r\n\t\r\n\t\t \r\n\t\r\n\t\t\r\n\t\t\tЕдинственият подобен случай е през 1989 г., когато аятолах Хомейни отправя призив за смъртта на Салман Рушди заради публикуването на \"Сатанински строфи\", а от литературната комисия, която номинира лауреатите за Нобелова награда, не реагират. Тогава трима от съдиите подават оставка в израз на възмущението си, но тя бива отхвърлена.\r\n\t\t\r\n\t\t\t \r\n\t\r\n\t\r\n\t\tПредишният път, когато не е била връчена Нобелова награда за литература е било по време на Втората световна война - през 1943-та година. \r\n\t\r\n\t\t \r\n\t\r\n\t\tШведската академия е основана през 1786 г. от крал Густав Трети. Съставът ѝ наброява 18 членове, които се избират пожизнено.\r\n\t\r\n\t\t \r\n\t\r\n\t\tМиналата година с Нобеловата награда за литература бе британският писател от японски произход Кадзуо Ишигуро. \r\n\t\r\n\t\t \r\n\t\r\n\t\t\r\n\t\t\tНобеловата награда за литература се връчва от 1901 година. В устава на Нобеловия комитет пише, че \"литература е не само белетристиката, но и други произведения, които по форма или стил се явяват литературни ценности\".", "date": "2018.05.04", "title": "Без Нобелова награда за литература тази година заради шумен секс скандал"}
{"url": "http://www.mediapool.bg/zabranyava-se-dvizhenieto-na-kamioni-po-osnovnite-patishta-v-stranata-news278691.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвижението на камиони по магистралите и основни пътища в страната се забранява в петък от 16 до 20 часа. Причината е очакваният интензивен трафик след края на последния работен ден преди трите почивни дни около Гергьовден.\r\n\tСъщата забрана за движение на камиони над 12 тона ще важи и на 7 май за времето от 14 до 20 часа, съобщиха от Агенция \"Пътна инфраструктура\".\r\n\tЗабраната не важи за камионите, които превозват бързоразвалящи се храни и товари на температурен режим, живи животни и опасни товари.\r\n\tОт пътната агенция напомниха шофьорите да карат внимателно и със съобразена скорост, да не предприемат резки маневри и да спазват въведените ограничения, сигнализацията и указанията на Пътна полиция.\r\n\tЗа улеснение на трафика на изхода на София през Владая традиционно са обособени две ленти за излизащите от столицата в посока Перник и магистрала \"Струма\". На 7 май двете ленти ще са в посока София.\r\n\tОт Пътна полиция обявиха, че максимален брой техни служители ще следят за спазването на правилата за движение по пътищата през почивните дни. До неделя продължава и акцията за неплатени глоби. При нея шофьорите се спират и ако имат електронни фишове, те им се връчват на място. Ако пък не са си платили глобите, остават без книжка.\r\n\tПрез почивните дни пътните полицаи традиционно ще проверяват и за шофиране след употреба на алкохол и наркотици.", "date": "2018.05.04", "title": "Забранява се движението на камиони по основните пътища в страната"}
{"url": "http://www.mediapool.bg/predotvrateno-e-izostavyaneto-na-165-detsa-za-tri-mesetsa-news278692.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t165 деца останаха със семейства си с помощта на фондация “За Нашите Деца“, съобщиха в петък от организацията.\r\n\tПрез първите три месеца на година тя е подкрепила 22 новородени деца и техните родители . Благорадерие на работата по програма “Предотвратяване на раздялата на новородени“ 14 бебета не постъпиха в институция и днес се радват на любовта и грижата на родните си семейства.\r\n\tЕкспертите на фондацията в София и Пловдив подкрепиха и 151 многодетни семейства, семейства живеещи в бедност, родители с увреждания или зависимости, семейства на новородени с увреждания или здравословен проблем, както и семейства на недоносени бебета.\r\n\t, съобщиха от организацията.\r\n\tЕдно от семействата, на които е помогнала фондацията да не се разделят, е това на Лъчезара. Малката се появява на бял свят много мъничка – под 2 килограма. Тя е първото момиченце в семейството на Кирил и Мария, родители на още 3 момчета.\n\n\r\n\tЕкипът от Център за обществена подкрепа “Св. София“ научил за проблемите в семейството, когато от болницата ги уведомили, че Мария си е тръгнала уплашена и без детето.\r\n\t, разказаха от “За Нашите Деца“.\r\n\tКирил и Мария са били включени в програмата “Семейна подкрепа за сигурна грижа“, чрез която получават съвети и насоки как да се грижат по-добре за момиченцето.", "date": "2018.05.04", "title": "Предотвратено е изоставянето на 165 деца за три месеца"}
{"url": "http://www.mediapool.bg/do-idvaneto-na-karakachanov-chlenstvoto-ni-v-nato-bilo-zagubeno-vreme-news278693.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът и военен министър определи на Веселин Марешки да бъде организиран референдум за излизането от НАТО като \"евтин пиар\". \r\n\t \r\n\t\"Впечатлил се е човекът - за пръв път се среща си решава по стар български обичай да се направи пред чужденците на много велик\", каза Каракачанов пред БНТ. \r\n\t \r\n\t\"По Закона за референдумите на референдуми се подлагат договори, какъвто е Вашингтонският договор за членство в НАТО, преди те да бъдат сключени и ратифицирани. В този свят, в който живеем и става все по-опасен, НАТО плюс или минус е? За да няма подобни спекулации като сега, аз бях един от хората, които смятаха, че е хубаво през 2003 г. да направим допитване до гражданите и да видим какво искат. България е член на НАТО, плаща си членския внос. В този свят, в който живеем, мисля, че тази колективна форма на сигурност е в полза\", смята вицепремиерът.\n\n\r\n\t \r\n\t\"Друг е въпросът, че 14 години сме в НАТО и първите 12 от тях беше загубено много време, вместо да се модернизираме и да запълним празнотите в нашите отбранителни способности\", отбеляза военният министър без излишна скромност. \r\n\t \r\n\tОценката му е индиректна критика и към предишните две правителства начело с Бойко Борисов. \r\n\t \r\n\tПо думите му при конфликтите на Балканите изказвания като тези на Марешки са несериозни. \r\n\t \r\n\t\"При една такава ситуация да излизаш с тезата, че не ни трябва оръжие и пари за отбрана - няма нормална държава, която няма армия. Това е несериозно\", каза Каракачанов. \r\n\t \r\n\tНа този фон заместникът на Каракачанов в МО – Атанас Запрянов, коментира, че  \"ЕС трябва да остане глобален фактор на стабилност и да постигне военната си автономност\".\r\n\t \r\n\tЗам.-министърът каза, че за нова европейска отбранителна идентичност са необходими средства от страна на ЕС и посочи, необходимостта от избягване на дублирането на ресурси и усилия между НАТО и ЕС.", "date": "2018.05.04", "title": "До идването на Каракачанов членството ни в НАТО било \"загубено време\""}
{"url": "http://www.mediapool.bg/kakvo-mozhe-da-napravi-iran-ako-tramp-iztegli-sasht-ot-yadrenata-sdelka-5-stsenariya-news278694.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаква се президентът Доналд Тръмп да изтегли САЩ от споразумението за иранската ядрена програма на 12 май. Техеран подписа Съвместния всеобхватен план за действие с Китай, Франция, Германия, Русия, Великобритания и САЩ през 2015 г. \r\n\t \r\n\tИран се съгласи да ограничи ядрената си програма в замяна на вдигане на някои санкции. Изтеглянето на САЩ обаче вероятно ще потопи сделката. Ако това се случи, Иран може да отвърне, като подкопае интересите на Вашингтон и на неговите съюзници в Близкия изток.\r\n\t \r\n\tЕто няколко възможни сценария:\n\n\r\n\t \r\n\t\r\n\t \r\n\tКогато \"Ислямска държава\" превзе голяма част от Ирак през 2014 г., Иран бързо подкрепи Багдад. Иран оттогава помогна във въоръжаването и подготовката на хиляди шиитски бойци в Ирак. Тези Сили за народна мобилизация са също една значима политическа сила.\r\n\t \r\n\tАко сделката се провали, Иран може да насърчи фракции в Силите за народна мобилизация, които искат САЩ да напуснат Ирак, да засилят словесните, а може би и военните атаки срещу американските сили.\r\n\t \r\n\tТова може да се изрази в ракетни и минометни атаки или в атаки със заложени край пътя бомби, които не са пряко свързани с конкретна шиитска милиция, което ще позволи на Иран да отрече, че е променил позицията си за избягване на директен контакт с американските сили в Ирак.\r\n\t \r\n\t\r\n\t \r\n\tИран и паравоенни съюзници като ливанското шиитско движение Хизбула участват в сирийската война от 2012 г. Иран въоръжи и обучи хиляди шиитски паравоенни бойци, които да подкрепят правителството. Израел каза, че Иран е набрал най-малко 80 000 шиитски бойци.\r\n\t \r\n\tИранското присъствие в Сирия вкара за първи път Техеран в директен конфликт с Израел с поредица от привлекли вниманието сблъсъци през последните месеци. Израелски представители казват, че никога няма да оставят Техеран или Хизбула да установят постоянно военно присъствие в съседна Сирия.\r\n\t \r\n\tАко ядрената сделка се провали, Иран ще има малко стимули за възпиране на съюзническите шиитски милиции в Сирия да извършат атаки срещу Израел.\r\n\t \r\n\tИран и силите, които контролира в Сирия, могат също така да причинят проблем на около 2000-те американски военни, разположени в Северна и Източна Сирия в подкрепа на бойците, предвождани от сирийските кюрди.\r\n\t \r\n\tВисш съветник на иранския върховен лидер каза през април, че се надява, че Сирия и нейните съюзници ще изгонят американските военни от Източна Сирия.\r\n\t \r\n\t\r\n\t \r\n\tПрез 2006 г. Хизбула води 34-дневна гранична война с Израел. Според израелски и американки представители Иран сега помага на Хизбула да строи предприятия за производството на ракети с прецизно насочване или да оборудва ракети с голям обсег със системи за прецизно насочване.\r\n\t \r\n\tИзраелските сили на няколко пъти атакуваха Хизбула в Сирия, където групата предвожда много от съюзническите на Иран шиитски милиции. Риториката между Израел и Иран ескалира през последните дни. Въпреки че Хизбула и Израел казаха, че не са заинтересувани от конфликт, напрежението може лесно да се разрасне в нова ливанска война.\r\n\tХизбула каза миналата година, че всяка война, водена от Израел срещу Сирия и Ливан, може да привлече хиляди бойци от други страни, в това число Иран и Ирак, намеквайки, че шиитски милиции може да дойдат в Ливан, за да помогнат на Хизбула.\r\n\t \r\n\tХизбула е също значима политическа сила в Ливан и може да укрепи позициите си на изборите на 6 май. За момента групата работи с политическите си опоненти, по-специално премиера Саад Харири, който е подкрепян от западните правителства.\r\n\t \r\n\tАко ядрената сделка обаче се провали, Иран може да упражни натиск върху Хизбула да изолира противниците си, нещо, което според експерти по развитието, може да дестабилизира Ливан.\r\n\t \r\n\t\"Хизбула буквално контролира ливанската политика\", казва Хилал Хашан, професор по политически изследвания в Американския университет в Бейрут. \"Ако те направят това, то ще бъде очевиден повод за безпокойство\", допълва той.\r\n\t \r\n\t\r\n\t \r\n\tИран никога не призна директна военна намеса в Йемен. САЩ и саудитските представители обаче казват, че Иран доставя на бунтовниците хуси ракети и други оръжия. Хусите изстреляха ракети по Рияд и саудитски петролни обекти, казвайки, че отвръщат така на въздушните удари по Йемен.\r\n\t \r\n\tИран и Саудитска Арабия са вкопчени в регионална борба за власт. Поддръжници на иранската ядрена сделка казват, че тя е предотвратила този конфликт да се превърне в открита война. Ако сделката се провали, Иран може да увеличи подкрепата си за хусите, вероятно предизвиквайки военен отговор от Саудитска Арабия и съюзниците й от Залива, като Обединените арабски емирства.\r\n\t \r\n\t\"Не изключвам иранска подкрепа за хусите\", казва Хашан.\r\n\t \r\n\t\r\n\t \r\n\tИран също има опции, пряко свързани с ядрената му програма. Ирански представители казаха, че една от опциите, която проучват, е изтегляне напълно от Договора за неразпространение на ядреното оръжие (ДНЯО) - споразумение, предназначено да спре разпространението на ядрените оръжия. Върховният лидер аятолах Али Хаменей каза, че страната не е заинтересувана от разработването на ядрени оръжия. Но ако Иран се изтегли от ДНЯО, това ще бие тревога в глобален план.\r\n\t \r\n\t\"Това, разбира се, ще бъде катастрофален курс за Ислямската република, тъй като тя ще се окаже изолирана\", казва Али Алфоне, високопоставен експерт в Атлантическия съвет.\r\n\t \r\n\tДори ако Иран не се изтегли от ДНЯО, той каза, че вероятно ще увеличи обогатяването на уран, строго ограничено съгласно ядрената сделка, за да бъдат успокоени страховете, че той може да бъде използван като материал за атомна бомба. Съгласно настоящата сделка нивото на обогатяване на уран от Иран трябва да остане около 3.6 процента. Иран спря да произвежда обогатен на 20 процента уран и предаде по-голямата част от запасите си като част от споразумението от 2015 г. \r\n\t \r\n\tУранът, обогатен до 20 процента, е отвъд 5-те процента, които обикновено се изискват за захранване на атомни централи, въпреки че е доста под високо обогатения уран, или обогатен на 80 или 90 процента - степента, необходима за атомна бомба.\r\n\t \r\n\tТази седмица ръководителят на Иранската организация за атомна енергия Али Акбар Салехи каза, че Иран е способен да обогати уран до по-високо ниво от това отпреди сделката.\r\n\t \r\n\tДействията на Иран може да бъдат повлияни от степента, до която останалите страни по договора реагират на американското изтегляне, казват анализатори.\r\n\t \r\n\tТова ще зависи: от степента, в която Франция, Германия и Великобритания настояват, че техните компании могат да продължават да правят бизнес с Иран по силата на едно международно споразумение, утвърдено единодушно от Съвета за сигурност на ООН; от нивото на дипломатическа подкрепа за Иран от Русия, нейния партньор в Сирия; и от това колко много Китай иска да привлече Иран в своята инициатива за външна търговия и инвестиции \r\n\t \r\n\t\r\n\t \r\n\tЩе бъде тест на твърдостта на волята, ако администрацията на Тръмп възстанови санкциите и заплаши нарушителите с изключване от банковата система на САЩ. От другите страни по договора само Китай, най-големият купувач на ирански петрол, би бил способен да пренебрегне такива американски действия.", "date": "2018.05.04", "title": "Какво може да направи Иран, ако  Тръмп изтегли САЩ от ядрената  сделка (5 сценария)"}
{"url": "http://www.mediapool.bg/stroezhi-varhu-dyuni-i-zameneni-gori-predvizhda-planat-na-tsarevo-news278711.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтроителство върху защитени дюни и гори, придобити от инвеститори след прословутите заменки по времето на тройната коалиция, предвиждат измененията в общия устройствен план на Царево. За това алармира коалицията от неправителствени организации и граждански групи \"За да остане природа в България\" в петък.\r\n\tЕкоорганизациите са внесли отрицателни становища по доклада за оценка на степента на въздействие на измененията на общия устройствен план на община Царево по процедурата за оценка за съвместимост с местата от европейската екологична мрежа \"Натура 2000\". Крайният срок за внасяне на становища изтича на 4 май.\r\n\tПромени в общия устройствен план на община Царево предвиждат нови 83 хектара от природен парк \"Странджа\" да бъдат застроени. Най-драстично , къмпинги и хотели в селата Резово (106%), Синеморец (54%), Варвара (33%), както и общо по крайбрежната ивица на общината (22%).  Срещу тях  и гостите на Синеморец на 1 май.\r\n\tСпоред неправителствени организации екодокладът показва редица зони за потенциално застрояване, които представляват проблем както за биоразнообразието, което се опазва в защитена зона \"Странджа\", съвпадаща с едноименния природен парк, така и за местния туристически бизнес.\r\n\tОт гледна точка на биоразнообразието най-сериозният проблем е предвидената урбанизация на земеделски земи и горски територии в крайбрежната част на защитената зона. Те са място за почивка при миграцията на втория по значимост миграционен път в Европа - \"Виа Понтика\" и местообитание за редица видове бозайници, птици, влечуги и земноводни, както и ценни растителни видове, посочват от \"За да остане природа в България\".\r\n\t \r\n\tСпоред тях екодокладът не е оценил редица въздействия като заустването на води в Черно море, разполагането на преместваеми обекти по плажа, светлинното замърсяване.\r\n\t \r\n\tПланът, в нарушение на Закона за горите, предвижда урбанизация на горски имоти, придобити чрез замяна с държавни имоти в землището на село Лозенец, посочват от \"За да остане природа в България\".\r\n\t \r\n\tСпоред тях планът, в нарушение на чл. 17а на Закона за устройство на Черноморското крайбрежие, предвижда урбанизация, строителство, промяна на предназначението върху подвижни (бели) дюни, неподвижни дюни с тревна растителност (сиви дюни) и облесени дюни в имоти, отбелязани в специализираните карти на Агенцията по кадастъра на дюните в землището на село Лозенец.\r\n\t \r\n\tЮжното черноморско крайбрежие е един от трите основни биокоридора за проникване на средиземноморски видове животни в страната. Предвид специфичните характеристики на района, той е най-тесният, ограничен от една страна от Черно море и от друга от горските местообитания в Странджа. В тази тясна ивица е концентрирано значително видово богатство и е едно от най-значимите важни места за редки растителни съобщества, растения и животни в България, посочват екоорганизациите.\r\n\tСпоред тях експертите, които са го изготвили екооценката, изобщо не са отчели значимостта на тези крайбрежни територии, а са оценявали загубата на площи единствено на ниво зона, която е с голяма площ. По тази причина и засегнатите проценти изглеждат ниски.\r\n\t \r\n\tЗастрояването ще засегне драстично пейзажа и ще възпроизведе проблемите, които вече срещаме в други части на българското Черноморие - свръхпредлагане на легла, загуба на бизнес за местните хора, замърсяване на морската акватория и брега и подлагане на изпитание на цялата обслужваща местното население инфраструктура - вода, ток, канализация, проблеми със сигурността поради многократно увеличения трафик на хора, които в пъти превъзхождат по брой местното население, предупреждават от \"За да остане природа в България\".\r\n\t \r\n\tТе съобщават, че в представената за обществени консултации информация липсват съществени части от проекта за общ устройствен план на община Царево, които са задължителни по закон и задания. Липсващата текстова и картна информация не позволява обществеността да се запознае с изисканите от закона пределно допустими рекреационни капацитети на курортите, ваканционните селища и вилните зони. В картния материал липсват и задължителните елементи на новопредвидената транспортна техническа инфраструктура.\r\n\t \r\n\tТака както екоминистерството тълкува наредбите, обществените консултации по доклада за екологичната оценка предстоят, така че обществеността ще може още веднъж да каже своето становище по проекта за общ устройствен план на община Царево, констатират от \"За да остане природа в България\".", "date": "2018.05.04", "title": "Строежи върху дюни и заменени гори предвижда планът на Царево"}
{"url": "http://www.mediapool.bg/germanskiyat-voenen-ministar-prizova-ot-sofiya-za-nova-evropeiska-otbrana-news278712.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейците трябва да реорганизираме начина, по който се отбраняваме, заяви министърът на отбраната на Германия Урсула фон дер Лайен, която участва в международната конференция \"Към изграждане на нова европейска отбранителна идентичност\" в София. \r\n\t \r\n\tНаправихме първите крачки към създаване на европейски отбранителен съюз, той не е конкурент, а допълва НАТО, посочи тя. По думите й НАТО винаги остава колективната отбрана без съмнения, а ЕС никога няма да се превърне във военен съюз сам по себе си. Но ЕС трябва да започне да действа в зони и области, в които има свързани с Европа проблеми, посочи тя, давайки за пример Африка.\r\n\t \r\n\tГерманският министър на отбраната се спря върху Постоянното структурирано сътрудничество в областта на отбраната - ПЕСКО. Страните членки поеха ангажименти да се работи заедно по проекти, в момента имаме 17 проекта по ПЕСКО, отделните проекти не са задължителни за всяка държава, Германия например участва в 4 от тях, отбеляза Урсула фон дер Лайен. \n\n\r\n\t \r\n\tПо думите й тези 17 проекта са само началото и сега трябва да им се вдъхне живот. Това, по думите й, е един от основните въпроси, които министрите на отбраната от ЕС ще разгледат днес и утре на срещата си в София.\r\n\t \r\n\tГерманският министър на отбраната се спря също върху процеса на планиране /CARD/. В началото на изказването си тя посочи с примери фрагментираността на държавите в Европа с многото различни типове военна техника като танкове и самолети, в сравнение с тези в САЩ. Необходимо е да е прозрачно кой какво ще прави, кой къде има пропуски, посочи министърът във връзка с планирането. Като европейски съюз за отбрана можем да планираме заедно, да се развиваме заедно, да купуваме тези системи на бъдещето, добави тя. \r\n\t \r\n\tУрсула фон дер Лайен изтъкна, че е необходима пълна прозрачност спрямо държавите членки на НАТО, които не са членки на ЕС. Министърът говори също и за Европейския фонд за отбрана. За първи път ще имаме перо \"отбрана\" в европейският бюджет, това е европейският отбранителен фонд, каза тя.", "date": "2018.05.04", "title": "Германският военен министър призова от София за нова европейска отбрана"}
{"url": "http://www.mediapool.bg/patsienti-preduprezhdavat-za-kriza-s-medikamenti-za-hiv-news278709.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ София е изчерпан ключов медикамент, който е в основата на антиретровирусната терапия на близо 700 пациенти с ХИВ, сигнализираха в петък от Националната пациентска организация (НПО). В нея са постъпили сигнали от пациенти, носители на вируса, на които не са били изпълнени месечните рецепти.\r\n\t, заявиха от НПО.\r\n\tСлужители на болницата потвърдиха, че пред аптеката е имало различно от обичайното струпване на хора и лечебното заведение действително изпитва недостиг на медикаменти.\r\n\tВ началото на седмицата , че процедура по обжалване в Комисията за защита на конкуренцията (КЗК) може да остави 700 пациенти с ХИВ без лекарства и призоваха за спешно разглеждане на жалбите.\r\n\t на здравното министерство се обжалват в КЗК от дистрибуторите и  .\n\n\r\n\tОт Министерството на здравеопазването преди два дни, че липси на лекарства няма да има, тъй като жалбите засягат само 4 от от общо 32 позиции и е създадена организация за набавянето им, включително чрез открита ускорена процедура, преразпределяне на налични количества. Поискало е и съдействие от дистрибутори и фармацевтични компании, за да не се допуска криза.\r\n\tЗасега от МЗ нямат коментар за актуалната ситуация в София.\r\n\tВъпреки уверенията на министерството, пациентите са обезпокоени, че вече се е стигнало до недостиг и са скептични, че предприетите действия ще дадат бърз резултат.\r\n\tОт НПО обясниха, че след изчерпването на медикамента, описван като “гръбнак” на антиретровирусната терапия, лекарите в отделението по ХИВ в София са били поставени в ситуация да преминат към раздаването на таблетки от два други медикамента, които са съставни на липсващото хапче.\r\n\t“, посочват от организацията.\r\n\t, заявиха от НПО.", "date": "2018.05.04", "title": "Пациенти предупреждават за криза с медикаменти за ХИВ"}
{"url": "http://www.mediapool.bg/galap-kabinetat-borisov-3-poluchava-otsenka-371-za-parvata-si-godina-news278689.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДобър (3.71) е оценката на кабинета “Борисов 3” една година след идването му на власт. Това показват данните от независим телефонен сондаж на “Галъп интернешънъл” сред 1000 пълнолетни българи.\r\n\tВ индивидуалните “Оценки за членовете на кабинета” премиерът Бойко Борисов отсъства, а най-високо класиран е вицепремиерът Томислав Дончев, който обаче също остава далеч от оценка “Много добър” – анкетираните му “пишат” 4.33.\r\n\tСпоред авторите на сондажа това е “признание за експертния му образ и балансиран политически подход” и е оценен сред по-широка политическа база в дясно-център.\r\n\tНад 4 имат още двама министри – ресорният по европредседателството Лиляна Павлова (4.12) и финансовият Владислав Горанов (4.02).\r\n\tСледват коалиционните партньори Красимир Каракачанов и Валери Симеонов, енергийният министър Теменужка Петкова, туристическият Николина Ангелкова и строителният Николай Нанков.\n\n\r\n\tКлючови ресори като външната политика, образованието и правосъдието са със зле оценени министри, които едва минават “Добър (3.50)”. Като цяло, повечето министри са с по-ниска от средната за кабинета оценка.\r\n\tНа дъното на класацията са спортният министър Красен Кралев (3.47), министърът на земеделието Румен Порожанов (3.41), социалният Бисер Петков (3.36) и здравният Кирил Ананиев (3.35).\r\n\tОт “Галъп интернешънъл” отбелязват, че най-ниски са оценките в най-невралгичните сектори.\r\n\tА именно там трябва да се правят болезнени реформи, за които е нужно доверие в министъра.", "date": "2018.05.04", "title": "\"Галъп\": Кабинетът \"Борисов 3\" получава оценка 3.71 за първата си година"}
{"url": "http://www.mediapool.bg/arestant-pochina-v-politseiskoto-upravlenie-v-troyan-news278714.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадържан за шофиране след употреба на алкохол е починал в сградата на Районното полицейско управление в Троян, съобщиха от ловешката полиция.\r\n\t\r\n\t34-годишният мъж е бил задържан около 21.00 часа в четвъртък, след като катастрофирал с колата си в Априлци.\r\n\t\r\n\tПри теста с дрегер, изследването е показало 3.55 промила алкохол. Вероятната причина за смъртта му не се уточнява. По случая е образувана вътрешна проверка.", "date": "2018.05.04", "title": "Арестант почина в полицейското управление в Троян"}
{"url": "http://www.mediapool.bg/usloviyata-v-psihiatriite-v-bulgaria-nechoveshki-i-unizitelni-news278715.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУсловията в българските психиатрии са нечовешки и унизителни, констатира доклад на Комисията срещу изтезанията към Съвета на Европа, представен в петък.\r\n\tПредставителите на комитета, посетили домове за психично болни у нас, констатират тотална липса на чистота. Отбелязват и, че се налага горчивият извод, че хората там са забравени от държавата.\r\n\tПри посещение в психиатрията в Раднево пратениците са установили множество оплаквания от заплахи и физическо насилие над болните. Българските власти са призовани да предприемат мерки за запълване на недостига от служители в тази и подобни други институции в страната.\r\n\t\"Помещенията в посетените психиатрични болници - в Раднево и Севлиево, бяха частично разрушени, голи, без зачитане на личното пространство и право на личен живот\", се казва в доклада.\r\n\tКато най-плачевно е описано положението в заключените отделения, където повечето пациенти са били ограничени в достъпа си до чист въздух, а понякога дори не са можели да излизат навън седмици наред.\r\n\t\"От делегацията беше установено, че невъзможността за наемане на санитари в психиатричната болница в Раднево води до неприемливата практика да се наемат редица пациенти от мъжкото отделение, които да действат като санитари в болницата, включително да помагат на персонала да контролира и ограничава други пациенти\", допълват наблюдателите.\r\n\tСред останалите посетени домове са били тези в Твърдица и Радовец и домове за хора с умствени увреждания в Батошево, Качулка и Твърдица. Единствено в дома в Батошево наблюдателите не са получили сведения за насилие над пациенти, като в Твърдица и Радовец дори имало данни, че психично болни са бити с пръчки.\r\n\t\"В контекста на констатациите комитетът е много загрижен да научи за смъртта на 30-годишен мъж в дома в Твърдица през септември 2017 г. При липса на аутопсия делегацията поиска от българските власти ефективно да разследват обстоятелствата около него и причините за тази смърт. Според българските власти на 13 декември 2017 г. Сливенската окръжна прокуратура е образувала досъдебно производство за разследване на престъпление по чл. 124, ал. 1 от Наказателния кодекс\", се казва още в доклада.\r\n\tВ центъра за задържане на чужденци в Любимец пратениците на комисията са получили оплаквания от неуважително отношение и са установили много лоши материални условия. Недостатъчен е бил достъпът до здравни грижи, липсвали са преводачи и подходяща храна, както и играчки и дрехи за децата там.\r\n\tПо отношение на условията в затворите, които от години са подложени на сериозни критики от Европа, в доклада на комисията е констатирано слабо подобрение, но с уточнението, че служителите в тези институции все още са недостатъчно.\r\n\tВ доклада се отчита подобрение на условията в местата за полицейско задържане, но се отбелязва и че оплакванията за физическо насилие там продължават. Допълва се, че не са били приложени препоръките за осигуряването на задържаните на достъп до адвокат и лекар.\r\n\tВ местата за изтърпяване на наказания се отчита подобрение по отношение на материалната обстановка, но се отбелязва липсата на чистота и наличието на паразити дори там, където обзавеждането е ново.\r\n\tКорупцията е все така сериозен проблем и служителите в затворите остават в основата на внасяните незаконно предмети, пише в доклада. Допълва се, че жалбите за лошо отношение от страна на служителите към затворниците намаляват, но продължава насилието между лишените от свобода. Настоява се за осигуряването на необходимите здравни грижи за затворниците.\r\n\t\"Както се наблюдава при предишни посещения, служителите в затворите, изглежда, са основният източник на контрабанда, която влиза в затворите. Освен това делегацията отново получи твърденията, че някои служители са поискали плащания по въпроси като положителна оценка на поведението на затворниците и осигуряване на работно място\", констатират европейските наблюдатели.\r\n\tОт комитета определят и като напълно неприемлива ситуацията в ареста в Сливен и в сградата в Софийския затвор, където са задържани чужденци. След посещението българските власти информирали, че е започнало обновяване на помещенията в Софийския затвор, което трябва да завърши през август тази година. А за ареста в Сливен имало обявена тръжна процедура за изграждане на нова сграда.", "date": "2018.05.04", "title": "Условията в психиатриите в България – нечовешки и унизителни"}
{"url": "http://www.mediapool.bg/raboteshtite-v-zakasalata-bolnitsa-v-lovech-poluchavat-yanuarskite-si-zaplati-news278713.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването осигури средства за изплащане на януарските заплати на работещите в закъсалата Ловешка болница, които те ще получат в петък. Въпреки това медиците отново излязоха на протест и блокираха една от основните улици в града, съобщи БНР. \r\n\tБолницата е затънала в дългове заради дългогодишно лошо управление и източване чрез неизгодни договори с частни структури, като здравното министерство изготви оздравителен план, предвиждащ съкращаване на легла и администрация.\r\n\tЛовешките медици продължават да настояват за \"трайно решаване на проблема\", каквото очевидно не виждат в оздравителния план.\r\n\tЛипсата на пари в болницата принуждава много от тях да напускат. Заради недостиг на персонал може да бъдат затворени още отделения, предупредиха протестиращи. \r\n\t\"Колегите масово напускат. Няма как да си изхранят семействата. Остават единствено пенсионери, които все пак разчитат на някакъв страничен доход. Най-вероятно чакат да се самозакрие. Без пари не се издържа. Може да издържим още 5 месеца без заплати, но някой да дойде и да каже: \"Тази болница ще я има. Персоналът ще го има\", коментираха протестиращи.\n\n\r\n\t\"Пациентите идват по спешност, няма с какво да се лекуват. Липсват всякакви консумативи\", заявиха още те.\r\n\tПротестите на ловешките медици ще продължат, като за 7 май те планират гражданско неподчинение на главния път София-Варна.", "date": "2018.05.04", "title": "Работещите в закъсалата болница в Ловеч получават януарските си заплати"}
{"url": "http://www.mediapool.bg/ungarskata-prokuratura-obvini-zhurnalist-za-preinachavane-na-dumi-na-orban-news278721.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарски прокурори съобщиха, че са повдигнали обвинения срещу редактор на вестник, който според обвинението в интервю, отпечатано през декември 2016 г., е променил думите на министър-председателя Виктор Орбан, съобщи Асошиейтед прес.\r\n\t \r\n\tПрокуратурата в югозападия град Веспрем разпространи съобщение, че неназован редактор, е допуснал нарушение, като е направил четири промени в текста, публикуван в регионален вестник, собственост на близък съюзник на Орбан.\r\n\t \r\n\tОрбан бил невярно цитиран да казва, че броят на труповете в болниците нараствал, че правителството не го е грижа за общественото мнение и че би искал повече хора да се върнат към \"езическото тълкуване на Коледа\".\n\n\r\n\t \r\n\tСлед публикуването на интервюто, издателят обяви, че е уволнил петима работещи в изданието, сред които и водещи редактори, и е поискал от полицията да разследва случая.", "date": "2018.05.04", "title": "Унгарската прокуратура обвини журналист за преиначаване на думи на Орбан"}
{"url": "http://www.mediapool.bg/prezidentite-na-bulgaria-rumaniya-i-avstriya-iskat-razvitie-za-dunavskiya-region-news278678.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСигурен съм, че България, Румъния и Австрия ще бъдат един двигател за развитието на Дунавската идея. Това заяви в \"Канев център\" на Русенския университет президентът на България Румен Радев.\r\n\t \r\n\tЗаедно със своите колеги - президентите на Австрия и Румъния Александър ван дер Белен и Клаус Йоханис, той участва в конференция на тема \"Устойчиво развитие на Дунавския регион\".\r\n\t \r\n\tКомплексните проблеми изискват гъвкави решения и ние сме тук, за да ги обсъждаме, като представители на страните-ротационни председатели на Съвета на ЕС, каза Радев.\n\n\r\n\t \r\n\t\"Имаме си Дунавска стратегия. Наша задача е да възстановим река Дунав като река, свързваща хората на европейската сцена. Не използваме потенциала й\", добави той. По думите му по реката могат да се видят и огромни регионални различия - тук са и най-бедните региони в Европа - в Северозападна България.\r\n\t \r\n\t\"Обща цел е да работим за развитието на Дунавската стратегия. Трябва да рефокусираме вниманието на Европа върху Дунавския регион\", каза Румен Радев, цитиран от БТА. \r\n\t \r\n\tСпоред президента на Румъния Клаус Йоханис свързаността по река Дунав между гражданите е много далеч от желанията и възможностите. \"Имаме много работа да свършим. Вярвам, че е време да ревизираме Дунавската стратегия и да я направим по-видима за гражданите\", каза Йоханис.\r\n\t \r\n\tПо думите му днешна Европа е на кръстопът, тъй като се сблъскваме с много вътрешни и външни кризи.\r\n\t \r\n\tПрезидентът на Австрия Александър ван дер Белен каза, че посещението му в Русе е било изключително приятно, като е разбрал защо другото име на града е малката Виена.\r\n\tТой заяви, че Дунав в икономическо отношение е ресурс, който трябва да се използва по-добре за туризъм и транспорт.\r\n\t \r\n\tПред аудиторията президентът на Австрия заяви, че младите хора трябва да бъдат отговорни и да мислят за бъдещето, което принадлежи на тях.", "date": "2018.05.04", "title": "Президентите на България, Румъния и Австрия искат развитие за Дунавския регион"}
{"url": "http://www.mediapool.bg/bila-zaema-myastoto-na-karfur-v-stolichniya-the-mall-news278716.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Била България\" ще заеме мястото на \"Карфур\" в столичния The Mall. Супермаркетът ще бъде открит до края на годината, съобщиха от компанията.\r\n\tТова ще бъде шестият търговски обект на веригата в столичен мол. Компанията е лидер по брой обекти в големи търговски центрове в София.\r\n\tЗа първи път \"Била\" откри собствен магазин в търговски център в Mega Mall в Люлин. След това компанията зае местата на фалиралите у нас магазини на \"Пикадили\" и Карфур\" в Serdika Center, Mall of Sofia, Park Center, Bulgaria Mall.\r\n\tТърговската верига е лидер по брой магазини в България със 120 супермаркета в 37 града. В столицата обектите й са 47.\r\n\tИнвестиционните планове на компанията са фокусирани върху продължаване на експанзията и разширяване на мрежата от магазини и през следващите години.", "date": "2018.05.04", "title": "\"Била\" заема мястото на \"Карфур\" в столичния The Mall"}
{"url": "http://www.mediapool.bg/v-pakistan-temperaturata-dostigna-44-gradusa-po-tselziy-news278717.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗдравните служби обявиха код червено в град Карачи, Южен Пакистан, където температурата достигна 44 градуса по Целзий, съобщи ДПА.\r\n\t \r\n\tВластите в Карачи са наредили болниците, центровете за детско здраве и клиниките да бъдат нащрек и да очакват възможни инциденти.\r\n\t \r\n\tГореща вълна през юни 2015 г. причини смъртта на около 2000 човека в пакистанския мегаполис, припомня ДПА.\n\n\r\n\t \r\n\tЗаради високите температури е препоръчано на местните жители да стоят у дома, да пият възможно най-много течности и да не се излагат на пряка слънчева светлина.\r\n\t \r\n\tПрез 2015 г. горещината завари населението на Карачи по време на свещения за мюсюлманите месец Рамазан, когато те не консумират храна и вода през светлата част на денонощието. Тогава това допринесе за високия брой смъртни случаи.\r\n\t \r\n\tДо този момент няма съобщения сегашната гореща вълна да е причинила жертви.", "date": "2018.05.04", "title": "В Пакистан температурата достигна 44 градуса по Целзий"}
{"url": "http://www.mediapool.bg/zapochva-remont-na-magistrala-trakiya-mezhdu-plovdiv-i-stara-zagora-news278720.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРемонт на магистрала \"Тракия\" между Пловдив и Стара Загора започва от 8 чай, съобщи Агенция \"Пътна инфраструктура. Участъкът от 22 км е в експлоатация от 1995 г., досега не е ремонтиран и е в изключително лошо състояние.\r\n\tПървоначално ще се работи в платното в посока Бургас. През това време автомобилите ще се движат двупосочно в платното в посока София. Камионите ще се пренасочват по обходен маршрут - от пътен възел \"Пловдив Изток\" при 133-ти км по път I-8 и II-66 до пътен възел \"Плодовитово\" при 165-и км и обратно.\r\n\tСлед като завърши ремонтът в платното за Бургас ще започне обновяването на платното за София. На пътноподдържащото дружество е разпоредено на обекта да се работи с пълна мобилизация. Целта е ремонтните дейности и в двете посоки да завършат до 30 юни, преди началото на активния туристически сезон.\r\n\tСтроителните работи предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др.", "date": "2018.05.04", "title": "Започва ремонт на магистрала \"Тракия\" между Пловдив и Стара Загора"}
{"url": "http://www.mediapool.bg/pet-detsa-postradaha-ot-samodelna-bombichka-news278722.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПет 11-годишни деца са пострадали при взрив на самоделна бомбичка в Добрич. Инцидентът е станал в четвъртък следобед. Четири от децата остават за лечение в болница без опасност за живота.\r\n\tЕдното дете е в очната клиника във Варна, а другите три в болницата в Добрич. Детето в болницата във Варна е с травма на главата, която застрашавала зрението му.\r\n\tПо непотвърдена информация децата открили буркан с бяла течност в него, сложили го на земята и започнали да го замерят с камъни. В този момент се чува силен взрив, предаде бТВ.\r\n\tСъседи извикали Бърза помощ, а ударната вълна била усетена и на горните етажи на жилищна кооперация.\r\n\tОт полицията казаха, че трябва да бъде назначена експертиза, за да се установи какво точно е било веществото, предизвикало взрива.", "date": "2018.05.04", "title": "Пет деца пострадаха от самоделна бомбичка"}
{"url": "http://www.mediapool.bg/tsvetni-kodove-na-etiketa-shte-pokazvat-sadarzhanieto-na-sol-zahar-i-maznini-news278723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо края на 2018 г. в държави от Европейския съюз върху етикетите на хранителните стоки ще се появят цветни кодове, които ще показват на потребителите от пръв поглед каква е степента на съдържание на сол, захари, мазнини и наситени мастни киселини в конкретния продукт. Червеното ще е знак, че продуктът надвишава препоръчителното за съответния грамаж количество сол, захар или мазнина. Жълтото ще показва, че се доближава таванът на допустимото ниво, а зеленото – че храната е здравословна.\r\n\tНовата система за етикетиране е частна инициатива на мултинационалните компании \"Монделиз Интернешънъл\" (Mondelēz International), \"Нестле\" (Nestlé), \"ПепсиКо\" (PepsiCo), \"Кока-Кола\" (The Coca-Cola Company) и \"Юниливър\" (Unilever) като идеята е резултатите от прилагането му да подпомогнат Брюксел в намерението му да въведе хармонизирано етикетиране на хранителния състав върху опаковките. Процесът бе започнат в края на април 2018 г.\r\n\tСпоред инициаторите на новата схема на етикетиране, цветните кодове имат потенциал да увеличат броя на хората, правещи здравословен избор с 18%, което води до 4% намаление на приема на калории.\r\n\tФактически новата ENL схема надгражда вече съществуващата в ЕС монохромна схема на препоръчителен дневен хранителен прием, която е позната на над 500 млн. потребители. Към отбелязаните стойности на хранителното съдържание на съответната порция просто се добавят наложилите си от други системи цветовете за безопасност, предупреждение и опасност. Изработването на схемата е консултирано с научни експерти и специалисти по храненето, неправителствени организации и други заинтересовани страни от обществеността.\r\n\tПроведено проучване за възприятието на новото етикетиране сред 3500 потребителя в 7 държави от ЕС сочи, че според 8 от 10 потребителя то е лесно разбираемо и им помага да преценят хранителния състав на храни или напитки, като им позволява да направят информиран избор с един поглед, допълват в съобщението си компаниите инициаторки. е показало още, че европейските потребители като цяло предпочитат етикиране \"на порция“ пред етикиране \"на 100g“, когато става въпрос за сравнение на съдържание на хранителни вещества на различни продукти, използвайки етикет с цветово кодиране\r\n\tСлед постепенното пускане на новите етикети на рафтовете на магазините в избрани европейски страни до края на 2018 г. компаниите ще започнат да събират данни за потребителските възприятия, които ще бъдат оценени до края на 2020 г.", "date": "2018.05.04", "title": "Цветни кодове на етикета ще показват съдържанието на сол, захар и мазнини"}
{"url": "http://www.mediapool.bg/spartan-ite-pak-politat-sreshtu-35-mln-leva-news278724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдни от малкото модерни самолети, с които разполага българската армия – товарните \"Спартан\" – пак ще полетят, след като заради проблеми с поддръжката им временно бяха приземени. Военното министерство подписа договор с италианската компания \"Леонардо\", който трябва да осигури използването на самолетите до 2022 година. \r\n\t \r\n\tОбщата цена на договора е над 17.5 млн. евро, като от Министерството на отбраната твърдят, че в хода на преговорите са успели да свалят 22% от първоначалната оферта на италианците.\r\n\t \r\n\tСпоред специализираното издание \"Аеро\" поевтиняването се дължи на намаляването на часовете, които се осигуряват годишно – от 600 в предишния договор, на 500 в сегашния. \n\n\r\n\t \r\n\tОсвен това са орязани напълно различни тренажорни подготовки, които се провеждаха в Италия от местни инструктори.\r\n\t \r\n\tЗа сметка на това има включена система за компенсации при забавяне на доставките по договора. Нещо, което не присъстваше в предишното споразумение.\r\n\t \r\n\tВ момента лети само една машина, след като министерството не успя да сключи навреме договор с компанията \"Леонардо\" (преди \"Аления Аеронавтика\"). \r\n\t \r\n\t\"Това за нас е важен договор и е крачка за добро сътрудничество в бъдеще“, каза военният министър Красимир Каракачанов, цитиран от пресцентъра на МО.\r\n\t \r\n\tПо-рано от МО съобщиха, че са успели да договорят с \"Леонардо\" и ремонта на един от \"Спартан\"-ите, който инцидент в началото на януари. Поправката му ще струва към 1 млн. лева, но в сегашната информация от ведомството липсва конкретна информация за казуса. \r\n\t \r\n\tОсвен за военни цели, транспортните самолети се ползват и за спешни полети при донорски ситуации, оказване на международна помощ, а в редки случи дори за държавни визити.\r\n\t \r\n\tТе бяха закупени от италианската фирма \"Аления Аеронавтика\" през 2006 година. Първоначалният договор предвиждаше  доставката на 5 самолета \"Спартан\" за 91.8 млн. евро, но той бе предоговорен от първото правителство на ГЕРБ и страната ни се отказа от последните две машини.\r\n\t \r\n\tПроблеми има и с поддръжката на другата многомилионна придобвика на държавата през последните години – хеликоптерите \"Кугър\". \r\n\t \r\n\tЗаради липсата на средства, от 12 налични машини летят само 3-4.\r\n\t \r\n\tПоследната идея на Каракачанов е част от машините да бъдат преоборудвани за медицински цели. \r\n\t \r\n\tДоговорът за хеликоптерите беше сключен в далечната 2005 година, но все още не е затворен. \r\n\t \r\n\tВоенното министерство се да получи един нов хеликоптер от \"Еърбъс Хеликоптерс\" (бившата \"Юрокоптер\") в замяна на съдебните си претенции срещу компанията за неизпълнения договор с българското правителство.", "date": "2018.05.04", "title": "\"Спартан\"-ите пак политат срещу 35 млн. лева"}
{"url": "http://www.mediapool.bg/rabotna-raka-koruptsiya-pravna-sistema---problemite-na-germanskiya-biznes-u-nas-news278725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛипсата на квалифицирани кадри, корупцията, правната система, непрозрачните обществените поръчки, недоброто образование, ниската производителност и недостатъчната инфраструктура остават основните предизвикателства пред германските фирми в България. Това показва традиционното проучване на Германо-българската индустриално-търговска камара (ГБИТК), представено в петък и цитирано от БТА.\r\n\tОт години това са основните проблеми пред германския бизнес у нас. Без съществена промяна са и основните предимства на страна според анкетираните фирми. Те са доволни от ниската данъчна тежест и от данъчната система, от това, че страната е част от ЕС, от цена на работната ръка, достъпа до субсидии и политическата и социална стабилност, обясни Митко Василев, главен управител на ГБИТК.\r\n\tАнкетата е направена от 1 февруари до 1 март т. г. и в нея са участвали 108 фирми - членове на камарата в България, както и над 1700 фирми от страните от Централна и Източна Европа (ЦИЕ).\r\n\tОбщата констатация от анкетата е, че имаме повече светлина, отколкото сенки в двустранните отношения, коментира Василев. Въпреки това по част от показателите, които определят средата за бизнес, България изостава от останалите страни в региона. За една година делът на германските фирми, които биха инвестирали отново в България, макар и голям е намалял от 90 на сто до 88 на сто.\r\n\tПетдесет и осем на сто от анкетираните фирми оценяват икономическата обстановка в България като задоволителна, а само - 9 на сто - като лоша. Половината от анкетираните компании са на мнение, че развитието на икономиката ще остане без промяна. Почти две трети от предприятията обаче очакват подобряване на ситуацията вътре във фирмите и само 2% прогнозират влошаване.\r\n\tПочти половината от компаниите очакват по-високи обороти от износ тази година спрямо миналата и само 2 на сто понижение. Такъв е и делът на тези, които смятат, че ще наемат още хора. За 47 на сто от фирмите инвестиционните разходи ще останат без промяна, а за 46% ще бъдат по-високи.\r\n\tВ сравнение с данните за останалите страни от Централна и Източна Европа оценката на германските фирми в България за борбата с корупцията и престъпността остава далеч под средното ниво за региона. 44 на сто от анкетираните казват, че са много недоволни от усилията в тази посока, което поставя България на предпоследно място преди Словакия.\r\n\tПо отношение на правната сигурност също преобладава процентът на много недоволните.\r\n\tСтраната е последна по качеството на академичното образование, лоша е и оценката за професионалното гимназиално образование.\r\n\tНа обратния полюс са оценките за данъчната тежест и система, които са най-благоприятните сред тези за региона. По същия начин стои въпросът и с цената на труда. По този показател България е на второ място след Албания. Василев коментира, че това е добре за инвеститорите, но не и за хората в страната, като изтъкна, че по този показател сме на последно място в рамките на ЕС.\r\n\tВ сравнение с другите държави от ЦЕИ проучването показва, че 52 на сто от фирмите са много доволни от членството в ЕС, като няма нито един много недоволен. Половината от компаниите подкрепят влизането на страната в еврозоната.\r\n\tГерманските фирми в България са по-скоро доволни от достъпа до субсидии - обществени или от ЕС.\r\n\tМалко над средното ниво за ЦЕИ се намираме по отношение на оценката за публичната администрация, като има стойности, които са критични - 17 на сто от фирмите са декларирали, че са много недоволни и няма нито един отговор \"много доволни\".\r\n\tНад средното равнище сме по политическа и социална стабилност, докато по предвидимост на икономическата политика сме под средното равнище - 18 на сто \"много недоволни\" и 1% \"много доволни\".\r\n\t\r\n\tПо данни на федералното Министерството на икономиката и енергетиката търговският оборот между България и Германия е достигал нов рекорд за 2017 г. - близо 7.5 млрд. евро. Ръстът е с над 12% спрямо предходната година.\r\n\tИзносът на България към Германия расте с доста по-големи темпове (20%) от вноса (6%).\r\n\tПрез 2017 г. германските инвестиции в България са около 130 млн. евро по данни на БНБ. Около 1400 са фирмите с немско участие у нас.\r\n\tВ периода от 1996 г. до 2017 г. германските инвестиции в страната са общо 3.3 млрд. евро. Те са предимно в преработвателната промишленост, енергетиката, строителството, търговията, транспорта, IT сектора и в сферата на обслужването на самолетите.", "date": "2018.05.04", "title": "Работна ръка, корупция, правна система - проблемите на германския бизнес у нас"}
{"url": "http://www.mediapool.bg/poleti-do-tatuin-i-dzhaku-pusna-letishte-hiytrou-news278726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t \r\n\tПолети до планетите Татуин, Джаку, Камино, Хот и дори до Звездата на Смъртта \"пусна\" лондонското летище \"Хийтроу\", отбелязвайки по този начин неофициалния ден на филмовата космическа сага \"Междузвездни войни\" – 4 май..\r\n\tНа едно от електронните табла на аеропорта се появиха информации за рейсове до планети от любимата на поколения зрители кинопоредица.\r\n\tВ Туитър летището написа: \"Добро утро от Хийтроу. Силата здраво е с нас днес и ние имаме някои специални маршрути. Ще пътувате ли до галактики наблизо... или далече, далече?\".\r\n\tНа публикуваната снимка на електронното табло с галактическите полети има и забавни коментари. Например полетът за Джаку е бил отложен, заради \"пясъчни бури\", рейсът до платената Хот също е отложен, но заради \"почистване от снега на пистите на мястото за приземяване\". Навреме са полетите до Такадона и Ендор. Отменен е този до Алдеран, а пътниците за Звездата на смъртта има допълнително време за качване на борда.\n\n\r\n\tНа 4 май почитателите на космическата сага отбелязват деня на \"Междузвездни войни\". дата е избрана заради знаменитата фраза от поредицата May the Force be with you (Нека Силата бъде с теб), перефразирана на May the Fourth be with you като игра на думи с датата 4-ти. (fourth - четвърти).\r\n\tПървият филм от култовата сага на режисьора Джордж Лукас, която се превърна в истинско киноявление, излезе на екран през 1977 г. При бюджет от 11 млн. долара тя донесе на създателите си над 775 млн. долара. Следващите две части на първата трилогия затвърдиха звездния статус на поредицата. Последва трилогия за предисторията на първата част, както и нейно продължение отново в три части, от които засега на екран са излезли две.\r\n\tНовият собственик на \"Лукас филм\" започна да прави и междинни истории, извън основната сюжетна линия, втората от които предстои да излезе в края на май. Тя е посветена на младия космически контрабандист Хан Соло.\r\n\tВ Деня на Междузвездни войни в предварителна продажба у нас бяха пуснати билетите за \"Соло: История от Междузвездни войни\", чиито прожекции започват на 25 май.\r\n\tИсторията ще разкаже за запознанството на Хан Соло с бъдещия му помощник-пилот Чубака и как се сприятелява с комарджията Ландо Калризиан.\r\n\tВ ролята на младия Хан Соло влиза звездата от \"Аве, Цезаре!\" на братя Коен Олдън Ерънрайх, а негови партньори са Доналд Глоувър като Ландо Калризиан, и Йонас Суотамо в кожата на Чубака. Във филма участват още и Уди Харелсън, Фийби Уолър-Бридж, Емилия Кларк, Танди Нютън.\r\n\tРежисьор е Рон Хауърд. Сценарият е на Лорънс Касдън и Джон Касдън - по образи, създадени от Джордж Лукас.", "date": "2018.05.04", "title": "Полети до Татуин и Джаку \"пусна\" летище Хийтроу"}
