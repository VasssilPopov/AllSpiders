{"url": "http://www.mediapool.bg/mvnr-kam-turtsiya-i-drugi-darzhavi-mogat-da-govoryat-za-kulturni-granitsi-news276672.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС известно закъснение българското външно министерство реагира на изявлението на турския президент Реджеп Ердоган, че Кърджали е част от турските \"душевни граници\".\r\n\tВ отговора си МВнР посочва, че не само югоизточната ни съседка би могла да говори за културни граници.\r\n\t\"Всяка държава с богата и дълга история би могла да твърди, че нейните духовни и културни граници излизат извън физическите”, посочват от МВнР.\r\n\tОт ведомството заявяват още, че ако политическата реторика в отделните държави избере по някаква причина да се връща към миналото, то почти винаги може да очертае граници, които се отличават от сегашните.\r\n\t”В действителност, днешните държавни граници са утвърдени с международни договори, признати от всички държави и не подлежат на съмнение, нито на преразглеждане. България и Република Турция, които се радват на отлични двустранни отношения, не правят изключение от тези договори\", се казва още в позицията на МВнР.\n\n\r\n\tПо-рано във вторник вицепремиерът Валери Симеонов  от страна на Русия и Турция.", "date": "2018.03.13", "title": "МВнР към Турция: И други държави могат да говорят за културни граници"}
{"url": "http://www.mediapool.bg/sblasak-mezhdu-bsp-i-gerb-v-bedstvashtoto-bregovo-news276648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tТрети ден община Брегово е в бедствено положение. Обширни територии са под вода, заради придошлите води на река Тимок. Има залети къщи и дворове. Хората са притеснени и за качеството на питейната вода. Отговорните институции уверяват, че тя е безопасна и годна за пиене.\r\n\tЗа да успокоят населението и да окажат помощ на бедстващите, във вторник на място дойдоха депутати от управляващите и опозицията. Съвсем очаквано оценката им за видяното беше различна.\r\n\t\"Страшно е\", каза лидерът на социалистите Корнелия Нинова. Тя обвини управляващите, че държавата е абдикирала от задълженията си.\r\n\tМинистърът на екологията Нено Димов отвори, че \"съществени проблеми няма\". \"Държавата е тук, държавата си върши работата, държавата се координира добре и се справя. Всичко е под контрол\", каза екоминистърът, командирован спешно от премиера Бойко Борисов на мястото на бедствието.\r\n\tДо природното бедствие се стигна въпреки уверенията на премиера Бойко Борисов и министрите му, че са взети всички мерки, за да не се допусне нов трагичен инцидент и наводнения. Добрата новина е, че този път няма жертви, но домовете и нивите отново не бяха пощадени от водата.\r\n\t\"Всеки път, като завали дъжд или някакъв язовир изпусне, се издавя народът. Това е абсурд. Трябва системна и последователна държавна политика\", каза Корнелия Нинова.\r\n\tТя дори начерта план за действие: \"Първо – помощ за населението. БСП ще даде минерална вода и парични средства. Второ – изясняване на собствеността на язовирите и поемане на държавна отговорност за тях. Трето – пълна ревизия на договорите за концесия на язовири и там където не се справя концесионерът, договорът да се прекрати. Четвърто – законодателни промени, така че един държавен орган да отговаря за всички язовири, а не 9 министерства, както е сега.\r\n\tТя каза, че всичко това е предлагано след наводнението в Мизия, но тогава управляващите от ГЕРБ \"не ни чуха\". \"Дано сега да има разум да се приеме и да се свърши\", каза Нинова. Тя призова да се вземат \"крути мерки\", защото \"това повече не може да продължава така в тая държава\".\r\n\tДумите на Нинова скандализираха депутата от ГЕРБ от региона Владимир Тошев. Той репликира, че \"ситуацията се политизира\".\r\n\t\"Работим заедно. Кметът (на Брегово – бел.ред) е от БСП, ние сме от ГЕРБ, институциите са от никого. Работи се денонощно, не сме спокойни, но не искаме да създаваме излишно напрежение у хората. Много е важно те да разберат, че се прави всичко максимално. Кризисното положение е овладяно. Не се усложнява обстановката, напротив успокоява се\", каза Владимир Тошев.\r\n\tТой добави,че няма никакъв риск водата да залее град Брегово и обеща след като се оттече водата, да се оправи дигата, която е пробита от 2010 г.\r\n\tПодкрепи го и министърът на околната среда и водите Нено Димов. \"Кметът е започнал малко преждевременно предизборната си кампания. Доста безотговорно е да се хвърлят страхове към хората, защото това не е добър политически подход\", каза Димов. \"Естествено е опозицията да критикува управлението, но когато има подобни ситуации, трябва да се действа единно и консенсусно\", допълни той.\r\n\tЕкоминистърът увери, че \"няма съществени проблеми\", държавата си върши работата добре и всичко е под контрол. \"Държавата е на мястото си и взима необходимите мерки, за да гарантира живота, здравето и безопасността на хората\", каза Нено Димов.\r\n\t\"Факт е че има моменти, когато има повече вода, когато прииждат води, но факт е че на практика нямаме съществени проблеми\", допълни той.\r\n\tДимов увери хората, че водата е безопасна за пиене, въпреки че две от помпените станции за питейна вода са залети. Министърът на земеделието пък поел ангажимент фермерите да бъдат компенсирани за щетите. Димов отговори на нападките на Нинова, като припомни, че в близките седмици ГЕРБ ще внесе законодателни промени за създаване на единен орган, който да поеме всички язовири, за които кметовете не могат да се грижат. Това беше обявено след извънредно заседание на Министерския съвет в събота, на което се обсъждаха проблемите с наводненията в Северозападна България.\r\n\t\r\n\tНаправените проби показват, че във водата на Брегово няма тежки метали над нормите. Мед, цинк, олово, арсен, манган, хром – всички са под пределно допустимите конценттрации. Химичните й показатели са в нормите, биологичните ще излязат в сряда. Водата отговаря на качествените показатели и е годна за пиене, обяви д-р Гергана Джамбова, директор на Регионалната здравна инспекция във Видин.\r\n\tКметът на Брегово инж. Милчо Лалов попита ядосано защо не го уведомяват за резултатите, за да успокои населението. На това Джамбова му отговори, че не е длъжна да го прави, защото информацията се публикува на сайта. Лалов обвини държавните институции в хаотични действия.\r\n\tНено Димов успокои, че ако има проблем с качеството на водата, са взети мерки да бъдат пуснати водоноски за населението.", "date": "2018.03.13", "title": "Сблъсък между БСП и ГЕРБ в бедстващото Брегово"}
{"url": "http://www.mediapool.bg/dyakon-kuraev-se-maitapi-kak-dyadoto-na-putin-sipva-poloniy-v-chaya-na-lenin-news276642.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрезидентът Владимир Путин разказа във филма на журналиста Андрей Кондрашов \"Путин\" нови подробности за своето семейство. Филмът бе разпространен на 11 март, седмица преди президентските избори в Русия, които Путин ще спечели отново.\r\n\tПрезидентът по -специално разказва за своя дядо: \"Той е работил като готвач. Първо при Ленин, след това при Сталин, в една от подмосковските вили, в Горки\".\r\n\tПрезидентът с изненада отбеляза, че неговият дядо и други негови по-възрастни роднини не са били репресирани. \"Но явно, тъкмо обратното, те са ги ценили, осъзнавайки, че това са хора, които няма да ви изоставят\", казва Путин.\r\n\tТези му откровения са вдъхновили популярния руски мисионер дякон Андрей Кураев да преименува известна картина, на която е изобразен вождът на пролетарската революция В.И. Ленин в момент, когато му сипват чаша чай.\r\n\tКартината , пише Кураев в постинг във Фейсбук.", "date": "2018.03.13", "title": "Дякон Кураев се майтапи как дядото на Путин сипва полоний в чая на Ленин"}
{"url": "http://www.mediapool.bg/sofiya-planira-do-56-mln-leva-prihodi-ot-privatizatsiya-news276645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо 56 млн. лева приходи от приватизация очаква да събере тази година Столичната общинска агенция за приватизация и инвестиции. На пръв поглед сумата е голяма, но основната част от нея се дължи на постъпленията от продажбата на мажоритарния дял в Общинска банка. Сделката за него , но приходът от 46 млн. лева ще бъде отчетен през 2018 г. , а формалният купувач е нарочно създаден за целта лихтенщайнски фонд.\r\n\tТова стана ясно при приемането на годишния план за приватизация от общинската комисия по бюджет и финанси във вторник.\r\n\t\r\n\tМаксимум 10 млн. лева са очакваните постъпления от продажба на общинска собственост - предимно малки имоти. В списъка за продажба са 189 обекта, а новите са едва 59. През миналата година от приватизация на такива обекти са постъпили 8.42 млн. лева или около 600 000 лева над планираните. Едва половината от търговете са били успешни.\r\n\t\"Тази функция на агенцията вече е затихваща, тъй като приватизацията е краен процес\", коментира председателят на стопанската комисия в общинския съвет Николай Стойнев (ГЕРБ). За това усилията на местната власт са насочени към развитието на услугите, които агенцията предоставя за насърчаване на инвестициите. От една страна, структурата подпомага чужди и български компании да инвестират в столицата, от друга, се опитва да улесни навлизането на местни дружества на чужди пазари.\r\n\tКато успех ръководителят на агенцията Владимир Данаилов посочи очакваната инвестиция на компанията за автомобилни чипове \"Мелексис\" от 75 млн. евро до 2022 г. Според Данаилов дружеството, което от години има производствена база в София, се опитва от дълго време да разшири производството си неуспешно заради административни проблеми. С помощта на агенцията и на местната власт те били разрешени.\r\n\tДанаилов припомни, че агенцията за приватизация и инвестиции на София има споразумение с агенцията за инвестиции на Лондон за улесняване на българските инвестиции в британската столица. Интерес към възможностите за бизнес там проявявали компании от различни сфери на икономиката - от ИТ фирми до производителя на закуски \"Софийска баница\", който иска \"да прави баници в Лондон\".\r\n\tСкоро ще заработи и порталът, който трябва да дава информация за това какви кадри подготвя средното образование и какви се търсят от компаниите в града. Вече функционират карти на офис площите, на концентрацията на заетите лица и на производството в града.\r\n\tКомисията по бюджет разреши и на дружеството \"Софийски имоти\" да обяви търгове за продажба на свои имоти. Става въпрос за такива, в които то е съсобственик с други лица. По-голямата част от тези имоти са предлагани и преди на търг, но без успех. За това и от компанията не смеят да прогнозират колко би бил евентуалният приход от продажбите. Идеята е постъпленията да се вложат в изграждането на аквапарк в парк \"Възраждане\".", "date": "2018.03.13", "title": "София планира до 56 млн. лева приходи от приватизация"}
{"url": "http://www.mediapool.bg/mashtabna-spetsaktsiya-vav-vidinskiya-romski-kvartal-news276641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМащабна операция на ГДБОП, специализираната прокуратура и жандармерията се провежда във вторник във видинския ромски квартал \"Нов път\". Проверена бе къща, в която живеят петима братя, един от които е общински съветник. Според местните жители, братята се занимават със строителство.\r\n\tАкцията е във връзка с избягване на плащане на ДДС и неправомерно усвояване на средства от еврофондове не по предназначение, съобщиха от МВР.\r\n\tВ хода на операцията са иззети компютърни системи, оптични носители на информация, банкови и счетоводни документи, множество дебитни карти, които не са при титулярите, електронни подписи и печати на липсващи търговци, касови апарати и др.\r\n\tЗадържани са общо петима души територията на Видин, Варна и София.\r\n\tПо предварителна информация, става въпрос за разкрита схема за финансови престъпления, съобщи сайтът \"Видин Вест\", според чиято информация е арестуван общински съветник от \"Единни за промяна\". Органите на реда нито потвърждават, нито отричат към момента.\n\n\r\n\tАко това се потвърди, акцията идва ден след като съветникът Вардан Папикян алармира, че е започнал натиск заради протестите, организирани от гражданското обединение.\r\n\t\"Очакваме реваншизъм, знаем, че това го могат управляващите\", каза Папикян на пресконференция в понеделник.\r\n\tСпоред изданието в акцията участват ГДБОП, ДАНС и полицията.", "date": "2018.03.13", "title": "Мащабна спецакция във видинския ромски квартал"}
{"url": "http://www.mediapool.bg/tramp-uvolni-tilarsan-shefat-na-tsru-stava-darzhaven-sekretar-news276643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа ръководния пост в ЦРУ Тръмп номинира Джина Хаспъл, която е заместник директор на разузнавателната служба.\r\n\t \r\n\tВсъщност, новината е била съобщена от самия президент в Туитър.\r\n\t \r\n\t\"Майк Помпейо, директорът на ЦРУ, ще бъде нашият нов държавен секретар. Той ще върши фантастична работа! Благодаря на Рекс Тилърсън за неговата служба! Джина Хаспъл ще бъде новият директор на ЦРУ и първата жена, избрана на този пост. Поздравления на всички!“, гласи туитът на Тръмп.\r\n\t \n\n\r\n\tСпоред пожелал анонимност официален представител на Белия дом президентът на САЩ иска да има нов екип преди планираните преговори със Северна Корея и различни търговски преговори, отбелязва АП.\r\n\t \r\n\tВпоследствие Тръмп каза на импровизирана пресконференция на моравата пред Белия дом, че не е имало химия между него и Тилърсън.\r\n\t \r\n\t\"Той имаше различен начин на мислене. Той мислеше по друг начин. Мисля, че Рекс ще е много по-щастлив сега\", заяви президентът на САЩ. И добави, че лично е взел решението да уволни Тилърсън.\r\n\t \r\n\tПрезидентът на САЩ заяви, че оценява работата на държавния секретар, но и че двамата \"отдавна са обсъждали въпроса\" за евентуалното му напускане. Разбирахме се добре, но имахме някои разногласия, \"например за иранското ядрено споразумение: аз смятах, че е ужасно, той смяташе, че е правилно“, отбеляза Тръмп.\r\n\t \r\n\tСлухове за търкания между Тръмп и Тилърсън съществуваха почти през цялото време, докато бившият шеф на \"Ексън Мобил\" бе начело на Държавния департамент.\r\n\t \r\n\tПрез октомври телевизия Ен Би Си каза, че Тилърсън е нарекъл президента \"дебил\" - нещо, което държавният секретар отрече. Тилърсън продължи да настоява, че е в добри отношения с Тръмп и отхвърли слуховете за напрежения между двамата.\r\n\t \r\n\tТилърсън се завърна от съкратена обиколка в Африка броени часове преди съобщението на Тръмп, че го заменя с Помпейо.\r\n\t \r\n\tСпоред помощник-държавния секретар за публичната дипломация Стив Голдстийн Тилърсън е имал \"абсолютно намерение да остане\" на поста, защото е смятал, че постига важен напредък по националната сигурност.\r\n\t \r\n\tДвама пожелали анонимност представители на Белия дом заявиха, че Тилърсън е бил уведомен за уволнението си още в петък.\r\n\t \r\n\tГолдстийн обаче каза, че Тилърсън \"не е разговарял с президента и не знае каква е причината\" за уволнението. На Тилърсън ще му липсват колегите в Държавния департамент и външните министри, с които е работил, добави той.\r\n\t \r\n\tРекс Тилърсън - дискретният държавен секретар, пометен от \"тръмпизма\"\r\n\tРекс Тилърсън, бившият индустриален магнат, дискретен и пестелив на думи, напусна днес Държавния департамент, без да успее да намери мястото си начело на американската дипломация в правителството на Тръмп, чийто произвол е в разрез с неговата личност, пише агенция Франс прес.\r\n\t \r\n\tВ началото на мандата на президента републиканец Тилърсън влезе в Държавния департамент с ореола на човек на властта, радващ се на широки международни връзки. Бившият собственик на ЕксънМобил беше препоръчан на Доналд Тръмп от Кондълиза Райс, бивш държавен секретар на президента Джордж Буш син.\r\n\t \r\n\tКогато оглави американската дипломация, Тилърсън бе представен като един от американците, познаващи най-добре руския президент Владимир Путин. Един от приоритетите на новото правителство тогава бе затопляне на отношенията с ръководителя на Кремъл. Но множеството спорове и разследването за руска намеса в американските избори направиха тази цел непостижима.\r\n\t \r\n\tЗа разлика от предшествениците си, Тилърсън бе застъпник на \"дипломацията чрез мрежи и влияние\", вместо чрез думи. Бившите държавни секретари - сред които словоохотливият Джон Кери и бившата първа дама Хилари Клинтън, бяха опитни дипломати или първокласни политически лидери. Тилърсън няма акаунт в Туитър, пътува малко и избягва медиите.\r\n\t \r\n\tРекс Тилърсън разчиташе на близките си отношения с министъра на отбраната - \"скъпия му приятел\" Джим Матис. Двамата общуваха редовно и си бяха поделили ролите в изпълнение на обща стратегия - Тилърсън призоваваше към диалог, а Матис заплашваше с военни действия, анализира експерт от Центъра за стратегически и международни изследвания.\r\n\t \r\n\tОсвен това той умееше да придаде разумно звучене на гръмките прояви на американския президент. \"Той е патриот и смяташе, че негов дълг е да остане на поста, за да упражнява контрол над президента и да не допуска хаос\", отбеляза американски дипломат.\r\n\t \r\n\tДжина Хаспъл - първата жена, предложена за шеф на ЦРУ\r\n\tДжина Хаспъл, предложена за директор на ЦРУ, ще е първата жена, която поема този пост. Но ролята й на бивш шеф на тайни операции в секретни затвори, където задържаните са били подлагани на мъчения, може да затрудни задачата й да ръководи една от най-големите разузнавателни агенции в света, отбелязва Франс прес.\r\n\t \r\n\tШпионин с голям опит в тайните операции, Хаспъл е в агенцията от 1985 г. и е работила на много места по света, най-вече в Лондон в края на първото десетилетие на новия век.\r\n\t \r\n\t \r\n\t \r\n\t \r\n\t\"Джина е образцов шпионин и ревностен патриот с над 30-годишен опит\", заяви Майк Помпейо при назначаването й за заместник-директор на агенцията преди година. Той похвали качествата й на ръководител и способността й \"да увлича\" колегите си.\r\n\t \r\n\tКандидатурата на Хаспъл беше подкрепена от трима бивши директори на ЦРУ и други висши фигури, включително бившия директор на националното разузнаване Джеймс Клапър.\r\n\t \r\n\tДвама сенатори демократи обаче изразиха в писмо до Тръмп резервите си. Според тях заради предишните си дейности Хаспъл не е подходяща за поста.\r\n\t \r\n\tПрез 2013 г. Хаспъл е назначена да оглави Националната тайна служба на ЦРУ, но само няколко седмици по-късно е сменена, явно поради съмнения около отговорността й за създаването след 11 септември 2001 г. на тайни затвори в чужбина, където при разпити на задържани била прилагана симулация на давене.\r\n\t \r\n\tПо онова време в. \"Вашингтон пост\" писа, че Хаспъл е ръководила таен затвор в Тайланд, където затворниците били подлагани на симулирано давене и други форми на малтретиране.\r\n\t \r\n\tСпоред вестника Джина Хаспъл била замесена и в унищожаването през 2005 г. на компрометиращи видеозаписи за техниките за разпит, прилагани върху много затворници в Тайланд. Адвокати на задържаните предполагаеми членове на Ал Каида искали да получат тези записи, за да ги представят в съда.", "date": "2018.03.13", "title": "Тръмп уволни Тилърсън, шефът на ЦРУ става държавен секретар"}
{"url": "http://www.mediapool.bg/izborat-na-nov-predsedatel-na-gradskiya-sad-se-provali-news276614.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия на Висшия съдебен съвет (ВСС) не успя да избере във вторник титулярен председател на Софийския градски съд (СГС), тъй като никой от двамата кандидати не събра минимално необходимите 8 гласа.\r\n\tФаворитът на съдиите от СГС Евгени Георгиев получи подкрепата на петима членове на колегията, докато бившият председател на съда Светлин Михайлов събра само два гласа. \"Против\" двамата кандидати гласуваха седмина съдебни кадровици и така ВСС ще бъде принуден да обяви нова процедура за ключовия избор начело на най-големия окръжен съд в страната.\r\n\tСветлин Михайлов и Евгени Георгиев се самономинираха за поста, като на проведеното през февруари Общо събрание на СГС мнозинството от градските съдии подкрепи Георгиев с 44 гласа срещу 25 за скандалния бивш председател.\r\n\tНепосредствено преди гласуването във вторник председателят на колегията и Върховния касационен съд (ВКС) Лозан Панов посочи, че по традиция липсват кандидати да оглавят СГС, но не защото няма достатъчно можещи магистрати, които биха се справили, .\r\n\tТой категорично се обяви в подкрепа на Георгиев, определяйки конкурента му като  и припомняйки думите на бившия шеф на Върховния административен съд Константин Пенчев, според който повторен мандат за Светлин Михайлов би бил ., добави Панов, отбелязвайки, че с вота си ВСС ще даде ясен отговор – .\r\n\tПо думите му  и затова подкрепя Евгени Георгиев, .\r\n\tСевдалин Мавров пък видя в критиките срещу Михайлов , които някой се опитвал да наложи над членовете на Съдийската колегия.\r\n\t, продължи Мавров без да влиза в конкретика.\r\n\tСпоред него неслучайно след мандата на приятеля му между 2004 и 2009 г. никой от следващите председатели на СГС не е останал на поста в продължение на пълните 5 години., отбеляза Мавров, отново без да уточни откъде идват те, след което обърна внимание на колегите си, че докато бил шеф на СГС Михайлов ., завърши изказването си съдията от ВКС, с което провокира Цветинка Пашкунова да декларира, че никога досега не се е поддавала на външни влияния и без да го прави и сега, подкрепя Евгени Георгиев.\r\n\tСпоред нея предимствата му пред Михайлов са изключителната международна квалификация, получена на обучения в САЩ и Германия, както и безупречната му атестация, събрала рядко срещан максимален резултат от 100 точки., включи се и Атанаска Дишева.\r\n\tТя също се обяви в подкрепа на Георгиев, посочвайки като негово преимущество краткия му опит като временен зам.-ръководител на градския съд след уволнението на Владимиря Янева. Тогавашното временно ръководство начело с Владимир Йорданов бе с основна заслуга за стабилизирането на съда след скандалите около Янева и заместниците ѝ., каза още Дишева, въпреки че сподели мнението му, че част от критиките били поднесени тенденциозно.\r\n\tПо отношение на атаките срещу Евгени Георгиев заради закупени от него акции в КТБ, тя коментира, че това не може да му се вменява като морален недостатък, защото .\r\n\tТемата бе засегната единствено от свързвания с депутата от ДПС бивш адвокат Боян Новански, който посочи, че в декларациите на Георгиев в Сметната палата нямало никакво движение на негови акции в КТБ, \"Химимпорт\" и \"Монбат\" между 2008 и 2017 г., а изведнъж в последната му декларация голяма част от тях се губели., иронично преразказа изявленията на Георгиев по този въпрос Новански, обобщавайки, че по негови сметки ставало въпрос за  – над 20 000 лева.\r\n\tПодобно на Мавров, той даде да се разбере, че подкрепя Светлин Михайлов, но така и не го декларира директно.\r\n\t\r\n\tПоследен преди гласуването взе думата Красимир Шекерджиев, който стана четвъртият член на колегията, заявил подкрепа за Георгиев. Според него този кандидат е независим от  и затова бил подходящ да подобри микроклимата в съда., добави Шекерджиев, позовавайки се на познанствата си с много градски съдии.\r\n\tВ края на изказването си той предупреди колегите си, че трябва да се отнесат сериозно към избора и да се постараят той да се случи, тъй като е възможно натрупаните проблеми в СГС да поставят под риск от провал всяка следващата процедура, ако тази не успее.\r\n\tИзслушването на двамата конкуренти продължи над 3 часа, като голяма част от въпросите бяха свързани с медийни публикации за тях. Именно в тази връзка Светлин Михайлов обвини медиите за влошеното си здраве, заради което бе приет в правителствена болница, отлагайки избора, насрочен първоначално за 20 февруари., заяви Михайлов пред съдебните кадровици, намеквайки, че ще търси правата си в съда.\n\n\r\n\tИзявлението му бе в отговор на въпрос за публикации в \"Капитал\" и Mediapool и конкретно статията, озаглавена , припомняща серията скандали, станали емблематични за управлението на Михайлов в СГС между 2004 и 2009 г.\r\n\tТой забеляза тенденциозност в тази статия, тъй като в нея бяха цитирани въпроси на неправителствената организация \"Антикорупционен фонд\" за имущественото състояние на магистрата, които той определи като внушаващи неверни факти., заяви Михайлов по повод  от биографията му, уточнявайки, че тогава единствено е защитавал атакуваните от медиите съдии.\r\n\tНа първо място кандидат-шефът на СГС коментира случая със служебния му джип, който се оказа краден в Германия, след което конфискуван в България и предоставен за ползване на съда от финансовото министерство. По този повод Михайлов заяви пред ВСС, че не смята, че е небходимо да носи отговорност .\r\n\tОт думите му стана ясно още, че всъщност е поискал служебна кола от изпълнителната власт, защото в градския съд се гледали и продължават да се гледат много дела, по които има иззети наркотици.\r\n\t, заяви магистратът в опит да внуши, че СГС е изпитвал липса на превозно средство, с което да бъдат транспортирани веществени доказателства.\r\n\tПо отношение на твърденията на члена на Висшия мюсюлмански съвет Ашим Хаджи Асан, че Михайлов е взел подкуп от 300 000 лева, за да уреди законността на преизбирането на Мустафа Хаджи за главен мюфтия, той припомни, че прокуратурата е извършила проверка и е заключила, че няма данни за извършено от него престъпление.\r\n\tПо подобен начин коментира и множеството въпроси за имуществото му, зададени от \"Антикорупционния фонд\". Те бяха свързани с данните за имотни сделки, сключени от Михайлов, включително и с участието на родителите му. От неправителствената организация се интересуваха и за произхода на декларираните от Михайлов спестявания от над 1 милион лева.\r\n\t, уточни магистратът, добавяйки, че .\r\n\tМихайлов уточни също, че е натрупал декларирания финансов ресурс не само от покупко-продажби на имоти, но и от отдаване под наем на други, както и от хонорари от участия в комисии и лихви по депозити. По думите му въпросните имотни сделки категорично не прикриват някаква незаконна дейност. Отрече и някога да се е занимавал с някаква форма на търговия.\r\n\t, поясни Михайлов, допълвайки, че след това се развел с жена си и му бил необходим нов апартамент, за да осигури нормалния живт на децата си, които останали да живеят с него.\r\n\t, продължи Светлин Михайлов, уверявайки, че всички декларирани цени на сделките са реални и .\r\n\tДругият кандидат за поста Евгени Георгиев бе изслушан преди конкурента си и посочи като свой основен приоритет, ако бъде избран, спазването на принципа за съдийско самоупралвение в СГС.\r\n\tСпоред него ., добави Георгиев, уточнявайки, че този подход би довел до споделянето на повече решения и би спомогнал за по-дългосрочно планиране на развитието на съда, без това да създава трусове.\r\n\tНепосредствено преди отложения на 20 февруари избор, фаворитът на градските съдии стана обект на атаки от медии, свързвани с депутата от ДПС Делян Пеевски, заради обстоятелството, че притежава акции от КТБ, както и заради стипендии, финансирани от американски организации.\r\n\tПо този повод той обясни пред ВСС във вторник, че не продавал или прехвърлял акции около срива на банката, което би представлявало проблем от морално естество за него, съдебните кадровици и системата., заяви Георгиев в отговор на въпрос на Цветинка Пашкунова.\r\n\tПоследва уточнение от Боян Новански, че между 2008 и 2017 г. съдията е имал много повече акции в КТБ, както и в \"Химимпорт\" и \"Монбат\", на което кандидатът отвърна, че е декларирал информацията, подадена му от инвестиционния посредник и предположи, че вероятно част от акциите са били продадени през годините. По думите му семейството му е било на загуба от около 15 000 лева от тези свои инвестиции.\r\n\tИнтерес предизвикаха и стипендиите и стажовете, които Георгиев е спечелил и изкарал в САЩ. Севдалин Мавров дори се усъмни как така се е информирал за тези обучения, на което кандидатът обясни, че информация за тях се качва в официалните сайтове на организациите, които ги предоставят., обясни Евгени Георгиев.\r\n\tТой поясни още, че и в трите случаи, в които е заминавал на обучения в чужбина, е ползвал неплатен отпуск, а съдебният му състав е бил поеман от друг колега.", "date": "2018.03.13", "title": "Изборът на нов председател на градския съд се провали"}
{"url": "http://www.mediapool.bg/tramp-otravyaneto-na-skripal-prilicha-na-ruski-akt-news276650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтравянето на бившия руски шпионин във Великобритания, което според британската министър-председателка Тереза Мей твърде вероятно е извършено от Русия, прилича на руски акт, заяви днес президентът на САЩ Доналд Тръмп, цитиран от Франс прес.\r\n\t\"Ще говоря с Тереза Мей днес. Това ми прилича на Русия, въз основа на всички доказателства, които имат\", каза Тръмп пред журналисти в Белия дом, преди да отпътува за Калифорния.\r\n\t\"Щом разполагаме с ясните факти, ще се съгласим с тях, ще осъдим Русия или който и да било\", добави президентът на САЩ, цитиран от Ройтерс.\r\n\t66-годишният Сергей Скрипал и 33-годишната му дъщеря Юлия са настанени в британска болница в критично състояние, след като бяха открити в безсъзнание преди десет дни в Солсбъри.", "date": "2018.03.13", "title": "Тръмп: Отравянето на Скрипaл прилича на руски акт"}
{"url": "http://www.mediapool.bg/dokazano-kontaktite-s-izvanzemni-sa-nevazmozhni-news276649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупа американски астрономи под ръководството на Франк Дрейк са стигнали до извода, че ако жителите на Земята получат сигнали от извънземна цивилизация, извънземните вероятно вече ще са мъртви, пише изданието Science News.\r\n\tИзследователите са изчислили площта на тази област от галактиката, през която трябва да преминават извънземните сигнали. По думите на Дрейк, цивилизациите се раждат и загиват с постоянна скорост, но радиосигналите, отправени от тях, продължават да се разпространяват по Млечния път във всички посоки. В резултат на това по-голямата част от галактиката се оказва запълнена с послания от мъртви извънземни.\r\n\tДиаметърът на Млечния път е сто хиляди светлинни години, като слънчевата система е разположена на 26 хиляди светлинни години от центъра на галактиката. Учените предполагат, че мнозинството развити цивилизации, способни да отправят радиосигнали, не съществуват по-дълго от 100 хиляди години. Ето защо шансовете да бъдат получени послания от извънземни, които в момента все още съществуват, са много малки.\r\n\tЧовечеството отправи сигнали в космоса от около 80 години, поради което радиовълните от Земята са покрили по-малко от 0,001 процента от площта на галактиката.\r\n\tОще през 1960 година астрофизикът Франк Дрейк е предложил едноименната формула, позволяваща да се оцени броят на високоразвитите цивилизации във вселената. Съществуват различни решения на това уравнение, значението на повечето параметри във формулата обаче се основава на предположения.", "date": "2018.03.13", "title": "Доказано: Контактите с извънземни са невъзможни"}
{"url": "http://www.mediapool.bg/gazprom-nyama-risk-za-tranzita-prez-ukraina-kam-evropa-ako-nyama-otklonyavane-na-gaz-news276646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРискове за транзита на руския газ към Европа на фона на спора между Газпром и Нафногаз Украйна няма да има, ако няма неразрешено отклоняване на синьо гориво. Това каза във вторник президентът на Газпром Алексей Милер на среща с руския премиер Дмитрий Медведев.\r\n\t \r\n\tЗа транзита към Европа през територията на Украйна в момента няма никакви рискове, ако, разбира се, няма неразрешено отклоняване от Нафтогаз Украйна, заяви Милер, цитиран от ТАСС.\r\n\t \r\n\tГазпром взе решение за разтрогне договорите си Нафтогаз Украйна, за да избегне милиарди долари глоби, които украинската страна възнамеряваше да изиска за оставащия срок на действие на договора, каза още Милер на срещата си с Медведев.\r\n\t \r\n\tОчакваме, че процедурата по разтрогването на договорите с Нафтогаз Украйна ще отнеме година и полови - две, допълни шефът на Газпром.\r\n\t \r\n\tГазпром и Нафтогаз Украйна ни бива да отхвърлят никакви вариант за по-нататъшно взаимодействие, каза Медведев.\r\n\t \n\n\r\n\t\"Естествено, никакви варианти не бива да бъдат отхвърляни. Става дума за изгода, за ефективност на договора\", каза руският премиер, цитиран от ТАСС.", "date": "2018.03.13", "title": "\"Газпром\": Няма риск за транзита през Украйна към Европа, ако няма отклоняване на газ"}
{"url": "http://www.mediapool.bg/folksvagen-shte-bade-chast-ot-namiraneto-na-reshenie-za-dizeloviya-problem-news276647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният изпълнителен директор на Фолксваген (Volkswagen AG) Матиас Мюлер каза, че германският автомобилостроител е имал \"изключителна година през 2017 година\" и е решен да разсее опасенията, свързани с замърсяването на околната среда от дизеловите двигатели, предаде Асошиейтед прес.\r\n\t \r\n\tМюлер обърна внимание на усилията на компанията да намали дизеловите емисии и да се възстанови от дизеловия скандал от 2015 година. Той уточни, че 160 000 стари дизелови автомобила са били изтеглени от употреба чрез схеми за замяна и е взето решение да бъде обновен софтуерът на 4 милиона коли, за да се намалят вредните емисии.\r\n\t \r\n\tДиректорът на Фолксваген отбеляза, че компанията ще бъде \"част от решението\" при намирането на начин за справяне с дизеловия проблем. Природозащитници настояват за забрана на старите дизелови автомобили в германските градове с високи равнища на замърсяване на въздуха.\r\n\t \r\n\tМюлер, който говори на годишната пресконференция на компанията в Берлин, очерта оптимистична перспектива след миналогодишните рекордни продажби на 10,7 милиона автомобила.\r\n\t \r\n\tВ офанзива сме и така ще продължим, каза той.\r\n\t \n\n\r\n\tМюлер отбеляза, че двигателите с вътрешно гориво, които пораждат спорове, ще изиграят роля в усилията на компанията да покрие по-големите ограничения на ЕС за въглеродния диоксид до 2021 година. Той отбеляза, че Фолксваген ще инвестира 34 милиарда евро до 2022 година в технологии за безпилотни и електрически автомобили, както и в разработката на дигитални транспортни услуги.\r\n\t \r\n\tПрез 2015 година Фолксваген бе уличен, че манипулира данните от тестовете за дизеловите емисии на автомобилите си в САЩ и плати над 20 милиарда евро глоби и извънсъдебни споразумения.", "date": "2018.03.13", "title": "Фолксваген ще бъде част от намирането на решение за дизеловия проблем"}
{"url": "http://www.mediapool.bg/vss-povishi-choveka-na-boiko-dimitar-uzunov-news276651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия на Висшия съдебен съвет (ВСС) повиши във вторник в ранг \"съдия във ВКС и ВАС\" бившия член на съвета Димитър Узунов, добил популярност в скандалните записи от \"Яневагейт\" като \"човека на Бойко\".\r\n\tКакто е известно, той не се възползва от кариерните бонуси, прокарани от ГЕРБ с последните промени в Закона за съдебната власт (ЗСВ), и след края на мандата му като съдебен кадровик се върна на работа в Районния съд в Сандански.\r\n\tИменно като редови съдия там той поиска да придобие трети ранг, което бе гласувано от Съдийската колегия без никакви дебати, тъй като срещу Узунов няма дисциплинарни производства, наложени наказания или висящи дела.\r\n\tРайонните съдии и прокурори придобиха правото да бъдат повишавани в трети ранг с изменения на ЗСВ от 2016 г. Дотогава законът ги ограничаваше \"до два по-горни ранга, включително, считано от ранга на заеманата длъжност\".\r\n\tОсвен липсата на дисциплинарни производства, наказания и висящи дела, условията за придобиване на подобен ранг от магистрати на районно ниво са \"получена положителна комплексна оценка \"много добра\" от последното атестиране, ако е прослужил на съответната или приравнена длъжност най-малко три години и има необходимия съгласно чл. 164 юридически стаж за заемане на длъжността, съответстваща на по-високия ранг\".\r\n\tЗа разлика от искането на Узунов, съдебните кадровици оставиха без разглеждане във вторник възражението на Ивайло Родопски от Районния съд в Костинброд срещу отказа на колегията да го повиши в ранг. Той стана известен покрай делото за фалита на ТВ7, което разглеждаше, докато бе командирован в Софийския градски съд.\r\n\tВъв възражението си съдия Родопски искаше отвод на Атанаска Дишева от Съдийската колегия, тъй като тя е била от тричленния състав на Върховния административен съд (ВАС), потвърдил наказанието му, отменено впоследствие от петчленен състав.\n\n\r\n\tСамата Дишева обаче посочи, че не вижда причина да се отвежда заради предубеденост по случая с Родопски, тъй като не го познава нито лично, нито професионално, а единствените ѝ впечатления от него са именно от делото му във ВАС и във връзка с искането му за повишение.\r\n\tПо думите ѝ втората инстанция е отменила потвърденото от нейния състав наказание само заради схващането, че допуснатите от него нарушения попадат в обхвата на функционалния му имунитет като магистрат, а не защото е приела друга фактическа обстановка. Освен това в процедура пред административен орган правото на отвод е неприложимо.\r\n\tВъпросното наказание бе предложено от бившия правосъден министър Христо Иванов заради бездействие на Родопски именно по делото за фалита на ТВ7. Тогава проверка на Инспектората на правосъдното министерство установи, че назначеният от съдията временен синдик на телевизията Панайот Велков сключил дублиращи се договори за охрана, като така увредил имуществото на ответната страна.\r\n\tСлед този случай Велков, който пък често работеше с уволнената от системата след \"Яневагейт\" съдия Румяна Ченалова, беше изключен от списъка на синдиците. Впоследствие ВСС наказа съдия Родопски с намаляване на заплатата с 10% за една година. Тричленен състав на ВАС потвърди решението на съвета, но на втора инстанция то бе отменено с мотива, че той е извършил нарушения, но те попадат в обхвата на функционалния му имунитет.", "date": "2018.03.13", "title": "ВСС повиши \"човека на Бойко\" Димитър Узунов"}
{"url": "http://www.mediapool.bg/koshlukov-prochete-deklaratsiya-v-zashtita-na-goran-blagoev-no-ya-ospori-ot-svoe-ime-news276654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след като лидерът на ″Атака″ и част от управляващата коалиция Волен Сидеров нападна журналиста от БНТ и водещ на ″Вяра и общество″ Горан Благоев, в предаването си ″Още от деня″ Емил Кошлуков изчете декларация на журналистите в телевизията в защита на техния колега. Бившият подчинен на Сидеров в партийната телевизия ″Алфа″ и днешен програмен директор на БНТ обаче, представяйки защитата на Благоев, на места я оспори от свое име.\r\n\t \r\n\tДекларацията е от името на журналистическите дружества в БНТ. В нея се казва, че Сидеров е нападнал Благоев с обидни квалификации, като повод за атаката е било аргументирано мнение за изявленията на руския патриарх.\r\n\t \r\n\t\"Поведението на Сидеров е неприемлива, агресивна провокация към свободата на словото и правото на журналистическо мнение. Недопустимо е политик да се опитва да кадрува в националната обществена телевизия\", се казва в текста, който Кошлуков прочете, а след това коментира с думите: ″Сидеров не е кадрувал в БНТ, само попита дали Благоев още работи тук″.\n\n\r\n\t \r\n\tПоведението на лидера на ″Атака“ предизвика масови коментари в социалните мрежи.\r\n\t \r\n\tВ ефира на обществената телевизия преди ден той заяви по адрес на Благоев: ″Tова е един манипулатор, това е един човек, който отдавна манипулира българското общество през БНТ. Според мен, този човек е агент на соросоидните общества“.\r\n\tСлед което попита водещия Емил Кошлуков, дали Благоев е още водещ в обществената телевизия.\r\n\tПреди Сидеров в същото предаване Горан Благоев заяви, че поведението на руския патриарх Кирил в България по време на честването на националния празник не е издържано от християнска гледна точка.\r\n\t\"Когато ти си християнин, лявата ръка да не знае какво е правила дясната. Когато си вършил добро, не е християнско да настояваш \"благодарен ми бъди\". Когато си по покана на Св. Синод, се предполага, че твоето посещение е църковно\", каза Благоев.\r\n\tСпоред него България трябва да си вземе поуките и да намери вариант да чества достойно националния си празник.\r\n\t″Абсолютно невъзможно е политици да критикуват журналисти\". Така коментира случая във вторник в интервю за БНР медийният експерт доц. Георги Лозанов.\r\n\tПо думите му Волен Сидеров трябва да последва политическата съдба на бившия депутат от ГЕРБ Антон Тодоров, който подаде оставка заради репликата към водещия на сутрешния блок на Нова телевизия Виктор Николаев, че ″подобни въпроси могат да му изядат хляба″, както се опразнило столчето на колежката му Анна Цолова.\r\n\t\"Изглежда, че това се случва в ГЕРБ, но коалиционните партньори са по-щадени. Това трябва да си го избият от главата и да се свърши с това. Обратното е. Функция на журналистиката е критиката по отношение на властта. Да си във властта и да отправяш квалификации и заплахи към журналисти – това означава, че не можеш да бъдеш на власт\", каза Лозанов.\r\n\t\"Тази реакция говори и за абсолютно подценяване. От името на властта се държиш агресивно-снизходително към един журналист като Горан Благоев - това означава, че въобще нямаш понятие как се прави журналистика и кой е Благоев, който е един от най-балансираните журналисти в България\", посочи още той.\r\n\tСпоред медийния експерт проблемът е, че подобни изявления на политици не водят до необходимата обществена санкция.\r\n\t\"Не мога да кажа каква точно трябва да е тя, но патриотите трябва да се разберат в собствената си политическа група, защото това, което казва в ефир Горан Благоев, съвсем не е по-различно от това, което казва политическият съдружник на Сидеров Валери Симеонов\".", "date": "2018.03.13", "title": "Кошлуков прочете декларация в защита на Горан Благоев, но я оспори от свое име"}
{"url": "http://www.mediapool.bg/shpionskiyat-skandal-preobarna-britansko-ruskite-otnosheniya-kakvo-predstoi-news276653.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТвърдението на Тереза Мей, че е много вероятно руската държава да е извършила акт на агресия с отравянето на двойния агент Сергей Скрипал, изведе британско-руските отношения на най-ниското равнище след кризата с крилатите ракети през 80-те години на миналия век. Британският премиер знае, че трябва да стигне по-далеч, в сравнение с реакцията си като вътрешен министър през 2006 г. на убийството на Александър Литвиненко. Тогава бяха замразени някои активи, бяха експулсирани голям брой руски дипломати и бе прекратено сътрудничество в разузнавателната сфера.\r\n\tВъпреки че Великобритания даде на Русия срок от 24 часа да докаже, че убийството е дело на хора, сдобили се с измама с нервнопаралитичното вещество, никой не очаква - даже и руският посланик Александър Яковенко да опита да убеди в това британския външен министър Борис Джонсън - че руската държава просто е загубила контрол върху отровата.\r\n\tОт години доверието между Великобритания и Русия е на ниско равнище и е по-вероятно Яковенко да каже, че Русия е жертва на раздухана от медии шпиономания. Това ще остави Мей без избор, освен да потвърди, че руската държава е приложила незаконна употреба на сила срещу Великобритания. Това ще задължи външното министерство не само да изработи ефективен едностранен отговор, но и да събере европейска и американска подкрепа за многостранни мерки.\r\n\tКонтекстът на Брекзита и двойственото отношение на Доналд Тръмп към Путин създава дипломатически трудности за Форин офис. Великобритания отдавна е главният противник на Русия в Европа, а на срещата между Джонсън и руския външен министър Сергей Лавров през декември в Москва не бе постигнато кой знае какво.\r\n\tСтраните от ЕС подхождат към руската тема според своя дневен ред и търговски интереси. Ръководителят на европейската дипломация Федерика Могерини настоява, че блокът не понася щети от санкциите заради Украйна, като напомня за предстоящата четвърта годишнина от анексирането на Крим. В понеделник Съветът на ЕС по конкурентоспособност поднови режима на съществуващите санкции.\n\n\r\n\tАнгела Меркел, която си осигури нов мандат като канцлер на Германия, обаче казва, че се надява очакваното преизбиране на Владимир Путин в края на тази седмица да придаде импулс за подновяване на мирния процес от Минск. Тя се обявява за задълбочаване на този процес. В понеделник френският президент Еманюел Макрон парира необичайна критика на своя предшественик на поста Франсоа Оланд и защити политиката си на сближаване с Русия заради Сирия. Макрон се аргументира, че според него годините на пълна липса на диалог не е довела до някакъв напредък за Франция. По същия начин новото италианско правителство, когато бъде съставено, вероятно ще бъде повлияно от проруската популистка десница.\r\n\tМнозина експерти казват, че санкциите на ЕС вероятно са намалили точно с 1 процент икономическия растеж на Русия през миналата година. В публикуван наскоро доклад разузнавателната агенция на Естония твърди, че Путин \"използва западните санкции, за да се опази от критики за провала в икономическата политика, което до известна степен помага за прикриването на основните слабости на икономиката\".\r\n\tТака че отравянето на двойния руски агент в британския катедрален град Солсбъри представлява увлекателна история за европейските страни, но мнозина западни политици ще се ръководят от по-широки стратегически мотиви, включително отношенията за Сирия, Иран, Украйна и търговията. Тръмп също проявява неохота да санкционира Путин заради предполагаемата намеса в президентските избори в САЩ през 2016 г., а повечето коментари по тази тема произлизат от Конгреса.\r\n\tВероятният едностранен пакет от мерки на Великобритания ще започне с експулсирането на някои дипломати. Изгонването на посланика би било сериозна стъпка и ще лиши Великобритания от бърз канал до Москва на високо равнище. Като ответна мярка може да последва експулсирането на британския посланик от Москва.\r\n\tНа теория министърът на цифровите технологии, културата, медиите и спорта Мат Ханкок може да нареди на медийния регулатор Офком да разследва дали руски медии като Ар Ти отговарят на условията за лиценз за разпространение. Едно отнемане на лицензи по правителствено нареждане обаче може да вкара Великобритания в рамката на репресивни режими като този в Турция. Алтернативен вариант е публични фигури, сред които членове на кабинета в сянка или дори футболни мениджъри като Жозе Моуриньо, да бъдат официално посъветвани да се откажат от подписаните от тях изгодни договори да се появяват по Ар Ти. Много вероятно е също на спортни чиновници, за разлика от самия отбор на Англия, да бъде казано да не присъстват на Световната купа по футбол това лято в Русия.\r\n\tПогледнато по-сериозно, министрите ще внесат промени в закона за санкциите и против прането на пари, за да позволят по-строги санкции срещу нарушители на правата на човека като мъчителите на Сергей Магнитски - руския данъчен експерт, починал в затвор в Русия, след като разкрил подробности за масова измама с държавна подкрепа.\r\n\tОт Форин офис казват, че на практика разполагат с пълни правомощия за конфискация, ако това е необходимо. Но под натиска на консервативни редови депутати от Камарата на общините (като Ричард Бениън и държавния министър за Европа сър Алън Дънкан) министрите казват, че ще подкрепят клаузата Магнитски едва когато законопроектът стигне до фазата на внасяне.\r\n\tПо-уместен вариант би бил замразяване на активите на руски олигарси, свързани с Кремъл , особено ако те не са в състояние да обяснят източниците на средствата за закупуване на имоти в Лондон. Британското законодателство обаче се гордее със съдебните си процедури и произволното заграбване на активи по маниера на престолонаследник от района на Персийския залив няма да изглежда добре.\r\n\tВъв военно отношение британската армия вече има ротационно присъствие в Естония, но Русия няма да приветства решение на НАТО да разположи повече войници по-близо до Беларус. НАТО също може да окаже стратегически натиск върху Москва, като ускори приобщаването на Украйна чрез подписването на план за действие преди членството. Подобни насърчения може да бъдат предложени на антируски политически сили на Балканите, които са ключова зона на конфликт с Русия. Великобритания ще председателства среща на върха за Западните Балкани това лято и може да я използва като средство за окуражаване на партиите, борещи се срещу влиянието на Москва.\r\n\tВ спектъра от варианти пред \"Даунинг стрийт\" 10 има още две крайни мерки. Великобритания може да обяви Русия за държава, спонсорираща тероризма. В САЩ такава квалификация води до различни едностранни санкции, вкл. забрана за износ и продажби на оръжия и свързани с тях стоки, забрана за оказване на икономическа помощ и визови забрани. Великобритания освен това може да препоръча руските банки да бъдат изключени от системата за международни финансови трансакции Суифт (Swift). На някои свързани с Иран руски банки, например, вече бе отрязан достъпът до тази система. Това може да отслаби възможностите на Русия за международна търговия, но руските банки са се прехвърлили към руската система за разплащане СПФС, основана заедно с няколко по-големи държави извън Г-7.\r\n\tНито един от тези варианти не е прост и накрая всеки от тях само ще потвърди явната решимост на Путин да идентифицира Русия с нейното противопоставяне на Запада и по-специално на Великобритания", "date": "2018.03.13", "title": "Шпионският скандал преобърна британско-руските отношения. Какво предстои?"}
{"url": "http://www.mediapool.bg/nzok-e-pritisnata-i-ot-85-mln-ochakvan-prerazhod-za-lekarstva-news276652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато чертае планове как да отиграе ситуацията с дълговете към чуждите фондове за лечение на българи в ЕС, Националната здравноосигурителна каса (НЗОК) е сериозно притеснена и от очертаващия се за поредна година за онкомедикаменти в болниците. Това става ясно от стенограмата на едно от последните заседания на фонда, на което се обсъжда въпросът с дълговете към чуждите каси и схемите, по които те ще се изплащат.\r\n\tСпоред зам.-министъра на здравеопазването Бойко Пенков преразходът за лекарства може да достигне 85 млн. в края на годината.\r\n\t, коментира той.\r\n\tСериозни притеснения изразява и другият зам.-министър в надзора - Жени Начева, която е негов председател.\r\n\t\n\n\r\n\t, коментира тя.\r\n\tСпоред нея проблемът с лекарствата е по-сериозен от дълговете към чуждите каси.\r\n\tОт думите й става ясно, че в касата засичат преразход, още преди да е започнало плащането на т.нар. нови молекули, чието финансиране умишлено се бави за след влизането в сила на новия рамков договор от 1 април, когато ще заработят и нови контролни механизми.\r\n\t, коментира Начева.\r\n\tПрез миналата година здравната каса е платила за онкомедикаменти в болниците 327.7 млн. лева, докато в бюджета й за тази година по това перо са заложени 282 млн. лева. Общият бюджет за лекарства на касата заедно с медикаментите за домашно лечение тази година е 1 млрд. лева и по него също се очаква преразход.\r\n\tОтсега е ясно, че няма как с по-малко средства от похарченото през миналата година НЗОК да посрещне едновременно очаквания 5% ръст и сметката за падналия в последния възможен момент мораториум върху плащането на иновативните терапии, дори и след като фармацевтичната индустрия върне 160 млн. лева под формата на отстъпки.\r\n\tТова поставя касата в особено тежка ситуация, тъй като за първа година тя вече не може да разчита и на пари от оперативния си резерв, който беше сведен до санитарния минимум от 3% или 114 млн. лева.\r\n\tВ същото време след скандала с дълговете към чуждите фондове и подписването на рамковия договор, с който се дават 150 млн. лева допълнително за увеличение на цените на клиничните пътеки в болниците, здравният министър Кирил Ананиев, че здравната каса ще остане финансово стабилна до края на годината.\r\n\tСъщевременно Ананиев се ангажира, че догодина , което автоматично намалява възможностите на касата да увеличи разходите си по други пера като лекарствата.\r\n\t\r\n\tОт думите на Начева обаче става ясно, че проблемът с лекарствените разходи на НЗОК догодина ще се задълбочава.\r\n\t, коментира Начева.\r\n\t\r\n\tНа този фон в Надзорния съвет на касата отново започват да се обсъждат мерки, с които да бъде подобрен контролът върху отпускането и прилагането на онкомедикаментите в болниците, за които в последните години представители на здравните власти многократно изразяват резерви, че се извършват .\r\n\tСпоред Бойко Пенков плащането на лекарствата от страна на здравната каса трябва да се обвърже с терапевтичен резултат.\r\n\t, коментира Пенков. Той дава пример, че има показатели като например преживяемост, с които болниците няма как да излъжат касата.\r\n\t, коментира Пенков.\r\n\tПрез тази година за първи път се въвежда  като лечението и проследяването ще се осъществява само в няколко големи увинелситетски болници в София, Пловдив и Варна. Засега не е ясно дали НЗОК ще стъпи върху данните от това проследяване, за да въведе плащане за резултат през следващата година или ще разчита на други механизми за обвързването на плащането с резултата.", "date": "2018.03.13", "title": "НЗОК е притисната и от 85 млн. очакван преразход за лекарства"}
{"url": "http://www.mediapool.bg/rast-na-ubitite-peshehodtsi-v-bulgaria-news276615.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t157 души са загубили живота си като пешеходци у нас през 2017 г. Броят на жертвите бележи ръст спрямо предишната година, когато е бил 118.\r\n\tОбщо 1801 души са били блъснати миналата година, съобщава бТВ.\r\n\tСъщевременно ударените пешеходци в София са по-малко – общо 419 са пострадали през 2017 г. на фона на 439 за предишната година.", "date": "2018.03.13", "title": "Ръст на убитите пешеходци в България"}
{"url": "http://www.mediapool.bg/prezidentat-kiril-doide-kato-duhoven-vodach-no-si-tragna-kato-politik-news276618.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПосрещнах Негово Светейшество патриарх Кирил като духовен водач, той избра да си тръгне като политик, заяви президентът Румен Радев в първата си публична реакция по повод скандала по време на визитата на руския православен водач у нас.\r\n\tРадев заподозря, че става въпрос за политическа режисура, в която \"патриарх Кирил е бил въвлечен\".\r\n\t\"Убеден съм, че Москва ще осмисли случая\", каза президентът, макар че вече втора седмица откакто патриарх Кирил му се караше в собствения му кабинет в президентството, нападките от Москва продължават, а не спират. Нещо повече, самият Радев – най-гласовитият радетел на затопляне на отношенията с Русия, бе причислен  .\r\n\tРадев обаче даде да се разбере, че руските хули няма да променят курса му: \"Като президент няма да ставам заложник на емоциите, а ще работя за възраждането на българо-руските отношения, които други съсипваха в продължение на години и продължават да го правят\".\r\n\tСпоред него остава въпросът кой се е опитал да \"похити\" общия ни празник за нашето освобождение и да го превърне в повод за разделение. Кой експлоатира кризата в нашите отношения, запита още Радев. На въпрос кои са тези, той отговори: \"Истерични политикани, демагози и платени анализатори има и в Русия, и в България. Има среди, които експлоатират кризата в нашите отношения и нямат интерес тя да бъде преодоляна и те не трябва да имат водеща роля в нашите отношения\".\r\n\tВ края на визитата си в България за 3-ти март  за неправилните според него исторически интерпретации на събитията, свързани с освобождението на България. Назидателното поведение на патриарх Кирил на \"Дондуков\" 2 бе представено във видео клип на руската църква, от който обаче не се виждаше реакцията на българския президент.Радев: Благодарността ни не е за сметка на достойнството\r\n\tРадев коментира във вторник , че \"много ясно\" е отстоял позицията си по време на срещата с руския патриарх.\r\n\t\"Аз съм не само президент, но и християнин и затова не вярвам, че неговата цел е била да всее разкол между нашите народи\", добави той.\r\n\t\"Твърдо мога да кажа, че нашата признателност към Русия е тази на свободни хора, които помнят и уважават своята история и нашата благодарност не е за сметка на нашето достойнство\", коментира още президентът.\r\n\tЗа отношенията си с Радев посочи, че не вижда разделителни линии, макар двамата да имат различни мнения по отделни въпроси, което обаче било здравословно, а всичко се решавало в диалог.Илияна Йотова: Тонът на Кирил бе неприемлив\r\n\tНяколко часа по-рано вицепрезидентът Илияна Йотова коментира от своя страна, че \"тонът на руския патриарх Кирил беше неочакван и неприемлив\".\r\n\t\"За мен обаче е по-важно как българските институции реагираха на това, което се случи на срещата. Реакцията на президента беше точна, хладнокръвна и с ясни послания”добави тя пред Нова телевизия.\r\n\tВицепрезидентът уточни, че не е участвала в срещата и впечатленията й от нея са от видеото, разпространено от руската патриаршия. Въпреки това обаче вицепрезидентът похвали държавния глава за реакцията и обясни, че тя би постъпила по същия начин.\r\n\tНе е ясно какво Йотова разбира под “точна и хладнокръвна реакция”, защото в разпространеното видео не се вижда такава на държавния глава, а официална становище от президентството по случая всъщност нямаше. Неофициално беше съобщено, че стенограма на разговора не е водена, а Радев обявил, че \"Както църквата се бори за душата на всеки човек, така и България е признателна към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност\".\r\n\t\"Ние сме страна, която е признателна към всеки, който е участвал в тази война и който е дал живота си за свободата на България\", допълни Йотова.\r\n\tСпоред нея продължението на този скандал в руските медии очевидно води към една предизборна кампания в Русия.\"Реакцията на патриарх Кирил е предизвикана\"\r\n\t\"Със сигурност тази реакция на руския патриарх е предизвикана, може би заради колебливото ни отношение през годините на тема Русия. Но все пак този тон за мен остава неприемлив и смятам, че президентът отговори, както трябва – без влизане в емоционални спирали, категорично и ясно\", каза още вицепрезидентът.\r\n\tВ отговор на въпрос за това, че с поклон на колене е посрещнала руския патриарх при пристигането му на летището в София, Йотова каза, че се е държала по протокол, валиден за посрещане на всички висши духовници.\r\n\tОсвен това поклонът й бил и поклон на уважение към историята на руската църква, която наред с държавата имала заслуги за воденето на освободителната война.", "date": "2018.03.13", "title": "Президентът: Кирил дойде като духовен водач, но си тръгна като политик"}
{"url": "http://www.mediapool.bg/smela-initsiativa-za-mir-v-afganistan-zainteresovani-li-sa-obache-talibanite-news276655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАфганистанският президент Ашраф Гани излезе с предложение за мир и анализатори казват, че сега топката е в полето на талибаните. Засега ислямистите обаче не показват признаци да са заинтересовани.\r\n\t \r\n\tВ предложението на Гани се съдържа призив за безусловни преговори, примирие, признаване на талибаните за политическа партия, предоставянето им на представителство в Кабул и освобождаване на затворници. Афганистанският президент декларира и че ще опита да извади лидера на талибаните от международните списъци за терористи, както и да им предостави паспорти, за да могат да пътуват свободно.\r\n\t \r\n\tТалибаните, които отдавна искат, преди да преговарят с властите в Кабул, първо да разговарят директно със САЩ, отговориха с мълчание.\r\n\t \r\n\tПървоначалните индикации не са обещаващи.\r\n\t \r\n\tВ края на миналата седмица талибаните разпространиха изявление на английски, в което призоваха афганистанските ислямски духовници да бойкотират среща в Индонезия на религиозни водачи от Пакистан, Афганистан и Индонезия по-късно този месец, събиращи се на нея, за да направят опит да излязат със свое предложение за постигане на мир в Афганистан. Конференцията ще се проведе в Богар, Западна Ява, и е организирана от клерикалното сдружение Индонезийски съвет \"Улема\", но без официалната подкрепа на Афганистан.\r\n\t \n\n\r\n\tТалибаните осъдиха срещата, отправяйки следното предупреждение към афганистанските духовници: \"Не давайте възможност на нахлулите в Афганистан неверници да използват вашето име и участие в тази конференция като средства за постигане на своята зловредна цел\".\r\n\t \r\n\tДруг обезкуражителен сигнал дойде от представител на талибаните, запознат с позицията на своето движение за инициативата на Гани. Той отправи критики към предложението, заявявайки пред Асошиейтед прес, че в него не са взети предвид исканията на талибаните за изтегляне на международните сили от Афганистан и за въвеждане на ислямската система на управление.\r\n\t \r\n\tВ Афганистан и на други места много хора, в частност активисти за правата на жените, се опасяват от твърдолинейното тълкувание от талибаните на ислямската система и са твърдо против да им се дава каквато и да било възможност да я прилагат. При управлението на талибаните, което приключи с предвожданата от САЩ инвазия през 2001 г., момичетата нямаха достъп до образование, а жените - до работни места. Мъжете бяха принуждавани да носят бради, а музиката и телевизията бяха забранени.\r\n\t \r\n\tОткакто бяха свалени от власт, талибаните излязоха с няколко изявления, в които казаха, че ще позволят на момичетата да ходят на училище - но при строги ислямски правила - и че ще позволят на жените да работят - но отделно от колегите си мъже. Те не са поемали ангажименти за ръководни роли за жените или за равноправие с афганистанските мъже.\r\n\t \r\n\tЦитираният представител на талибаните заяви, че целта на водената от неговото движение война е двояка - \"да се сложи край на нашествието и да се въведе ислямската система. Ашраф Гани да е говорил за това? Изглежда Гани не желае мир и само си прави шеги\". За да говори за позицията на талибаните, техният представител пожела да остане анонимен.\r\n\t \r\n\tПредложението на Гани за мир обаче получи широка подкрепа. Макар и президентът нееднократно да е призовавал талибаните да преговарят, той излиза с конкретни предложения за първи път. Задоволство от инициативата на Гани изрази дори съседен Пакистан, към който Афганистан и САЩ отправят остри критики, че приютява на своя земя талибани.\r\n\t \r\n\tАнализатори обаче предупреждават, че все още няма яснота по много от детайлите, като например кой ще прекрати пръв бойните действия. Големи неизвестни има и по въпроси, излизащи от рамките на предложението. Може ли Гани да се справи в достатъчна степен с кризата, която се задълбочава в силно разединеното му правителство така, че то да седне на масата за преговори като единен субект? И най-важният въпрос, за който не се говори: Стремят ли се САЩ към по-трайно присъствие в Афганистан?\r\n\t \r\n\tДоговарянето на мир се смята от мнозина за единствения начин да бъде сложен край на войната в Афганистан, която вече е в 17-ата си година и в нея загинаха десетки хиляди цивилни. През годините тя струваше само на САЩ над 122 милиарда долара.\r\n\t \r\n\t\"Всякакъв мирен процес в Афганистан ще бъде дълъг и труден, с върхове и спадове, и винаги ще има доста място за скептицизъм, че няма да успее\", каза Андрю Уайлдър, вицепрезидент на програмите за Азия на Института на САЩ за мира. \"Още по-скептично обаче гледам на възможността изобщо някой да спечели войната, така че единствената алтернатива на още четири десетилетия насилие и кръвопролития е мирният процес да стане приоритет.\"\r\n\t \r\n\tУайлдър ще бъде сред десетки наблюдатели на процесите в Афганистан, които ще участват в конференция за Афганистан, започваща днес в норвежката столица Осло в местния Институт за изучаване проблемите на мира. През 2015 г. Осло бе посредник в предишни преговори с талибаните.\r\n\t \r\n\tТомас Рътиг, съосновател на независимата организация Мрежа за анализи на ситуацията в Афганистан, определи предложението на Гани като \"ни повече, ни по-малко добро начало\".\r\n\t \r\n\t\"Повечето елементи на инициативата са представяни и преди, но сега те са събрани на едно място\", каза той. \"За пръв път официално беше споменато за спиране на огъня, но без никакво обяснение: някой пръв (ли ще прекрати огъня) или двете страни заедно? Ако е второто, как ще се стигне дотам. За това са нужни първо преговори.\"\r\n\t \r\n\tТалибаните са последователни в искането си да преговарят първо със САЩ и чак тогава с афганистанското правителство. Вашингтон е също толкова настоятелен в позицията си, че няма да води директни преговори, макар и в миналото да е водил преговори с тях, само че тайни.\r\n\t \r\n\tРътиг посочи и че в официалната декларация от конференцията в Кабул миналия месец, която роди мирната инициатива на Гани, е записано, че при бъдещи преговори биха могли да бъдат засегнати и \"спорни аспекти на бъдещето на международното присъствие\" в Афганистан. Според него това може да проправи пътя за преки или непреки преговори между САЩ и талибаните.\r\n\t \r\n\tМайкъл Къгълман, заместник-директор на програмата за Азия във вашингтонския аналитичен институт Център \"Удроу Уилсън\", изрази мнение, че няма правни пречки за преговори на САЩ с талибаните, защото досега Вашингтон не е обявявал групировката за терористична организация.\r\n\t \r\n\t\"Ако САЩ наистина са сериозни в намеренията си за мир в Афганистан, то те трябва да са по-отворени към възможността да разговарят с организацията на талибаните, която засега не е дала особени признаци, че някога скоро ще бъде готова да преговаря с Кабул\", каза той.\r\n\t \r\n\t\"Най-добрият начин за Вашингтон да встъпи в диалог с талибаните е като погледне на него като на трибуна, от която да призове директно бунтовниците да водят преки преговори с афганистанците.\"", "date": "2018.03.13", "title": "Смела инициатива за мир в Афганистан, заинтересовани ли са обаче талибаните"}
{"url": "http://www.mediapool.bg/stolichniyat-kmet-obeshta-chetiri-novi-uchilishta-news276619.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tСофия планира да построи поне четири нови училища, заяви пред БНТ във вторник столичният кмет Йорданка Фандъкова. Работата по тях обаче все още е в твърде начална фаза - търсят се подходящи терени. По отншение на детските градини нещата са по-напреднали.\r\n\tПредстои да бъдат открити нови четири забавачници - в кварталите \"Драгалевци\", \"Младост\", \"Люлин\" и \"Красно село\", а също да започне изграждането на още осем във \"Витоша\", \"Павлово\", \"Княжево\", \"Красно село\", \"Подуяне\", \"Дружба\", \"Манастирски ливади\" и \"Кръстова вада\".\r\n\tФандъкова заяви още, че ремонтът на улица \"Граф Игнатиев\" ще започне с подземната инфраструктура, като ще се подмени изцяло водопроводът и канализацията. След това ще започне подмяната на настилките, която включва обновяване на площадите \"Гарибалди\", \"Славейков\" и градинката пред църквата \"Св. Седмочисленици\".", "date": "2018.03.13", "title": "Столичният кмет обеща четири нови училища"}
{"url": "http://www.mediapool.bg/prodalzhava-da-e-zatvoren-glavniyat-pat-smolyan---madan-news276620.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният път Смолян – Мадан продължава да е затворен заради свлачището край село Тикале.\r\n\tТо е най-голямото върху главен път, сочат данните на Агенция \"Пътна инфраструктура\".\r\n\tВече седми ден най-краткият път между Смолян, Рудозем и Мадан е прекъснат.\r\n\tОбхватът на свлачището е 20 декара. Има опасност за всички работещи и преминаващи в района.\r\n\tЕксперти геолози и проектанти обсъдиха възможните спешни мерки. Една от тях е изместването на водопровод, който може да е сред причините.\r\n\tЗапочна изграждането на алтернативен път над смолянското село Влахово за леки автомобили и автобуси. Той е с дължина около 1 км, началото му е от с. Влахово в посока на с. Тикале.\r\n\tТоварният трафик ще продължи да е по обходните трасета – Рудозем – Фатово – Смолян, както и вече отпушеният път Рудозем – Смилян – Смолян.", "date": "2018.03.13", "title": "Продължава да е затворен главният път Смолян - Мадан"}
{"url": "http://www.mediapool.bg/dvama-dushi-zaginaha-pri-seriya-bombeni-atentati-v-teksas-news276617.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tДвама души загинаха, а други двама са ранени при серия от бомбени нападения в Остин, щата Тексас, съобщи БНТ.\r\n\tНеизвестен подател изпращал колети до жилища, които се взривявали при вдигането или отварянето им. Пакетите не са доставяни по пощата или с куриер. Първият такъв случай е от 2 март, когато загинал мъж.\r\n\tПрез последното денонощие е загинал 17-годишен младеж, а 75-годишна пенсионерка е тежко ранена.", "date": "2018.03.13", "title": "Двама души загинаха при серия бомбени атентати в Тексас"}
{"url": "http://www.mediapool.bg/ungariya-shte-opita-sayuz-s-avstriya-i-italiya-sreshtu-imigrantite-news276621.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгария възнамерява да координира по-тясно своята политика към мигрантите с Австрия и Италия след изборите в тези две страни, на които антиимигрантските партии получиха широка подкрепа, каза вчера унгарският външен министър Петер Сиярто, съобщава БТА, цитирайки \"Ройтерс\".\r\n\tСпоред министъра подходът по този проблем на правителството във Виена и на десния център в Италия е много сходен с този на централноевропейските страни в ЕС. \"Затова е очевидно, че ще работим заедно в бъдеще\", каза Сиярто в интервю за \"Ройтерс\".\r\n\t\"Това не е насочено срещу западната част на Европа, а срещу миграцията и то отговаря на нашите интереси, защото даваме приоритет на сигурността\", добави той.\r\n\tСиярто посочи, че страните от Вишеградската четворка нямат планове да разширяват този съюз, но това не трябва да пречи за установяване на по-близки отношения с онези държави, които мислят по същия начин.\r\n\t\"Ройтерс\" припомня, че стремеж към по-тясно сътрудничество с Унгария изрази и австрийският канцлер Себастиан Курц след среща с унгарския премиер Виктор Орбан в края на януари.\r\n\tСтраните от Вишеградската четворка (Унгария, Чехия, Словакия и Полша) защитиха отказа си да приемат бежанци с опасения за сигурността.\r\n\tВ Австрия канцлерът Себастиан Курц сформира коалиция с Австрийската партия на свободата, което направи страната единствената в Европа с крайнодясна група в правителството.\r\n\tВ Италия миналия месец управляващата лявоцентристка Демократическа партия загуби изборите от антиситемни и десни парии, които водеха кампания срещу имиграцията.", "date": "2018.03.13", "title": "Унгария ще опита съюз с Австрия и Италия срещу имигрантите"}
{"url": "http://www.mediapool.bg/ep-nastoyava-vsichki-darzhavi-v-es-barzo-da-ratifitsirat-istanbulskata-konventsiya-news276622.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвродепутатите призоваха единайсетте държави от ЕС, които все още не са ратифицирали Истанбулската конвенция, да я одобрят, съобщи пресслужбата на ЕП.\r\n\t \r\n\tДосега Конвенцията на Съвета на Европа за предотвратяване и борба с насилието над жени и домашното насилие, известна като Истанбулска конвенция, не е ратифицирана от България, Хърватия, Чехия, Гърция, Унгария, Ирландия, Латвия, Литва, Люксембург, Словакия и Великобритания.\r\n\t \r\n\t\r\n\t\tИстанбулската конвенция бе изтеглена от парламента в България под натиска на БСП и \"патриотите\", които проведоха мощна кампания с изкривени и неверни твърдения срещу документа.\n\n\r\n\t\r\n\t\t \r\n\r\n\tГолямо мнозинство от евродепутатите изрази съжаление, че тези държави не гледат на конвенцията като на най-доброто възможно средство за борба с насилието над жените. \r\n\t \r\n\tТе подчертаха, че нежеланието на някои държави да ратифицират текста се основава на неразбирателства и подвеждащи аргументи за определението \"социален пол\", използвано в конвенцията. Те призоваха ЕК и Съвета на ЕС да предприемат мерки за бързата ратификация на документа.\r\n\t \r\n\tНякои евродепутати се противопоставиха и заявиха, че определението представлява идеологическа обремененост. Те посочиха, че ЕС няма компетенции по такива въпроси и следва да уважава вътрешния ред на всяко общество.\r\n\t \r\n\tЕК отбеляза, че целта на конвенцията е предотвратяването на насилието над жените без никакви други скрити идеи.\r\n\t \r\n\tИстанбулската конвенция, най-подробното международно споразумение за борба с насилието над жени, беше приета от Съвета на Европа през 2011 г. Тя влиза в сила през август 2014 г. и е подписана от ЕС през юни 2017 г. \r\n\t \r\n\tСпоред Европейската комисия, всяка трета жена в ЕС е била жертва на физическо и/или сексуално насилие след навършването на 15 години. Над половината от жените са били жертви на сексуален тормоз, а една от всеки 20 е била изнасилена.", "date": "2018.03.13", "title": "ЕП настоява всички държави в ЕС бързо да ратифицират Истанбулската конвенция"}
{"url": "http://www.mediapool.bg/slovakiya-se-nosi-kam-predsrochni-izbori-news276616.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на словашкия премиер Роберт Фицо е по-близо до възможността да падне, след като по-малкият му коалиционен партньор, партия \"Мост-Хид\" (\"Мост\"), призова за предсрочни избори в контекста на политическата криза около убийството на журналиста Ян Куциак, предаде Ройтерс.\r\n\t \r\n\tСнощи \"Мост-Хид\" заяви след повече от осемчасови разисквания, че ще поиска от останалите партии в управляващата коалиция споразумение за предсрочни избори, като в противен случай ще я напусне.\r\n\t \r\n\t\"Смятаме, че тази ситуация може да бъде уредена единствено чрез предсрочни избори\", заяви пред репортери лидерът на партията на етническите унгарци в Словакия Бела Бугар.\r\n\t \r\n\tСловакия изпадна в политическа криза след убийството на журналиста Ян Куциак в края на миналия месец, което предизвика най-големите улични протести след падането на комунизма преди близо три десетилетия и доведе правителството на Фицо на ръба на оцеляването.\r\n\t \r\n\tСловашкият премиер, управлявал страната през десет от последните 12 години, се мъчи да запази целостта на своята трипартийна управляваща коалиция. По-рано вчера най-приближеният му човек в неговата социалдемократическа партия \"Смер\" (\"Посока\"), министърът на вътрешните работи Роберт Калиняк, подаде оставка, за което \"Мост-Хид\" настояваше още от миналата седмица.\n\n\r\n\t \r\n\tС оглед на разрастващите се улични протести обаче \"Мост-Хид\" реши да увеличи своите искания.\r\n\t \r\n\tКоалицията на Фицо има крехко мнозинство в парламента. Той може да опита да управлява с правителство на малцинството, без \"Мост-Хид\", но ще има ограничени възможности на разположение за подкрепа.\r\n\t \r\n\tПри това лидерът на третия партньор в управлението, Словашката национална партия, Андрей Данко каза, че ще иска предсрочни избори, ако управляващата коалиция загуби мнозинството си.\r\n\t \r\n\tБугар заяви, че ще се стреми евентуалното свикване на предсрочни избори от коалицията, за което той призовава, да стане при условията на \"Мост-Хид\". Опозиционните партии подготвят предложение за вот на недоверие срещу правителството на Фицо. Бугар каза, че е твърде рано да се каже как партията му ще гласува по този въпрос.", "date": "2018.03.13", "title": "Словакия се носи към предсрочни избори"}
{"url": "http://www.mediapool.bg/rastat-na-patnitsite-prez-letishte-sofiya-e-blizo-4-prez-fevruari-news276623.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед рекордната 2017 г. за летище \"София\", когато преминалите пътници се увеличаваха с двуцифрен темп през всеки месец на годишна база, от началото на тази година възходящият тренд на столичната аерогара продължава, но вече с едноцифрено нарастване.\r\n\tТова показват публикуваните данни от държавното дружество \"Летище София\" ЕАД, което държавата се готви да даде на концесия от няколко години, но нова концесионна процедура не стартира, след прекратяването на предишната, заради съмнения в законността й.\r\n\tПрез януари броя на преминалите пътници се увеличи с 6.6 на сто на годишна база, а през февруари той пада до 3.7 на сто спрямо същия месец на 2017 г.\r\n\tОбщо през втория месец на годината столичното летище е обслужило 473 242 пътници. От тях близо две трети (64%) са преминали през новия терминал, а останалите през стария. Това е с около 200 000 пътници по-малко спрямо януари 2018 г.\r\n\tУвеличението на пътниците през февруари спрямо година по-рано се дължи основно на нарастването на броя пътуващите по вътрешните линии. Те се увеличават от над 10 000 през февруари 2017 г. до близо 18 000 през февруари 2018 г. Това е ръст от 83 на сто, като причината е навлизането на втори превозвач по линията София – Варна от март миналата година, посочват от летище \"София\". \r\n\tПътникопотокът по международни редовни линии е нараснал само с 1.3 на сто, отчитат от държавното дружество.\r\n\tОбщо 4122 самолета са излетели и кацнали на столичната аерогара през февруари. През януари техният брой беше 4500.\r\n\tПрез февруари 2018 г. каргото бележи ръст от 5 на сто. Обработени са общо 1568 тона товари и пощенски пратки.", "date": "2018.03.13", "title": "Ръстът на пътниците през летище \"София\" е близо 4% през февруари"}
{"url": "http://www.mediapool.bg/iskame-si-blagodarnostta-iskame-si-robstvoto-news276624.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ отношенията между България и Русия има нещо от караниците между внезапно пораснал пубертет и внезапно оглупял родител – непрекъснати сръдни, клетви, тряскане на вратите. Гледна точка на проф. Ивайло Дичев.\r\n\tЗащо тази метафора ли? Ами защото в 21 век суверенни държави продължават да се изясняват кой какво на кого дължи и дали достатъчно е благодарен. Нямам предвид само просташкия жест на , че не му се благодари достатъчно – , това за никого не е изненада. . Мислехме, че с края на комунизма това ще се поуспокои, но се излъгахме: просто благодарността премина в режим на скандал.\r\n\t\r\n\tНе съм русофоб, израснал съм с руска литература и музика, нямам никакво съмнение, че влиянието на тази велика страна е много важно за това, което сме. Но само то ли ни е формирало? Хайде, та даже императорът Михаил ІІІ дал името си на кръщелника си княз Борис! Или . В историята нещата се помнят, изучават, ако щете използват се за хвърляне на мостове между народите – но да авторизираш дадено събитие и да претендираш за дивидент е просто идеология.\r\n\tЩе кажете Руско-турската война е историческо събитие, много по-важно от някакво си лъвче. Работата е там, че в историята има различни важни събития и при добро желание винаги ще се намери друг случай, когато Москва е действала против нашия интерес. Вземете размяната на черкези срещу българи, вземете позицията ѝ по време на Съединението и \"отзоваването\" на нещастния Батенберг. Демагозите по определение опростяват историята до формулата \"черно робство - героично освобождение - идваме на власт ние\".\n\n\r\n\tДа сведем Руско-турската война до славянски алтруизъм е наивно. От друга страна голяма е била народната подкрепа за войната, представяна като освобождение на поробени братя (впрочем голямо е и разочарованието, когато руският мужик вижда, че братята-роби в европейска Турция живеят далеч по-добре и са по-свободни от него). Обръщам внимание на това, че историческият процес е сложно и противоречиво нещо и когато абсолютизираме един негов момент изпадаме в синдрома благодарност, който ни разрушава отвътре. Кои сте вие? Ами ние сме тези, които руският император създаде. Какво е характерно за вас? Ами че сме благодарни.\r\n\tПрез 1807 Наполеон изтласква Прусия и създава Варшавското Херцогство; има и бюст на великия французин, а по всякакъв повод биват припомняни топлите връзки между двата народа. Или друго. Французите - вечно благодарни на германците, задето едно тяхно племе франки са създали държавата им - развяват немски знамена по Шанз-Елизе. Руснаците – вечно задължени на шведите, лутерански пастор отива да протестира в Москва, защо не е почетен като скандинавец цар Рюрик…\r\n\t\r\n\t, колкото и печално да изглежда това отстрани. По съветско време , а национален празник стана денят, в който съветските войски окупират страната. Благодарни пионери седяхме с автомати пред паметници и произнасяхме клетви. Сега трета серия – православието ще ни спасява от .\r\n\tАко сме приели, че тази страна е създадена от Русия, всяко непокорство започва да звучи не просто като политическо решение, а като морално провинение. Като се включи и църквата няма спасение и на оня свят! Дето казал Тарас Булба на сина си предател, тръгнал с католиците: .\r\n\t\r\n\tНо и нашите не са съвсем абдали. Срещу смазващия дар на свободата, за който трябва да сме благодарни от детската градина до старческия дом, ние отдавна сме измислили предварителния контра-дар на кирилицата (майстор на това жиу-жицу е още дядо Вазов!). Схващате ли номера? Всъщност нищо не дължим на Русия, защото предварително ние сме я обдарили с християнство и тя единствено е изплатила задълженията си по кредита хиляда години по-късно. Братушките обаче периодически отказват да благодарят за кирилицата, което, например при последното изказване на Путин, буди у нас още по-яростни изблици и обвинения в черна неблагодарност. И сръднята няма край.\r\n\tДа оставим имперската пропаганда и се вгледаме в нашите собствени, глупави комплекси. Наместо да използваме някакви моменти от историята, които ни сближават с други народи, тръгваме на радикализация: Русия е в сърцевината на българското, верността към Русия е върховен дълг на всеки патриот, националният ни празник няма да е свързан с нас, а с благодарността към Русия… Което, разбира се, поражда гняв, антируски настроения и подигравки.\r\n\tВ цялата работа има нещо сбъркано. Един уважаващ себе си народ не благодари на конкретен геополитически актьор, а се обръща към ценности, които отиват отвъд историческата случка. Но какво да правим, искаме си робството, искаме си благодарността.", "date": "2018.03.13", "title": "Искаме си благодарността, искаме си робството!"}
{"url": "http://www.mediapool.bg/nezryashtiyat-frantsuzin-s-balgarski-koreni-s-parvi-kontsert-u-nas-news276625.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНезрящият французин с български корени Венсан Винел, който преди година направи фурор в Париж, ще изнесе първия си концерт в България. Той ще пее на фестивала \"Фракофоли\" в Благоевград на 22 юни в подкрепа на каузата за равен достъп до култура и изкуство. Това съобщиха организаторите на проявата.\r\n\tЧетвъртото издание на \"Франкофоли\" ще бъде първото събитие в България, което ще стартира кампанията \"Отворена зона\" в партньорство с фондация \"Моменти\" за равни възможности за достъп до култура и изкуство на хора в неравностойно положение и различни социално изолирани групи.\r\n\tТази година фестивалът за съвременна музика ще се проведе на 22 и 23 юни в парк \"Македония\" в Благоевград, където миналата година събитието събра над 30 000 души публика. И тази година входът ще бъде свободен за всички желаещи за посетят фестивала.\r\n\tЗа първи път на концертите на \"Франкофоли\" ще бъде изградена специална фестивална зона, подходяща за настаняване на хора с нарушена мобилност и техните придружители, обособена като достъп и необходима видимост към сцената. На разположение за помощ в придвижването на хора с увреждания ще бъдат и доброволци-асистенти. Необходимост от асистент може да бъде предварително заявена в Информационния център в града.\r\n\tВенсан Винел се е съгласил да участва, за да подкрепи кампанията \"Отворена зона\", посочват от фондация \"Моменти\". Това ще бъде първи самостоятелен концерт на незрящото момче с български произход на родна земя, което през лятото на 2017 стана звезда във Франция след участието си в музикален риалити формат. Той ще изпълни в Благоевград песни от първия си самостоятелен албум и негови интерпретации на световни хитове.\r\n\t21-годишният Венсан Винел стана популярен и обичан у нас и във Франция с талант и личната си история, която разбива социалната стигма за хората с увреждания. Надарен с изключителен слух, но с нарушено зрение, миналата година той се яви на кастинг и, акомпанирайки си на пиано, стигна до третото място в \"Гласът на Франция\", като спечели сърцата на французите.\r\n\tВенсан Винел е роден със силно увредено зрение през 1996 г в България, където е отглеждан в дом за сираци. Тригодишен е осиновен във Франция и расте в парижко предградие. Родителите му бързо забелязват изключителната му музикална дарба - съвсем малък се научава да свири на пиано сам, по слух.\r\n\tСледват трудни тинейджърски години, в които увреждането му е причина за изолация, самота и отхвърляне от страна на останалите деца. Пред френските медии споделя, че често е бил обект на дискриминация и подигравки, заради което напуска колежа, в който учи.\r\n\tНо продължава напред с музиката и безусловната подкрепа на родителите си по този път. Иска да учи музика професионално в Консерваторията, но поради липса на преподавател, който да владее брайлова азбука и ноти, не е приет.\r\n\tСвири по улиците и на обществени места. През 2017 г. е случайно забелязан от сътрудничка на риалити формата \"Гласът на Франция\", докато свири на пиано в чакалнята на парижката гара \"Сен Лазар\". Тя го кани да участва в шоуто.\r\n\tЯвява се на кастинг и впечатлява журито с интерпретация на хита Lose Yourself, донесъл през 2002 г. на Еминем награда \"Оскар\", и влиза в отбора на световноизвестната френска звезда Мика, правил дуети с Фарел Уилямс и Ариана Гранде.\r\n\tМного бързо Венсан се превръща в сензация във Франция и набира хиляди фенове. Пред \"Фигаро\" споделя: \"Не мисля за себе си като за човек с увреждане, защото моят недъг е компенсиран с нещо друго. Имам абсолютен слух, когато чуя някое парче, го запомням и мога веднага да го възпроизведа. Аз съм като супер-герой на слуха\".\r\n\t\n\n\r\n\t\r\n\tФестивалът \"Франкофоли\" се провежда в Благоевград от 2015 г., като изнесено издание на най-големия европейски фестивал за съвременна франкофонска музика Les FRANCOFOLIES de la Rochelle (Ла Рошел, Франция).\r\n\tВ трите му издания досега на сцената се качиха едни от най-актуалните звезди на съвременната френска музика – ЗАЗ, Имани, Джипси кингс, Нувел ваг, Патрисиа Каас, Боб Синклер и др.\r\n\tФестивалът Les Francofolies (Ле Франкофоли) е най-големият международен фестивал за съвременна франкофонска музика, който се провежда всяка година от 1985 г. насам в град Ла Рошел, Франция. Градът е известен именно с този фестивал, заради който всяка година пристига около 110 000 души публика. Освен ежегодните издания на фестивала във Франция, Ле Франкофоли се провежда още в Монреал, Канада, а също и в Спа, Белгия. Има изнесени издания в Ню Йорк, Буенос Айрес и Берлин, а от 2015 – и в България.\r\n\tПрез миналата година \"Франкофоли\" в Благоевград беше обявен за едно от 100-те най-големи събития от цял свят, популяризиращи френскоезичната култура. Инициативата е на френската държава и е под патронажа на президента.", "date": "2018.03.13", "title": "Незрящият французин с български корени с първи концерт у нас"}
{"url": "http://www.mediapool.bg/na-96-godini-pochina-schetovoditelya-ot-aushvits-news276626.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНацисткият военнопрестъпник Оскар Грьонинг, известен като \"счетоводителя от Аушвиц\", почина на 96-годишна възраст, съобщиха германски медии, позовавайки се на адвоката му.\r\n\t \r\n\tГоворителят на прокуратурата в Хановер Оливер Айзенхауер съобщи, че е бил уведомен за кончината на Грьонинг, но не може да я потвърди официално, предаде ДПА.\r\n\t \r\n\t\"Разполагаме единствено с писмо от адвоката му, в което се казва, че той е починал\", каза Айзенхауер и уточни, че все още не разполага със смъртен акт. Този документ трябва да се изпрати от общината на съдебните власти, което може да отнеме няколко дни.\r\n\t \r\n\tСпоред седмичника \"Шпигел\" бившият есесовец е починал в петък в болница.\r\n\t \r\n\tОскар Грьонинг е един от последните осъдени нацисти, над 70 години след края на Втората световна война.\r\n\t \n\n\r\n\tНа 21-годишна възраст Грьонинг доброволно се присъединява към есесовските елитни части, а през 1942 г. е прехвърлен в лагера на смъртта в Аушвиц. Там той отговаря за сортирането на вещите на концлагеристите и води сметка за събраните пари и ценни вещи, които изпраща в централата на Ес Ес в Берлин.\r\n\t \r\n\tВ предвоенна Германия Грьонинг е бил банков чиновник. Той никога не е отричал нацисткото си минало и още в първия ден на съдебния процес срещу него е поел \"моралната отговорност\" за Холокоста.\r\n\t \r\n\tПрез 2015 г. Грьонинг бе осъден в Люнебург на 4 години затвор за съучастничество в убийството на 300 000 евреи. В края на 2017 г. съдът отхвърли и последното му обжалване да не лежи в затвор поради напредналата му възраст и Грьонинг трябваше скоро да започне да излежава присъдата си, отбелязва Асошиейтед прес.", "date": "2018.03.13", "title": "На 96 години почина \"счетоводителя от Аушвиц\""}
{"url": "http://www.mediapool.bg/zhurnalisti-ot-iranskiya-otdel-na-bi-bi-si-sa-poluchili-smartni-zaplahi-news276627.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБи Би Си заяви, че служители от иранския й отдел в Лондон са получили смъртни заплахи заради свои репортажи и призова ООН да вземе мерки към Иран в защита на свободата на медиите, предаде Франс прес.\r\n\t \r\n\tСпоред Би Би Си редакцията й на персийски език е мишена на Техеран от учредяването си през 2009 година. Тогава в Иран се състояха президентски избори, по време на които правителството в Техеран обвини чужди държави в намеса в изборния процес.\r\n\t \r\n\tСпециалният кореспондент на редакцията на фарси на Би Би Си Касра Наджи заяви пред журналисти в Женева, че над 20 служители на тази редакция и семействата им са получили смъртни заплахи. Няколко души във Великобритания се нуждаят от полицейска защита, добави той.\r\n\t \r\n\tБи Би Си ще повдигне въпроса тази седмица на заседанието на Съвета на ООН за човешките права в Женева.\r\n\t \r\n\tПо-рано британският постоянен представител в ООН Джулиан Брейтуейт осъди отношението на Ирак към Би Би Си на заседание на Съвета на ООН за човешки права за положението в Иран.\r\n\t \n\n\r\n\t\"Призоваваме Иран незабавно да прекрати съдебното преследване срещу служителите на Би Би Си Персия и да спре тормоза над всички журналисти и семействата им\", заяви Брейтуейт, имайки предвид разследване на Техеран, според което работата на иранския отдел на Би Би Си е \"престъпление срещу националната сигурност на Иран\".\r\n\t \r\n\t\"Би Би Си предприе безпрецедентната инициатива да се обърне към ООН, защото опитите ни да убедим иранските власти да спрат тормоза си бяха напълно пренебрегнати\", обясни генералният директор на Би Би Си Тони Хол.\r\n\t \r\n\tНаджи съобщи в Женева, че сестрата на лондонска журналистка от иранската редакция на Би Би Си е била арестувана в Иран през 2013 г. и държана в изолатор 17 дни. Иранските власти поискали от журналистката да напусне Би Би Си или да шпионира колегите си в замяна на освобождаването на сестра й, но според Наджи тя е отказала.", "date": "2018.03.13", "title": "Журналисти от иранския отдел на Би Би Си са получили смъртни заплахи"}
{"url": "http://www.mediapool.bg/pametnikat-na-dzhon-atanasov-v-sofiya-mozhe-da-bade-premesten-news276628.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПаметникът на Джон Атанасов, който в момента се намира пред Телефонната палата в София, може да бъде преместен. Предложението е на фирмата, собственик на сградата \"НГ Пропърти\", в чието управление е бизнесменът Васил Божков.\r\n\tЕкспертно-художественият съвет към Столичната община, която е собственик на паметника, е одобрил преместването му в двора на Техническия университет - София, който се намира в кв. \"Дървеница\". Въпреки това обаче е нужно и съгласието на автора Вълко Ценов. Пред бТВ обаче той обяви, че е против идеята, тъй като направил бронзовия монумент специално за тази сграда. Мястото е избрано, защото е свързано с технологиите и комуникациите.\r\n\t\"Това е една толкова провинциална картина, безсмислена, нагла. Няма да си пестя думите за това… Аз не знам, нито са ми се обаждали, нито е ставало дума за това. И как е възможно въобще\", каза той пред бТВ.\r\n\tПаметникът беше открит през 2003 г. в памет на изобретателя с български произход Джон Атанасов.\r\n\tНовите собственици на Телефонната палата искат да превърнат сградата в културен център с музей, а за целта ще я . Идеята е вътре да бъдат изложени над 3000 антични предмети от личната колекция на Божков.", "date": "2018.03.13", "title": "Паметникът на Джон Атанасов в София може да бъде преместен"}
{"url": "http://www.mediapool.bg/komisiya-v-kongresa-ne-otkri-taini-dogovorki-mezhdu-kampaniyata-na-tramp-i-rusiya-news276629.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията по разузнаването към Камарата на представителите в Конгреса на САЩ обяви в комюнике основните заключения от своето разследване на подозренията за руска намеса в американската предизборна кампания през 2016 г., съобщи Франс прес.\r\n\t \r\n\tСред тези заключения, заверени с подпис само от членовете на комисията от Републиканската партия, конгресмените казват, че не са намерили \"никакво доказателство за съглашателство, координация или заговор между кампанията на Тръмп и руснаците\".\r\n\t \r\n\tОсвен това те отхвърлят заключението на американското разузнаване, че руският президент Владимир Путин е предпочитал през 2016 г. Доналд Тръмп за президент на САЩ.\r\n\t \r\n\tДокладът от над 150 страници съдържа над 40 \"първоначални заключения\" и над 25 препоръки. Той ще бъде представен във вторник за обсъждане на демократическото малцинство. Комисията след това ще гласува за подлагане на доклада на процедура по декласификация, за да може да бъде представен на широката общественост.", "date": "2018.03.13", "title": "Комисия в Конгреса не откри тайни договорки между кампанията на Тръмп и Русия"}
{"url": "http://www.mediapool.bg/kabinetat-otpusna-166-mln-lv-za-svetovniya-shampionat-po-motokros-news276630.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството е отпуснало 1 662 455 лв. на федерацията по мотоциклетизъм за провеждане на кръгове от световния и европейския шампионат по мотокрос в Севлиево, които са в края на август. Това стана с постановление за одобряване на допълнителни разходи по бюджета на Министерството на младежта и спорта, което вече трета година не финансира моторните спортове у нас. Документът е публикуван в \r\n\t\"Тези шампионати по мотокрос са сред най-престижните състезания в света (...) С провеждането на спортната проява ще се утвърди авторитетът на Република България сред световната спортна общественост, ще окаже положително въздействие върху развитието и популяризирането на българския спорт и възможностите на българските спортисти за изява\", посочва в мотивите си Министерският съвет.\r\n\tСредствата от 1.66 млн. лв. ще отидат за плащане на лиценза за провеждане на световните и европейски кръгове от мотокрос шампионата у нас, каза пред Mediapool Богдан Николов, който е президент на Българската федерация по мотокрос.Преди време той се оплака, че ако до края на тази година федерацията не успее да си върне задълженията от 850 000 евро за таксите за Гран при на България от 2011 до 2014 г., къщата му в Плевен ще му бъде отнета. Причината е, че Богдан Николов я е ипотекирал, за да запази международния лиценз на федерацията и провеждането на кръговете от световния и европейски шампионат.\r\n\tЗа 2016, 2017 и 2018 г. Българската федерация по мотокрос не е получила нито лев от държавата.\r\n\tПричината е, че спортният министър Красен Кралев смята моторните спортове за комерсиални и не трябва да получават помощ от държавата.\r\n\tМинистерството на младежта и спорта има бюджет за организиране на международни състезания у нас. За тази година бюджетът му по това перо възлиза на 5 млн. лв.\r\n\tБългарската федерация по мотокрос обаче не е получавала средства по това перо от 2016 г. За последно средства й бяха отпуснати през 2015 г. за организиране на т.нар. Нощ на скоковете в зала \"Арена Армеец\", когато получи 390 000 лв.", "date": "2018.03.13", "title": "Кабинетът отпусна 1.66 млн. лв. за световния шампионат по мотокрос"}
{"url": "http://www.mediapool.bg/vodeshti-turisticheski-destinatsii-tarsyat-nachin-za-spravyane-s-ogromniya-napliv-ot-turisti-news276631.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-привлекателните туристически места в Европа търсят нови начини да се справят със прекомерния наплив от туристи. Градове като Дубровник, Венеция и Барселона полагат огромни усилия да се справят с пристигащите всеки ден туристи с евтини полети или круизни кораби, пише агенция Ройтерс.\r\n\tГрадовете прибягват към приложения за смартфони и реклама на споделен автомобилен превоз, за да се справят с прекаления туристически поток, който пречи както на местните, така и на туристите.\r\n\t \r\n\tОколо 9% от туристите, които участвали в проучване на консултантската компания IPK казали, че свръхтуризмът е засегнал качеството на техните екскурзии миналата година.\r\n\t \r\n\tПритесненията, свързани със сигурността по морски дестинации като Египет и Турция, както и все повечето евтини полети, увеличили растежа на броя чуждестранни туристи в страни като Испания и Хърватия до над 10% през последните няколко години по данни на Световната организация по туризма към ООН.\r\n\t \r\n\tДестинациите с голяма посещаемост са успешни, но границата между успех и провал е много тънка, каза кметът на Дубровник Мато Франкович пред Ройтерс на международното туристическо изложение в Берлин.\r\n\t \r\n\tВместо обаче да се опитват да ограничат броя на посетителите, които харчат парите си за хотели, храна и сувенири, градовете предлагат начини за отклоняване на туристическите потоци от най-популярните атракции.\r\n\t \n\n\r\n\tДубровник планира да пусне смартфон приложение до края на годината, което ще позволи на потребителите му да знаят кога тесните улици в стария град са най-претъпкани и ще им предлага алтернативни забележителности извън градските стени.\r\n\t \r\n\tОсвен това планира да тества схема за споделяне на автомобили, която да насърчи туристите да се запознаят с околностите на Дубровник.\r\n\t \r\n\tБарселона работи по съвместен маркетингов план с региона около града, за да привлече туристи не само към най-популярните забележителности като Саграда Фамилия или булевард \"Лас Рамблас\".\r\n\t \r\n\tБарселона е малка, но Барселона като туристическа дестинация излиза извън рамките на града и има много забележителности и атракции, каза директорът на барселонската туристическа агенция Жоан Торела Рене.\r\n\t \r\n\tДори Ню Йорк, отвъд Атлантическия океан, започна кампания за насърчаване на туристите да посещават и други квартали освен Манхатън и Статуята на свободата.\r\n\t \r\n\tОсвен това се опитва да привлече повече посетители извън пиковия сезон - през януари и февруари - със събития като Нюйоркска седмица на ресторантите и седмица на Бродуей.\r\n\t \r\n\tТова наистина дава възможност на посетителите да получат нещо по-стойностно и ни помага да запълним ниския сезон, казва пред Ройтерс говорителят нюйоркската официална туристическа организация NYC & Company Кристофър Хейуд.Контрол върху круизите\r\n\tПроцъфтяващият сектор на круизните пътувания е едно от най-големите предизвикателства за някои градове. В Дубровник голямо количество круизни кораби разтоварват хиляди пътници в един ден и така улиците на града стават шумни и се получават задръствания.\r\n\t \r\n\tГрадът се опитва да разпредели пристигането на кораби и да направи така, че круизите да пристигат равномерно през седмицата и да не акостират 10 кораба на пристанището в едно и също време.\r\n\t\r\n\tВенеция изготвя нови правила, с които се изисква големите круизни кораби да минават по един не чак толкова лъскав маршрут до индустриалното пристанище Маргера, вместо да минават покрай площад Сан Марко.\r\n\t \r\n\tНякои туристически компании също играят роля в борбата срещу \"свръхтуризма\". Най-голямата китайска онлайн туристическа агенция Ctrip използва данни, за да прогнозира коя дестинация може да се окаже пренаселена и скъпа и след това да предложи на клиентите си алтернативни варианти, които се търсят по-малко, каза главният изпълнителен директор Джейн Цзе Сун.\r\n\t\r\n\tПотребителите одобряват тази практика, тъй като получават най-доброто за пътуването си. Хотелите също я харесват, понеже могат да обслужат туристите по-добре. Авиокомпаниите и те я подкрепят, защото нямат свръхнатоварване по един маршрут, а по друг - минимално, допълва тя.\r\n\t \r\n\tAirbnb, която е критикувана за влиянието си върху жилищния пазар в големите туристически градове, каза, че предлага настаняване в жилища в селски райони на сайта си - често на места, където няма хотели.\r\n\t \r\n\tТуризмът само ще расте и като се разпределя на по-голяма територия, могат да се минимализират последиците от него, казва съоснователят и главен стратег на Airbnb Натан Блехарчик.\r\n\t \r\n\tСветовната туристическа организация работи с университети по проблема с прекалената туристическа натовареност и планира да публикува препоръки след няколко месеца за това как туристическите дестинации да се справят с проблема.\r\n\t \r\n\tНужен е баланс между растеж, устойчивост и реклама на дестинациите, каза генералният директор на Световната организация по туризъм Зураб Пололикашвили.\r\n\t \r\n\tСпоред Глория Гевара, президент и главен изпълнителен директор на Световния съвет за туризъм и пътувания, туристическите дестинации трябва да правят дългосрочно планиране и да създават инфраструктура, която ще им позволи да насочват туристическите потоци, така че да стимулират местните икономики без да се претоварват най-популярните места.\r\n\t \r\n\tВ крайна сметка туризмът създава работни места, създава благоденствие и намалява бедността. Ползите обаче трябва да бъдат за всички, каза тя.\r\n\t \r\n\tСветовния съвет за туризъм и пътувания и консултантската компания McKinsey планират да си сътрудничат с шест града, за да изработят тактики за избягване на прекаленото струпване на туристи.", "date": "2018.03.13", "title": "Водещи туристически дестинации търсят начин за справяне с огромния наплив от туристи"}
{"url": "http://www.mediapool.bg/124-detsa-byaha-evakuirani-zaradi-pozhar-v-detska-gradina-news276632.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради пожар в детска градина в Павликени бяха евакуирани 124 деца и персоналът, който се грижи за тях. Инцидентът е станал след 9 часа във вторник. пострадали няма.\r\n\tНа мястото незабавно са изпратени екипи на пожарната и огънят е потушен. Родителите са прибрали децата си. Помещенията се отдимяват.\r\n\tПричините за пожара са в процес на изясняване.", "date": "2018.03.13", "title": "124 деца бяха евакуирани заради пожар в детска градина"}
{"url": "http://www.mediapool.bg/london-mozhe-da-izgoni-ruski-diplomati-i-da-zamrazi-aktivi-zaradi-skripal-news276634.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания е готова да предприеме бързи реакции срещу Русия, включително да изгони нейни дипломати и да забрани достъпа на официални руски представители до нейната територия заради опита за убийство на бившия руски шпионин Сергей Скрипал и дъщеря му, съобщиха британските медии.\r\n\tВ понеделник британският премиер Тереза Мей заяви, че е \"твърде вероятно\" Русия да стои зад нападението с бойното нервнопаралитично вещество от ново поколение \"Новичок\", което е било разработено в Русия. Тя поставим ултиматум на Русия до полунощ да обясни как бившият шпионин Скрипал, който е предавал тайни на британското разузнаване, и дъщеря му Юлия, са били отровени.\r\n\tЧасове по-късно Лондон бе подкрепен от съюзниците си в Европейския съюз и НАТО, а Кремъл отхвърли ултиматума и обяви, че преди да предостави на Лондон отговора си иска да получи достъп до проби от отровното вещество.\r\n\tОчаква се Великобритания да обяви какви действия ще предприеме след заседание на Съвета за национална сигурност в сряда.\r\n\t66-годишният Скрипал и 33-годишната му дъщеря Юлия са настанени в британска болница в критично състояние, след като бяха открити в безсъзнание преди десет дни в Солсбъри.\n\n\r\n\t\r\n\tВъв вторник британският вътрешен министър Амбър Ръд съобщи, че полицията и вътрешното разузнаване ще разследват твърдения, че руската държава е замесена в редица смъртни случаи във Великобритания през последните години, съобщи Ройтерс.\r\n\tМиналата седмица председателят на парламентарната комисия за вътрешните работи писа на Ръд с искане на проверка на 14 смъртни случая, които не са били сметнати за подозрителни от полицията, но многократно са свързвани с Русия от различни медии.\r\n\t \r\n\t\"Искам да се уверя, че твърденията не са нищо повече от твърдения. Полицията и МИ5 са съгласни и ще съдействат в проверката\", заяви Ръд.\r\n\t \r\n\t\r\n\tОтравянето на бившия руски шпионин във Великобритания, което според британската министър-председателка Тереза Мей твърде вероятно е извършено от Русия, прилича на руски акт, заяви днес президентът на САЩ Доналд Тръмп, цитиран от Франс прес.\r\n\t\"Ще говоря с Тереза Мей днес. Това ми прилича на Русия, въз основа на всички доказателства, които имат\", каза Тръмп пред журналисти в Белия дом, преди да отпътува за Калифорния. \r\n\t \r\n\tСпоред британския вестник \"Гардиън\" Лондон може и да замрази активи, които са свързани с хора, разглеждани от британските власти като руски олигарси близки до Кремъл, както и на руски представители, които не са в състояние да докажат законен произход на средствата, използвани от тях, за да закупят имущество във Великобритания.\r\n\t \r\n\tВестникът не изключва и да бъдат предприети по-строги мерки към руски граждани, обвинявани от Лондон в нарушаване правата на човека. Смята се за възможно и британски официални лица да не посещават Русия за предстоящото през лятото световно първенство по футбол, като \"Гардиън\" отбелязва, че за такава мярка ще се търси и подкрепа в ЕС.\r\n\t \r\n\tНо според изданието при всички случаи е доста вероятно много страни да не пожелаят да последват примера, при това подобна мярка, посочва вестникът, няма да включва бойкот на футболистите.\r\n\t \r\n\tСпоред изданието пред кабинета на британския премиер се открива цял спектър от възможности за наказателни мерки срещу Русия, включително тя да бъде обявена за страна спонсор на тероризма. В САЩ, например, поставянето на дадена страна в тази категория има за последствие спиране на износа на въоръжение и забрана за икономическа помощ, посочва изданието.\r\n\t \r\n\t\"Гардиън\" пише, че Лондон е възможно и да препоръча руските банки да бъдат извадени от международната междубанкова платежна система СУИФТ (SWIFT).\r\n\t \r\n\tВестникът не изключва и засилване на присъствието на НАТО по руските граници.\r\n\t \r\n\t\r\n\t \r\n\t\"Файненшъл таймс\" не изключва Лондон да прибегне и до член 4 на Северноатлантическия договор, според който всяка страна от НАТО може да свика среща на алианса за провеждане на консултации, ако смята, че има заплаха за нейната териториална цялост, политическа независимост и сигурност.\r\n\t \r\n\tВчера британският премиер Тереза Мей заяви в Камарата на общините, че Русия с голяма доза вероятност е замесена в инцидента със Сергей Скрипал и дъщеря му Юлия. По думите й бившият полковник от руската разузнавателна служба ГРУ и дъщеря му са били отровени с нервнопаралитично вещество от тип, произвеждан в Русия.\r\n\t \r\n\tВеликобритания проучва възможността за извършване на кибератака срещу Русия в отговор на отравянето на Скрипал и дъщеря му, пише вестник \"Таймс\", като се позовава на източници в британското правителство.\r\n\t \r\n\tСпоред вестника министерството на отбраната на Обединеното кралство заедно с Правителствения център за комуникации (една от британските специални служби, отговорна за воденето на радио-електронно разузнаване и защита на правителствеаната и военна информация) разработва киберпрограма. Тя, както отбелязва изданието, може да бъде използвана за атака срещу компютърната мрежа на Кремъл или на страници в интернет, които според Великобритания разпространяват недостоверни новини.\r\n\t \r\n\t\"В арсенала може да влезе и зловреден софтуер. Тази възможност ще бъде разгледана и е възможно дори (да бъде одобрена)\", заявява представител на британското правителство пред \"Таймс\".\r\n\t \r\n\t\r\n\t \r\n\tВъв вторник руският външен министър Сергей Лавров заяви, че Русия настоява да получи достъп до химичното вещество, с което са отровени Скрипал и дъщеря му Юлия, преди да даде исканите от Лондон обяснения.\r\n\t \r\n\t\"Поискахме с официална нота достъп до това вещество в съответствие с Конвенцията за забрана на химическите оръжия и настояхме за достъп до всички данни от разследването, тъй като една от жертвите е руската гражданка Юлия Скрипал\", каза на пресконференция Лавров.\r\n\t \r\n\tРусия е невинна и е готова да съдейства на британските власти в разследването на отравянето, ако Великобритания изпълни международните си задължения по Конвенцията за забрана на химическите оръжия, отбеляза руският външен министър.\r\n\t \r\n\tЛавров заяви, че искането на Русия за достъп до химическото вещество е било отхвърлено, което според него е нарушение на конвенцията от страна на Великобритания, предаде Асошиейтед прес.\r\n\t \r\n\tЛавров заяви, че Москва е готова да съдейства на разследването, но добави, че за Лондон ще е по-добре да спазва международните си задължения \"преди да поставя ултиматуми\".\r\n\t \r\n\tРусия ще отговори за питането на Великобритания за отровното вещество, ако то бъде отправено в съответствие с нормите на Конвенцията за забрана на химическите оръжия.\r\n\t \r\n\t\"Ако предвидените в конвенцията процедури бъдат спазени, ви уверявам, че Русия ще изпълни задълженията си и ще отговори на питането в предвидения за изготвяне на отговор срок\", каза Лавров, цитиран от ТАСС.\r\n\t \r\n\tПо-рано руският външен министър посочи, че конвенцията предвижда 10 дни срок за такъв отговор.\r\n\t \r\n\tРусия не е получавала запитване от Великобритания за веществото, използвано при отравянето на бившия полковник от руското военно разузнаване Сергей Скрипал и дъщеря му Юлия, заяви Лавров.\r\n\t \r\n\t\r\n\tНАТО и Европейският съюз обявиха, че са готови да окажат подкрепа на Лондон.\r\n\tСъединените щати имат \"пълно доверие\" в заключенията на британското разследване, че Русия е \"вероятно отговорна\" за нападението с нервнопаралитично вещество срещу бивш руски шпионин във Великобритания, заяви американският държавен секретар Рекс Тилърсън.\r\n\t\"Никога няма оправдание за такъв тип нападение - опит за убийство на гражданин на територията на суверенна държава - и сме възмутени, че Русия, изглежда, отново е демонстрирала подобно поведение\", каза Тилърсън.\r\n\t\"Съгласни сме, че трябва да има сериозни последици за виновниците - и извършителите на престъплението, и тези, които са го поръчали\", добави той.\r\n\tЕвропейският съюз ще подкрепи Великобритания, след като тя каза, че е много вероятно Русия да стои зад покушението срещу бивш руски двоен агент в Англия, заяви от своя страна зам.-председателят на Европейската комисия Валдис Домбровскис, цитиран от Ройтерс.\r\n\t\"Ние сме много загрижени за ситуацията, а също за разкритията, направени досега от Обединеното кралство\", каза Домбровскис пред репортери в Брюксел. Той добави, че Великобритания може да разчита на \"солидарността на ЕС в това отношение\".\r\n\tДомбровскис, който е еврокомисар по въпросите на общата валута, не даде подробности. Вчера друг заместник-председател на еврокомисията, Франс Тимерманс, каза пред Европейския парламент, че ЕС ще прояви солидарност с Великобритания, която догодина ще напусне съюза, отбелязва Ройтерс.\r\n\tПриближен на германския канцлер Ангела Меркел от нейния Християндемократически съюз каза, че ако Русия не сътрудничи на разследването, трябва да има общ западен отговор.\r\n\t \r\n\t\"Поведението на британското правителство е обосновано\", каза пред Ройтерс Норберт Рьотген, председател на комисията по външни работи на Бундестага, долната камара на германския парламент. \r\n\t \r\n\t\"Откриването на руско вещество, което се използва за военни цели, означава, че Русия не може да откаже да сътрудничи в изясняването на този въпрос\", заяви той. \"Ако Русия не сътрудничи, трябва да има общ западен отговор.\"\r\n\t \r\n\tПомолен да коментира въпроса за възможни санкции срещу Русия, Рьотген заяви, че всякакви мерки трябва да бъдат насочени срещу връзките между руската държава, нейните служби за сигурност и организираната престъпност. \"Този случай трябва да послужи за основание Великобритания да разгледа отвореността си към руски капитали със съмнителен произход\", каза той.\r\n\t \r\n\t\r\n\t \r\n\t\"Новичок\" е разработено в бившия Съветски съюз през '70-те и '80-те. То е силно токсично нервнопаралитично вещество с малко по-различен химичен състав от по-известните отровни газове Ви Екс и зарин.\r\n\t \r\n\tСмята се, че е пет до десет пъти по-смъртоносен, въпреки че няма данни да е бил използван преди. Москва не е декларирала \"Новичок\" или съставките му пред базираната в Хага Организация за забрана на химическите оръжия (ОЗХО), която следи спазването на договор, забраняващ тяхната употреба.\r\n\t \r\n\tТой е четвърто поколение отровен газ, чиито съставни части са селскостопански химикали. По този начин производството му може с лекота да бъде прикрито зад паравана на легитимна химическа промишленост, смята американският експерт по химическите оръжия Ейми Смитсън.\r\n\t \r\n\tХимикалът \"предизвиква забавяне на сърдечния ритъм и ограничаване на въздушните пътища, което води до смърт от задушаване\", заяви експертът по фармакология проф. Гари Стивънс от Университета в Рединг.\r\n\t \r\n\t\"Една от основните причини да се произвеждат тези вещества е, че техните съставни части не са забранени\", добави той.\r\n\t \r\n\tРусия и САЩ навремето имаха най-големите програми за химически оръжия в света. Русия приключи унищожаването на декларираните си пред ОЗХО запаси миналата година. САЩ са във финалните етапи на унищожаването на своите запаси.\r\n\t \r\n\tВестник \"Комерсант\" цитира двама членове на екипа автор на откритието. Според тях \"Новичок\" представлява \"бинарно химическо оръжие\", чието \"бойно състояние\" се достига в момента непосредствено преди употребата му.\r\n\t \r\n\t\"Елементите на \"Новичок\", които са относително безвредни агенти, се съхраняват отделно. На 27 септември 2017 г. властите в Руската федерация обявиха, че са унищожили изцяло химическия си арсенал, напомня \"Комерсант\".\r\n\t \r\n\tВестникът описва единственият известен досега случай за криминална употреба на бойно отровно вещество със сходно на \"Новичок\" действие от 1995 г. Тогава убиецът отравя банкера Иван Кивилиди и неговата секретарка, след като натрива с веществото телефонната слушалка в кабинета му. Кивилиди изпада в кома поради отказ на бъбреците и умира. Преди смъртта си секретарката, която даже не била докосвала слушалката, а само бършела прах в кабинета, разказала, че с нея се е случило \"същото като с Кивилиди\".\r\n\t \r\n\tСледствието установило, че нервнопаралитичният агент е придобит от служител в саратовския филиал на въпросния институт по органична химия, който бил осъден на затвор. Извършителят, който също пострадал тежко при престъплението, и поръчителят били разкрити и осъдени на продължителни срокове лишаване от свобода, пише \"Комерсант\".", "date": "2018.03.13", "title": "Лондон може да изгони руски дипломати и да замрази активи заради Скрипал"}
{"url": "http://www.mediapool.bg/palestinskiyat-premier-otselya-pri-eksploziya-sreshtu-kortezha-mu-v-gaza-news276635.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕксплозия избухна при преминаването на кортежа на палестинския премиер Рами Хамдала в ивицата Газа, пораждайки подозрения за покушение, предаде Асошиейтед прес.\r\n\t \r\n\tПремиерът е навредим, но палестинската автономна власт побърза да обвини екстремистите от Газа в опит за убийство, отбелязва АП.\r\n\t \r\n\tПричината за взрива засега не е установена.\r\n\t \r\n\tШефът на палестинското разузнаване Маджид Фарадж, който е бил в кортежа, също е невредими, съобщи за Франс прес източник от силите за сигурност, член на делегацията.\r\n\tСедем души са ранени.\r\n\t \r\n\tТри от колите в конвоя са с избити прозорци, една от вратите на една от тях има следи от кръв, показаха телевизионни репортажи от мястото на събитието.\r\n\t \n\n\r\n\tВизитата на премиера на палестинската автономна власт, действащ на Западния бряг, е рядко събитие за Газа. Той пристигна в управлявания от Хамас анклав за откриването на отдавна очаквана водопречиствателна станция. Световната банка, Европейският съюз и европейски правителства дадоха близо 75 милиона долара за финансиране на проекта.\r\n\t \r\n\tСлед като Хамас отне контрола над Газа от палестинската власт през 2007 г. и последва израелско-египетската блокада на ивицата, различни спънки, както и недостигът на електроенергия забави реализирането му с четири години.\r\n\t \r\n\tХамас осъди експлозията в Газа, насочена срещу кортежа на гостуващия палестински премиер, предаде Асошиейтед прес. В официалното си изявление ислямисткото движение Хамас, което контролира ивицата Газа, нарече взрива \"престъпление\" и опит \"да се навреди на усилията за постигане на палестинско единство и помирение\", като обеща \"спешно разследване\".\r\n\t \r\n\tХамас също така порица президента на палестинската автономна власт Махмуд Абас, задето го обвинил за експлозията.\r\n\t \r\n\tШефът на палестинското разузнаване Маджид Фарадж заяви, че е прекалено рано да се каже кой е отговорен.", "date": "2018.03.13", "title": "Палестинският премиер оцеля при експлозия срещу кортежа му в Газа"}
{"url": "http://www.mediapool.bg/ek-zaplashva-s-vizovi-ogranicheniya-strani-izvan-es-koito-ne-priemat-obratno-bezhantsi-news276636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия планира законодателни мерки, предвиждащи да се използва заплахата от отказване на визи, за да бъдат накарани страните извън ЕС да сътрудничат за репатрирането на кандидати за убежище с отхвърлени молби, пише вестник , цитиран от Ройтерс.\r\n\t \r\n\tАгенцията припомня, че пристигането от 2015 г. на над един милион бегълци от военни конфликти и бедност в Африка и Близкия изток предизвика политически проблеми в цяла Европа, които поставиха правителствата под натиск да връщат обратно по родните им страни повече хора, чиито молби за убежище в са били отхвърлени.\r\n\t \r\n\tНевинаги обаче е възможно да се осигури сътрудничеството на транзитните страни и страните на произход - самите те често пъти изпитващи огромни макроикономически трудности и имащи свои съображения за сигурност.\r\n\t \r\n\tПредложените законодателни мерки, които според германския вестник \"Велт\" ще бъдат обявени утре, предвиждат на страните, които не сътрудничат, за първоначален период от три месеца да се издават по-малко визи за представители на техните елити (дипломати и хора със служебни паспорти).\n\n\r\n\t \r\n\tАко и това не доведе до промяна, ще бъде ограничено и издаването на визи за редовите граждани, като това ще стане чрез мерки, включващи например намаляване на времето за обслужване в консулските представителства.\r\n\t \r\n\tСпоред мярката държавите членки на ЕС ще уведомяват ЕК, в случай че имат проблеми да връщат кандидати за убежище в родните им страни. Комисията след това ще излиза с отговор.", "date": "2018.03.13", "title": "ЕК заплашва с визови ограничения страни извън ЕС, които не приемат обратно бежанци"}
{"url": "http://www.mediapool.bg/predstoi-obyavyavaneto-na-protseduri-za-nasarchavane-na-predpriemachestvoto-za-nad-150-mln-evro-news276637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроцедури за над 150 млн. евро, които ще са насочени за насърчаване на предприемачеството, предстои да бъдат обявени, съобщи заместник-министърът на икономиката Александър Манолев по време на откриването на първото изложение за стартиращи иновативни фирми Sofia Startup Expo 2018.\r\n\t\"Извървяхме дълъг път за сравнително кратко време и днес категорично можем да кажем, че в България вече има стартъп общност и развиваща се стартъп еко система. Днешното събитие е поредно доказателство за това\", каза Манолев.Добрите примери\r\n\t\"Компании, като \"International Power Supply\" и \"Chaos Group\", доказаха, че е възможно да си базиран в България и да бъдеш номер 1 в света в своя сектор\", каза зам.-министърът на икономиката.\r\n\tПо думите му пораснали стартъпи като \"Телерик\" и \"Vayant\" показват как може успешно да влезеш във фокуса на водещи световни лидери.\r\n\tФирми с български корени, като \"LeanPlum\" и \"ChoboLabs\", са пример за това как може да вземеш значително финансиране от Силициевата долина и да развиеш продукта си от България, посочи Манолев.\r\n\tТой се спря и на подкрепата, която държавата оказва в този процес. Инвестиционните фондове Eleven и Launchub, създадени с европейско финансиране и национални средства, вече са инвестирали над 20 млн. евро в 180 стартиращи предприятия.\r\n\tПо оперативна програма \"Иновации и конкурентоспособност\" са в изпълнение 82 договора на стартиращи предприятия на обща стойност над 15 млн. евро. Финансирането е по процедурата за разработване на иновации.Нови процедури\r\n\tПодготвя се нова процедура по оперативната програма, която ще е насочена изцяло към стартиращи предприятия с бюджет от около 35 млн. евро.\r\n\tОтделно ще бъдат финансирани компании в начална фаза на развитие чрез Фонда за ускоряване и начално инвестиране, който е с бюджет от 51.3 млн. евро, каза Манолев.\r\n\tСъвместно с Фонда на фондовете се структурира и Фонд за технологичен трансфер, за който са заделени 30 млн. евро. Чрез него ще бъде възможно финансирането дори само на изследователски концепции, разработени в университети, и подпомагането на развитието им до етап бизнес концепция. Подобен инструмент до момента не е създаван в Централна и източна Европа, каза Манолев.\r\n\tВъзможности за финансиране ще има и по инициативата \"Джереми\" (JEREMIE), като вече е избран нов фонд мениджър за финансиране в компании в ранен етап на своето развитие – BrightCap. Неговият портфейл е 25 млн. евро, като 3 млн. евро ще бъдат насочени към стартиращи предприятия. Очаква се той да започне да инвестира през третото тримесечие на 2018 г.Sofia Startup Expo 2018 (SSE) е изложение за стартъпи и нови предприемачи, които ще покажат иновативни продукти, технологии и услуги за производството и ежедневието, свързани със създаването на удобство, ефективност и по-високо качество на живот на хората.\r\n\tКато платформа за подпомагане на иновациите SSE има за цел да обхване всички компоненти необходими за започване и поддържане на стартиращ иновативен бизнес.\r\n\tСред изложителите и участниците има стартъп фирми, представители на водещи корпорации, държавни агенции, инкубатори, инвеститори, фондове за рисков капитал, банки, идеи на студенти и технологични компании от ЕС и региона.\r\n\tАмбицията на организаторите е SSE да се превърне в мястото за среща на създателите на технологиите, иновационните мениджъри и инвеститорите, които да изграждат партньорства и да оформят бъдещето.\r\n\tМотото на първото издание на SSE е \"Дайте крила на своите идеи\" и се провежда в \"София Тех Парк\" в зала \"Джон Атанасов\" във вторник и сряда.", "date": "2018.03.13", "title": "Предстои обявяването на процедури за насърчаване на предприемачеството за над 150 млн. евро"}
{"url": "http://www.mediapool.bg/prezidentat-kato-fizkulturnik-izvartya-koremno-pred-komandosite-news276638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрезидентът Румен Радев използва посещението си в 68-а бригада Специални сили, за да демонстрира физически качества. Под погледа на командосите той скочи на лоста и направи коремно набиране.\r\n\tВ началото на посещението си Радев мина пред строя и поздрави войниците. След това командосите му показаха най-новото си въоръжение – автомати и автоматични оръжия за близък бой със заглушител, които гостът оцени много високо.\r\n\tРадев попита един от бойците: Ако сега трябва да атакуваш една къща с терористи, кое оръжие ще избереш?\r\n\tУниформеният веднага му отговори, че ако го спуснат направо пред къщата, ще избере къс автомат със заглушител, а ако е в гората, ще вземе калашник, съобщи вестник \"Марица\".\r\n\tПрезидентът видя и специалния статив, с който парашутистите ще тренират скокове, и разговаря с една от дамите под пагон в бригадата. Не се разбра какво точно си казаха двамата, но Радев изведнъж се метна на първата висилка и направи коремно без никакво предупреждение за домакините и охраната си.\n\n\r\n\tВсички демонстрираха страхотни умения и за мен към нашите Специални сили трябва да има специални отношения, защото тук служат българи, за които понятията дълг, чест, патриотизъм не са празни приказки, а ежедневие, каза за БТА след демонстрациите президентът. \r\n\tСпоред него трябва да се направи така, че Специални сили да бъдат нашето стратегическо оръжие. \r\n\t \r\n\tНа въпрос какво им трябва Румен Радев отговори - много по-добри условия и за спорт, и мисля, че трябва да се започне с една подходяща спортна зала и тотална промяна на сградния фонд. \r\n\t \r\n\tСпоред държавния глава битовите условия трябва да съответстват на тежестта на тренировките и подготовката им за тази професия. Не на последно място президентът посочи, че трябва ново оборудване и най-важното - лична мотивация и издигане на социалния статус.", "date": "2018.03.13", "title": "Президентът като физкултурник: извъртя коремно пред командосите"}
{"url": "http://www.mediapool.bg/gen-reshetnikov-smyata-che-ruskiyat-patriarh-ni-nahokal-spravedlivo-i-s-pastirska-lyubov-news276639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският патриарх не издържал на глупостите, които се говорят в България за Освобождението, и затова излял огорчението си пред президента Румен Радев. В поведението му нямало \"политическа комбинация\", твърди руският генерал от запаса Леонид Решетников, бивш резидент на КГБ в България, после ръководител на руския \"Център за стратегически изследвания\" и отговорник за кремълската политика на Балканите, а сега е изпълнителен директор на Общество за развитие на руското историческо просвещение \"Двуглав орел\". На личната си страница във Фейсбук той коментира скандала около посещението у нас на патриарх Кирил, който се накара на българския президент, че омаловажавал ролята на Русия за българското освобождение.\r\n\t \r\n\tРешетников, за когото се появиха твърдения, че е лансирал кандидатурата на Румен Радев за президент на България преди година и половина, благодари във Фейсбук на лидера на \"Атака\" Волен Сидеров, на Боян Чуков, както и на председателя на национално сдружение \"Русофили\" Николай Малинов за позициите им в защита на патриарх Кирил.\r\n\tВ момента основното послание на Решетников към българските му събеседници в социалната мрежа е, че той толкова обича България, че няма как да се откаже да помага за българо-руските отношения, които обаче са непоправимо влошени заради членството на България в ЕС и НАТО.\r\n\t \n\n\r\n\tЕто какво пише Решетников във Фейсбук на 12 март:", "date": "2018.03.13", "title": "Ген. Решетников смята, че руският патриарх ни нахокал справедливо и с пастирска любов"}
{"url": "http://www.mediapool.bg/pekin-tvardi-che-sreshtata-s-iztochna-evropa-v-sofiya-ne-e-otlozhena-news276640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай е в процес на интензивни подготвителни разговори за редовната срещата на върха със страните от Източна Европа, насрочена за тази година в България, заяви говорител на китайското министерство на външните работи, цитиран от Ройтерс. Той уточни, че не е чул за някакво отлагане на редовната годишна среща.\r\n\t\r\n\tРойтерс съобщи вчера, като се позова на трима европейски дипломати, че Китай обмисля разреждане на тези срещи на върха по формата \"16+1\", които предизвикаха опасения в западните столици, че Пекин се стреми да предизвика разделения на континента.\r\n\t \r\n\tСпоред дипломатите има индикации, че Китай може да отложи следващата среща по формата \"16+1\", насрочена в българската столица София за по-късно тази година, и да провежда тези срещи веднъж на две години, вместо всяка година.\r\n\t \r\n\tГоворителят на китайското МВнР Лу Кан каза на всекидневния си брифинг, че е запознат с твърдението на Ройтерс, но не е чул, че тези срещи могат да бъдат разредени или отложени.\r\n\t \r\n\t\"Китай придава важно значение на това и ние сме в тясна връзка и комуникация с всички страни относно подготовката на срещата (в София)\", добави той без повече коментари.\r\n\t \n\n\r\n\tОсвен че дават тласък на сътрудничеството между Китай и Източна Европа, тези срещи на върха играят позитивна роля и за развитието на европейската интеграция и за балансираното развитие в Европа, каза Лу. Бързото развитие на това сътрудничество не би било възможно без импулса и насоките от срещите на лидерите, посочи той и добави, че на срещата на върха миналата година, състояла се в Будапеща, е било решено следващият форум на високо равнище тази година да се състои в България.", "date": "2018.03.13", "title": "Пекин твърди, че срещата с Източна Европа в София не е отложена"}
{"url": "http://www.mediapool.bg/obshtinata-iska-ministerstvoto-na-kulturata-barzo-da-remontira-remonta-na-largoto-news276656.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСчупени плочки, разместени павета, паднала облицовка, напукани стъкла. Тези (де)ефекти могат да се видят при разходка по Ларгото в центъра на София. Пространството беше ремонтирано само преди две години, а стойността на поръчката беше над 17.7 млн. лева.\r\n\tЗа счупените плочки и стъкла и разместените павета сигнализираха от неправителствената организация \"Спаси София\". \"Абсолютен позор е, че беше допуснато точно там да има некачествено и мърляво строителство, както и липса на поддръжка\", смятат от организацията и напомнят, че обектът има 20-годишна гаранция.\r\n\t\r\n\tВъв фейсбук кметът Йорданка Фандъкова обяви, че е поискала от министъра на културата \"в най-кратки срокове да предприеме действия за възстановяването\" на настилките. Това пространство, което е част от комплекса \"Антична Сердика\", от години се управлява от Министерството на културата и то възложи поръчката за ремонт на Ларгото.\r\n\t\r\n\tНаскоро Министерският съвет взе решение да прехвърли \"Антична Сердика\" за управление на общината. Според Фандъкова до момента той не е предоставен на общината. Тя пък ще го приеме \"само ако той е в добро състояние и са отстранени всички дефекти\".", "date": "2018.03.13", "title": "Общината иска Министерството на културата бързо да ремонтира ремонта на Ларгото"}
{"url": "http://www.mediapool.bg/danachen-ot-sofiya-obvinen-za-iznudvane-na-targovets-news276644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрогантна схема за изнудване на бизнесмен, за да не му бъде възложена данъчна ревизия, . Става дума за рекет, продължил месеци наред, от главен публичен изпълнител в Териториалната дирекция на НАП – София. Към днешна дата въпросният служител е отстранен от НАП, заявиха пред Mediapool от централата на данъчната агенция. Той и неговата съучастничка вече имат повдигнати обвинения, съобщиха за Mediapool от Софийска градска прокуратура.\r\n\tОт данъчната агенция твърдят, че по предварителна информация става дума по-скоро за солова акция, но въпреки това към момента се извършва проверка на цялото звено \"Събиране\" в ТД на НАП – София от страна на Инспектората на данъчната агенция.\r\n\tТърговецът Хюсеин Колаксъзов, който се представя като управител на малка фирма за разнос на плодове и зеленчуци, се оплаква пред \"Господари на ефира\", че месеци наред е изнудван и е плащал различни суми – от по 300 лв., 700 лв., 1000 лв., 3000 лв., на Стефан Лозанов, главен публичен изпълнител в Териториална дирекция на НАП – София, и на негова сътрудничка. Адв. Велислава Кирилова е бивша колежка на Лозанов, като през 2003-2004 г. за около 10-11 месеца е работила в НАП.\r\n\t\"Имам доста сериозен проблем с държавни служители, които не спират да ни рекетират и тормозят\", разказва търговецът. Той е получил писмо със заповед за ревизия. След като я е подписал, са му били запорирани банковите сметки и транспортът. Причината за ревизията бил фактът, че мъжът е работил с неизрядна друга фирма.\r\n\tТърговецът отишъл в НАП. Главният публичен изпълнител на НАП Стефан Лозанов му казал, че само той можел да вдига запори, но това ще му струва 1000 лева. Мъжът поискал да го представлява неговият адвокат, но Лозанов му казал, че няма нужда, защото от НАП ще му назначат адвокат. Въпросната адвокатка Велислава Кирилова, с която Лозанов свързал търговеца, поискала хонорар.\r\n\tПо думите на Колаксъзов се стига до продължило с месеци изнудване от страна на Лозанов и Кирилова. В един момент служителят на НАП започва да обяснява, че нищо не зависи от него и търговецът трябва да брои пари за по-висшестоящите в агенцията, за да му се помогне. Мъжът платил 3000 лв., но никой нищо не направил, за да му помогне. След това му поискали още 5000 лв., за да не стане по-лошо.\r\n\t\"От понеделник насам колегата вече не е служител на НАП. Тече разследване, има повдигнато обвинение. ТД на НАП съдейства на разследващите органи по случая\", коментираха от централата на НАП във вторник.\r\n\tОт Софийска градска прокуратура уточниха, че Лозанов е с повдигнато обвинение за подкуп и изнудване посредством злоупотреба със служебно положение - престъпление, което се наказва със затвор от 3 до 10 години. Той е с най-леката мярка за неотклонение - подписка. Обвинение е повдигнато и срещу съучастничката му, която има и друго обвинение по друго дело - за поискани пари от пострадала, за да осигури спиране на действие на НАП.\r\n\tПо информация на Mediapool Стефан Лозанов е работил в звеното \"Събиране\" на столичната дирекция на данъчните и не е заемал среден или висок ръководен пост. На този етап е установено, че назначаването и извършването на ревизиите и проверките на фирмата на Колаксъзов е законосъобразно, но проблемът е бил в звеното \"Събиране\", което се занимава с обезпечителните мерки и със събирането на просрочените задължения.\r\n\tФирмата за разнос на плодове и зеленчучи е селектирана за ревизия, защото е влязла в рисковите регистри на НАП заради прясна регистрация по ДДС, последвана от издаване на множество фактури с рискови доставчици. Имало е съмнения за нередности при ползването на данъчен кредит. В НАП има контролни процедури, според които един служител възлага ревизията, друг я извършва, а трети издава актовете, като в случая те са спазени. Заради рисковото поведение на търговската фирма обаче са наложени обезпечителните мерки, за които говори Колаксъзов.\r\n\t\"Публичният изпълнител Стефан Лозанов е искал и получавал пари от представител на фирмата, без да извършва каквото и да било в замяна на това, т.е \"рекетирал\" е дружеството, но без да извършва служебни действия, които да облагодетелстват фирмата. Въпросите за вината му предстои да бъдат изяснени в наказателното производство, което тече срещу него. Няма данни за замесени други служители на НАП в този случай – нито на експертно, нито на ръководно ниво\", е официалната позиция на НАП.\r\n\tОт агенцията призоваха всеки гражданин или представител на фирма, който разполага с данни за корупция или нарушения на етичните правила от страна на данъчен служител, да сигнализира незабавно за това на телефон 0700 18 700 или на електронна поща: Infocenter@nra.bg.\r\n\tMediapool се опита да се свърже със Стефан Лозанов и адв. Велислава Кирилова, но безуспешно.", "date": "2018.03.13", "title": "Данъчен от София обвинен за изнудване на търговец"}
{"url": "http://www.mediapool.bg/schetovoditeli-i-advokati-shte-dokladvat-v-nap-shemi-za-pestene-na-danatsi-news276658.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСчетоводители, адвокати, банки и консултантски компании ще трябва да докладват на данъчните власти за агресивни схеми, с които техни клиенти се опитват да избегнат данъчно облагане.\r\n\tТова решиха министрите на финансите на ЕС, които във вторник постигнаха съгласие по законодателно предложение, съобщи на брифинг в Брюксел министър Владислав Горанов, който председателства заседанието на ЕКОФИН.\r\n\tПроектодирективата е част от пакет с мерки срещу избягване на плащането на данък печалба. Докладването ще се отнася предимно за транснационални схеми.\r\n\tНовите правила ще се прилагат от 1 юли 2020 г., а държавите членки имат срок до 31 декември 2019 г. да ги въведат в националното си законодателство.\r\n\tДържавите членки ще обменят помежду си автоматично информация за докладваните схеми посредством централизирана информационна система, до която ще имат достъп данъчните власти на държавите членки, съобщи комисар Валдис Домбровскис. Това ще става веднъж на три месеца, като първият автоматичен обмен трябва да е приключил до 31 октомври 2020 г.\r\n\t\"Увеличаването на прозрачността е ключово в нашата стратегия за противодействие на избягването на плащането на данъци\", коментира Горанов. По думите му докладването от страна на финансовите посредници ще позволи да се претовратят случаи на пестене на данъци, преди още това да се е случило.\n\n\r\n\tКонсултантите и самите компании, които ползват схемите за пестене на данъци, ще подлежат на санкции.\r\n\tВъв вторник Съветът на финансовите министри отново направи промени в „черния“ списък на офшорките, въведен през декември 2017 г., които не желаят да се съобразяват с данъчните правила на ЕС.\r\n\tОт списъка бяха извадени Бахрейн, Маршаловите острови и Сейнт Лусия. В същото време в него бяха включени Бахамите, Сейнт Китс и Невис и Американските Вирджински острови.\r\n\tГоранов изпълни и личния си ангажимент от януари европейските институции да изпратят писма до офшорките, които са готови да съдействат на ЕС, с молба техните ангажименти за увеличаване на прозрачността и намаляване на данъчните измами да станат публични. В момента, в който се получат положителни отговори, ангажиментите на офшорките ще бъдат публикувани онлайн, посочи Горанов.", "date": "2018.03.13", "title": "Счетоводители и адвокати ще докладват в НАП схеми за пестене на данъци"}
{"url": "http://www.mediapool.bg/bat-sali-se-razmina-s-uslovnata-si-prisada-za-vazprepyatstvane-na-politsiyata-news276659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият депутат от ДПС Александър Методиев, по-известен с прозвището си Бат‘ Сали, окончателно бе осъден да плати глоба от 3000 лева по делото си за хулиганство и незаконно възпрепятстване на полицията.\r\n\tВърховният касационен съд (ВКС) отмени решението на Софийския апелативен съд (САС), с което на Методиев беше наложена 6-месечна условна присъда, обществено порицание и глоба от 3000 лева за случая от 1 май 2016 г. Същото наказание бе произнесено ит Софийския градски съд (СГС) на първа инстанция.\r\n\tВърховните съдии обаче не са съгласни със становището на долните две инстанции, че Бат‘ Сали е възпрепятсвтал действията на полицията при въпросния инцидент.\r\n\t\"Въззивният съд незаконосъобразно е приел, че с поведението си деецът е попречил противозаконно на орган на властта да изпълни задълженията си. Изложените в тази насока съображения от мотивите на атакуваната присъда са изведени в разрез с практиката на ВКС\", приема последната инстанция с мотива, че не всяко неподчинение на разпореждане на орган на власт съставлява противозаконно пречене на изпълнението на задълженията му.\r\n\tСпоред ВКС досегашната съдебна практика ясно разграничава престъплението по Наказателния кодекс от аналогичното административно нарушение в Закона за движението по пътищата. Върховният съд допълва още, че отказът на Методиев да преустанови движението си след подаден сигнал със стоп-палка не е бил съпроводен с бягство, преследване, последващо укриване, съпротива и т.н.\n\n\r\n\t\"Противозаконното препятстване може да се реализира преди или по време на изпълнението на задълженията на органа на власт. В случая подсъдимият Методиев се е върнал на временния контролно-пропусквателен пункт, когато полицейски служител вече бил приключил със съставянето на акт за установяване на административно нарушение (липса на документ за самоличност) на футболист от футболния отбор на Самоков\", се казва в решението на ВКС.\r\n\tСпоред върховните съдии в случая недвусмислено става въпрос за \"посегателството срещу реда и общественото спокойствие\", което се изразявало в \"редица агресивни и демонстративни действия – подсъдимият парадирал с качеството си на народен представител, размахвайки служебната си карта; търсел обяснение от полицаите защо съставят актове на \"неговите хора\"; искал от тях отчет какво правят и защо спират автомобили; отправял към полицейските служители груби реплики, настоявал да му представят актовете, които били съставени до момента и доказателства за какво били съставени; заплашвал ги с уволнение и пр.\"\r\n\t\"Дори само произнесените реплики (...) красноречиво илюстрират недопустимия в едно цивилизовано общество маниер на отнасяне от страна на самозабравил се, облечен във власт човек, който с чувство на безнаказаност и без задръжки си е позволил да погазва достойнството на други хора, при това в качеството им на органи на властта\", допълва ВКС, разяснявайки обаче, че Методиев нито е осъждан, нито е освобождаван от наказателна отговорност преди, нито е нанесъл имуществени вреди и затова следва единствено да бъде глобен.\r\n\tСпоред обвинението му на 1 май 2016 г. Бат‘ Сали извършил тройно изпреварване в град Костенец пред патрулна кола на МВР. Полицаите незабавно са му подали сигнал да спре, но той само им помахал с ръка, ускорил и подминал, а те от своя страна изобщо не го подгонили.\r\n\tМинути по-късно на същото място полицаите спрели за проверка микробус. Един от мъжете, който се возел в него, нямал документи за самоличност. Той бил поканен да се качи в полицейския автомобил, за да му бъде съставен акт. Тогава друг от возещите се в микробуса се обадил по телефона на Александър Методиев и го уведомил за случващото се. Скоро след това Методиев се върнал на мястото и започнал да крещи на полицаите.", "date": "2018.03.13", "title": "Бат' Сали се размина с условната си присъда за възпрепятстване на полицията"}
{"url": "http://www.mediapool.bg/i-svetlyo-vitkov-napravi-koremno-i-predizvika-karakachanov-da-go-posledva-news276660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tОчевидно вдъхновен от демонстрацията на президента Румен Радев, който показа мускули, правейки коремно набиране, лидерът на \"Глас Народен“ Светльо Витков само няколко часа по-късно във вторник последва примера му и демонстрира способности на лоста.\r\n\tВокалът на \"Хиподил“ се изяви в хумористичен клип.\r\n\t\"Приех предизвикателството на президента Радев и сега каня на предизвикателство г-н Каракачанов\", каза Витков, известен с провокативното си поведение.\r\n\t\r\n\tКоремното на Радев очаквано превзе и социалните мрежи. Иван Черкелов се отчете по темата с колаж, в който на лоста виси и премиерът Бойко Борисов, също известен със спортни подвизи.", "date": "2018.03.13", "title": "И Светльо Витков направи коремно и предизвика Каракачанов да го последва"}
{"url": "http://www.mediapool.bg/italianski-biznesmen-beshe-zadarzhan-v-slovakiya-news276661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСловашките власти отново арестуваха италиански бизнесмен, заподозрян за убийството на разследващ журналист и годеницата му, предаде Асошиейтед прес, като се позова на генералната прокуратура.\r\n\t \r\n\tАнтонино Вадала е бил арестуван тази сутрин в град Михаловце. Задържането е било извършено по искане на италиански съд, издал европейска заповед за арестуването на бизнесмена заради свързано с наркотици престъпление. Италия иска той да бъде екстрадиран.\r\n\t \r\n\tВадала беше един от седмината италианци, задържани като заподозрени за убийството на Ян Куциак и Мартина Кушнирова. Журналистът и годеницата му бяха открити застреляни в дома им на 25 февруари.\r\n\t \r\n\tВ последния си, недовършен материал Куциак е писал за връзките между Вадала, за когото се твърди, че е част от италианска престъпна организация, и хора, близки до словашкия министър-председател Роберт Фицо.\r\n\t \r\n\tУбийството на журналиста и годеницата му предизвика политическа криза, която заплашва коалиционното правителство на Фицо.\r\n\t \n\n\r\n\tОпозицията поиска вот на недоверие срещу правителството и гласуването беше насрочено за следващия понеделник.", "date": "2018.03.13", "title": "Италиански бизнесмен беше задържан в Словакия"}
{"url": "http://www.mediapool.bg/v-byudzhet-2018-nyama-narushenie-na-konstitutsiyata-news276662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонституционният съд не откри нарушение на конституцията при приемането на Бюджет 2018, става ясно от решение на институцията, обявено във вторник.\r\n\tБСП поиска текст от Закона за държавния бюджет за 2018 г. да бъдат обявени за противоконституционни заради нарушение на процедурата по гласуване. Депутатите от левицата твърдяха, че една от разпоредбите е гласувана три пъти в разрез с конституцията, която предвижда, че законите се приемат на две четения.\r\n\tПредмет на делото беше чл. 6, aл. 1, paздeл II, т. 1.2. \"Субсидии и други текущи трансфери\", който се отнася до бюджета на Министерския съвет.\r\n\tПроектът на правителството предвиждаше по това перо да бъдат предвидени 5 млн. лв., а депутатът от БСП Васил Антов бе предложил сумата е да е 6.13 млн. лв. Целта му бе допълнителните 1.13 млн. лв. да бъдат насочени към xpaм-пaмeтниĸa \"Cв. Aлeĸcaндъp Heвcĸи\" и мaнacтиpa \"Cв. Гeopги Зoгpaф\" нa Aтoн.\r\n\tЗаради гласуването на бюджета посреднощ в края на ноември депутатите допуснаха грешка, като първо приеха текста на левицата, после при поисканото прегласуване го отхвърлиха, а на следващия ден, при гласуването на целия чл. 6, го отхвърлиха. В крайна сметка правителството със свое решение осигури средствата за духовните храмове въпреки текста в закона за бюджета. \r\n\tКонституционният съд не приема позицията на БСП, че разпоредба от закона за бюджета за 2018 г., касаеща сумата за субсидии и текущи трансфери на МС, е гласувана три пъти.", "date": "2018.03.13", "title": "В Бюджет 2018 няма нарушение на конституцията"}
{"url": "http://www.mediapool.bg/der-shtandart-ginka-ot-pazardzhik-e-samo-prikritie-za-sdelka-na-oligarsite-news276663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ България театралното винаги е било силно, пише балканският кореспондент на австрийския вестник  в репортаж за сделката, при която Гинка Върбакова от Пазарджик купува активите на ЧЕЗ в България.\r\n\t\"Гинка от Пазарджик\", както политическите коментатори в София я наричат иронично, просто е поставена отпред да прикрива сделка на олигарсите в България - хората, които реално контролират икономиката и политиката в страната, пише авторът Маркус Бернат.\r\n\tТой отбелязва, че официално семейната фирма на Върбакова купува ЧЕЗ, но никой в България не вярва на това.\r\n\tЦитиран е анонимен австрийски бизнесмен, който казва: \"Човек си мисли, че е свършило, и после отново се случва нещо. Нищо не сте разбрали.\"\r\n\tЦената на електроенергията е политическа тема в страна, където мнозинството от хората са станали по-бедни от членството в ЕС насетне – 23 на сто от българите според последното проучване за 2016 г. живеят под линията на бедността, а през 2008 г. са били 21%. От икономическия растеж голяма част от българите не получават нищо, а по-голямата част от над 2 млн. пенсионери в страната преживяват само благодарение на зеленчуковите си градини и с помощта на децата си, отбелязва изданието.\n\n\r\n\tПричина за стагнацията са корупцията, олигархията и – в зависимост от политическата гледна точка – политиката на икономии на правителството на Бойко Борисов. Бившият бодигард на държавния и партиен лидер на социалистическа България се оказва постоянна фигура в българската политика, отбелязва изданието.\r\n\tЦитиран е бившият министър на правосъдието Христо Иванов, който казва, че \"премиерът Борисов е доразвил властовия модел от времето на Живков в бюрократичен елит, който знае как да обслужва властовия апарат и който имитира придържането към законите, но следва собствена логика\".", "date": "2018.03.13", "title": "\"Дер Щандарт\": \"Гинка от Пазарджик\" е само прикритие за сделка на олигарсите"}
{"url": "http://www.mediapool.bg/advokaturata-vseki-vtori-balgarin-shte-stane-mishena-na-prokuraturata-news276665.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсеки втори български гражданин ще стане обект на наказателно преследване, а всеки неизпълнен договор, може да доведе до завеждане на наказателно дело. Това предупреди Висшият адвокатски съвет (ВАдС) в критичната си позиция до парламента по повод предлаганите промени в Наказателния кодекс, с които трябва да се криминализира корупцията в частния сектор. Проектът ще бъде гласуван на първо четене в сряда от правната комисия.\r\n\tСпоред адвокатурата Народното събрание трябва да отхвърли проекта, защото няма нужда от него. Съветът коментира, че промените са написани с погрешното разбиране за еднаквостта на последиците при \"корупционни престъпления\" в публичния и частния сектор.\r\n\t\"Такова изискване или зависимост, никога не е съществувала и не може да бъде търсена“, коментира адвокатурата. Организацията допълва, че държавата би получила право на недопустима намеса в гражданския и търговски оборот, защото всяко неизпълнение на договорно задължение, може да доведе до ангажиране на наказателна отговорност.\r\n\tВАдС смята, че промените в закона ще заличат границата между търсенето на основание човек да бъде наказан дисциплинарно, административно (с глоба) или да му се заведе наказателно дело. Без ясно разграничение на нарушението и предвидената санкция, цялата власт за преценка ще остане в ръцете на прокуратурата. Това на свой ред ще създаде пълен хаос в правоприлагането.\r\n\tАдвокатурата анализира разпоредбата за длъжностно престъплениe в частния сектор. Тя гласи: \"Длъжностно лице, което наруши или не изпълни служебните си задължения, или превиши правата си и от това произлязат значителни вредни последици за друго физическо или юридическо лице или обединение, се наказва с лишаване от свобода до четири години, като съдът може да постанови и лишаване от правото по чл. 37, ал.1, т. 6“.\n\n\r\n\tИменно с този текст се криминализира неизпълнението на търговски договори, което досега бе гражданско-правно отношение.\r\n\t\"Ако нормата бъде приета, то всяко забавено плащане по търговска сделка, което е причинило вреда на контрагента, например защото той от своя страна не може да изпълни свое парично задължение към трето лице и дължи лихви и неустойки, ще представлява престъпление\", пише адвокатурата и допълва, че на държавното обвинение няма да му се налага да търси и специална цел за нарушението.\r\n\t\"Съгласно нивата на фирмената задлъжнялост, то всеки втори български гражданин ще бъде обект на наказателно преследване\", допълват от адвокатския съвет.\r\n\tВАдС дава и пример с това как един инвеститор може да се окаже престъпник.\r\n\t\"Представляващият едно търговско дружество може да предпочете, независимо че има наличен паричен ресурс, да забави изпълнение на паричното си задължение по търговска сделка (и да плаща лихви или неустойка) и да инвестира тези средства при по-добри пазарни условия с цел печалба. Избраният напълно легален пазарен подход съгласно проектната норма ще бъде престъпление, тъй като имплицитно съдържа в себе си форма на неизпълнение на договорно задължение към контрагента, а то най-често се свързва с имуществени вреди\", се казва в позицията на Висшия адвокатски съвет.\r\n\tПърви за проблема предупреди ръководителят на катедрата по наказателноправни науки в СУ „Св. Климент Охридски“ проф. Пламен Панайотов. Според него промените ще доведат до криминализиране на целия граждански оборот. Неговата позиция бе подкрепена от най-големите работодателски организации - Конфедерацията на работодателите и индустриалците, Българската стопанска камара, Асоциацията на индустриалния капитал и Българската търговско-промишлена палата.", "date": "2018.03.13", "title": "Адвокатурата: Всеки втори българин ще стане мишена на прокуратурата"}
{"url": "http://www.mediapool.bg/valeri-simeonov-rusiya-ne-iska-priznanie-iska-podchinenie-news276666.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХората, които управляват Русия, не искат признание, искат подчинение. Такъв извод направи вицепремиерът Валери Сименов във вторник пред радио ″Фокус″ по повод визитата на руския патриарх Кирил в България. По думите му, въпреки че ″нямаше масова реакция на българските институции, поведението на този човек беше полезно за българите, за България и най-вече за отрезвяването\".\r\n\tНепосредствено след изявите на главата на руската православна църква Симеонов го нарече \"второразрядно съветско ченге\". По-късно думите му се превърнаха в повод за скандал в патриотичната коалиция. В резултат Симеонов прехвърли критиките си върху държавното управление в Москва.\r\n\t\"Кога представителите на тази голяма държава ще започнат да се държат като демократични водачи, духовни, политически и т.н. Извинявайте, обаче на мен не ми се ще да подминаваме един друг факт, който беше засенчен от нелепото поведение на патриарх Кирил. И този факт беше военната демонстрация на Путин с демонстрацията на новите оръжия. От колко години не сме го виждали това? Това някак си изведнъж ни върна с половин век назад. Коя държава демонстрира най-новите си военни постижения през личността на президента? Нали някак си за мен това беше исторически необичайно и притеснително събитие\", каза той.\r\n\t\"Но във всички случаи тези хора, които управляват Русия към настоящия момент, ако, а те явно се отъждествяват с позицията на патриарх Кирил, но тези хора явно не искат признание, те искат подчинение, те искат слугинаж, те искат да ни унижат. А това няма как да стане″, продължи Симеонов.\r\n\tВицепремиерът обърна внимание и на времето, в което руският патриарх отправя критиките си към България – в края на посещението си. ″За да може да избяга″, е обяснението на Симеонов.\n\n\r\n\t\"Забелязахте ли, когато си позволи той да отправи упрек към българския президент? В последните минути от визитата си при него. След това се качи веднага на автомобилите с охраната, с голямата охрана, внушаваща респект, охрана, с която се движеше, отърча на аерогарата и там вече на крачка от самолета си позволи да направи изявление, след което да се качи и да избяга. Истината е това, да избяга. Защо не го направи първия ден? Защо не го направи втория ден? Така че всичко това говори за предварително подготвена схема на поведение″, обобщи хронологията Симеонов.\r\n\tВицепремиерът коментира и вчерашно изказване на президента на Турция Реджеп Тайип Ердоган, който в реч се обърна към българските турци с думите: \"Кърджали е част от нашите душевни граници.\" Симеонов видя връзка между двете събития.\r\n\t″Турция много държи агресивно да разширява своето влияние във всички посоки извън своите граници. И за тази цел използва турски говорящите в съседните държави. С други думи, тука няма нещо ново, въпросът е защо точно сега, точно преди срещата във Варна и дали, още един интересен въпрос, и дали това негово изявление няма някаква връзка и с изявлението на Патриарх Кирил, което беше аналогично″, каза Симеонов.\r\n\tИ продължава: ″В смисъл на Владимир Гундяев, който в момента изпълнява ролята на патриарх на Русия - там също имаше едни претенции, имаше едни агресивни искания към българската държава. В случая с Ердоган, макар да говори с такива по-меки, духовни понятия, пак става дума за агресия. Аз не се наемам да бъда тълкувател на целите и на поведението на Ердоган, тъй като не ми е силната част външната политика. Но смятам, че между тези две събития има връзка и че спрямо България като държава, която не е в очакваните орбити на тези две големи държави – Русия и Турция, се прилага определен политически натиск″, допълни той.", "date": "2018.03.13", "title": "Валери Симеонов: Русия не иска признание, иска подчинение"}
{"url": "http://www.mediapool.bg/7-proekta-si-razpredelyat-135-mln-leva-za-nauka-news276667.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС около 135 млн. лева ще бъдат финансирани 7 проекта на научни организации за развитие на центрове за компетентност. Средствата са по програмата \"Наука и образование за интелигентен растеж\", а избраните проекти бяха обявени във вторник след месеци на оценка и забавяне.\r\n\tВ областта на мехатрониката и чистите технологии са избрани две предложения. Софийският университет \"Св. Климент Охридски\" ще получи 23.67 млн. лв. за център за чисти технологии за устойчива околна среда. Технически университет - Габрово ще вземе 23.57 млн. лева. за център за интелигентни мехатронни еко- и енергоспестяващи системи и технологии.\r\n\tВ областта на информатика и информационни и комуникационни технологии са избрани проектите на УНСС за дигитализация на икономиката на стойност 13.33 млн. лв. и на сдружението \"Център за комптентност ИКТ сигурност\", което ще прави звено за национална и киберсигурност за 13.37 млн. лева.\r\n\tБлизо 24 млн. лева ще получи Институт по органична химия с център по фитохимия - София за център за устойчиво оползотворяване на биоресурси и отпадъци от лечебни и ароматични растения за иновативни биопродукти. Проектът е от сферата на индустрията за здравословен живот и биотехнологии. Другото избрано предложение в тази сфера е на Медицинския университет - Пловдив и е за център за персонализирана иновативна медицина, за който ще бъдат дадени 23.5 млн. лева.\r\n\tВ сферата на новите технологии в креативните и рекреативните индустрии има избран само едни проект. Той е на Висшето училище по мениджмънт и е за 13.38 млн. лв. С тях трябва да се направи център за компетентност за интелигентни решения в креативните и рекреативните индустрии.\n\n\r\n\tНаскоро бяха . Плащанията от Европейската комисия по програмата остават замразени заради проблеми с контрола и управлението, установени преди повече от година.", "date": "2018.03.13", "title": "7 проекта си разпределят 135 млн. лева за наука"}
{"url": "http://www.mediapool.bg/germanskite-sotsialdemokrati-vdigat-reitinga-si-s-25-na-sto-news276664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен преди новото германско коалиционно правителство да положи клетва след 6-месечна политическа безизходица, лявоцентристката Германска социалдемократическа партия (ГСДП) подобрява рейтинга си, предаде ДПА.\r\n\t \r\n\tПартията, която на изборите през септември регистрира най-лошия си резултат от 1949 г. насам, повишава подкрепата си с 2,5 процента - до 17,5 - в проучването на агенция ИНСА, поръчано от вестник \"Билд\". ГСДП се оттласна от най-ниската си точка, каза пред вестника шефът на ИНСА Херман Бинкерт.\r\n\t \r\n\tГСДП ще има шестима министри в новото правителство на канцлерката Ангела Меркел от десноцентристкия блок.\r\n\t \r\n\tЗа проучването са анкетирани 2033-ма германски избиратели.\r\n\t \r\n\tНа изборите през септември ГСДП получи 20,5 на сто от гласовете, а спадът й продължи до 15 на сто при предишни допитвания заради вътрешнополитически дрязги и обратния завой по въпроса с участието в нова \"голямата коалиция\".\r\n\t \n\n\r\n\tСпоред проучването на ИНСА партията на Меркел ХДС и сестринската й баварска партия ХСС получават 32 на сто - спад от 1 процент в сравнение с предишното проучване на тази агенция от миналата седмица.\r\n\t \r\n\tКрайнодясната националистическа партия \"Алтернатива за Германия\" остава на стабилна позиция с 15 процента.", "date": "2018.03.13", "title": "Германските социалдемократи вдигат рейтинга си с 2,5 на сто"}
{"url": "http://www.mediapool.bg/podpiskata-na-bsp-sreshtu-sdelkata-za-chez-tseli-svalyane-na-kabineta-news276668.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП стартира в различни градове из страната обещаната подписка срещу сделката на \"Инерком\" за ЧЕЗ, признавайки, че това е своеобразно преброяване на електората й и че курсът е към протести за сваляне на третото правителство на Бойко Борисов. По-рано лидерът на партията Корнелия Нинова заяви, че подписката може да послужи за внасяне на съдебен иск за разваляне на сделката.\r\n\t\"Чрез подписката ще покажем на колко хора им пука, какво се случва в държавата, колко хора се чувстват ангажирани за това, че ни разпродават на дребно и по начин, по който е обиден за държавата, защото в момента имаме ситуация, в която една Гинка е онази, която решава съдбата на държавното участие в ЧЕЗ\", заяви депутатът от БСП Таско Ерменков при своеобразното промотиране на подписката в Добрич във вторник.\r\n\t\"Нещата са сериозни, а премиерът разбира само от натиск на хората и от протести и недоволство, той не се вслушва иначе в разума\", допълни той. Според него не може да се отрече на Борисов, че има инстинкт за самосъхрание и когато стане напечено, той винаги прави или крачка назад, или встрани.\r\n\t\"Нашата работа е сега да направи крачката, която да го свали от власт\", декларира той.\r\n\t\"Когато говорим за продажбата на ЧЕЗ, ние сме свидетели на поредната Гинка, защото има и други Гинки в държавата, но те не касаят в такава степен националната ни сигурност. Гинката, която купи БТК - също нито професионалист, нито разбира от БТК. Недалеч от тук една Гинка купи ТЕЦ Варна. За двамата младежи - Гинки, които купиха Дипломатическия клуб в Бояна, няма да говоря\", каза Ерменков.\n\n\r\n\tПо думите му сме свидетели на последователна политика на Гинковщината в управлението на държавата. \"За съжаление това се случва и за радост, хората започнаха вече да го осъзнават\", посочи още той. \"Ако държавата не се включи в тази сделка, тя няма да се случи, защото няма в света финансова институция, която да финансира вече така опорочена сделка с лош образ\", подчерта социалистът.\r\n\t\"Понеже има едни пет милиона евро, които са депозирани като гаранция за участие, ако не се случи тази сделка, тези пет милиона изгарят. Някой ги е дал и хич не иска да ги загуби\", допълни той и отново лансира тезата на БСП, че сделката с Върбакова трябва да се развали и държавата да купи освободените активи.\r\n\tСъбиране на подписи срещу сделката с ЧЕЗ, респективно – правителството, започна и в Смолянска област. Местните социалисти обясняват, че подписката се събира като израз на обществените нагласи срещу корупцията на високите етажи в държавната власт, срещу реализирането на сделката на тъмно, без българските гражданите да са информирани при какви условия се извършва и кои са истинските собственици на фирмата-купувач, съобщиха от \"Позитано\" 20.\r\n\tПартийният сайт съобщава надлежно за всяко населено място, където в последните дни е проведено заседание и дадено начало на подписката.\r\n\tПреди седмица БСП организира съвместно с извънпарламентарни националистически партии  пред Министерския съвет за сваляне на \"джендър правителството\" на Бойко Борисов.", "date": "2018.03.13", "title": "Подписката на БСП срещу сделката за ЧЕЗ цели сваляне на кабинета"}
{"url": "http://www.mediapool.bg/oshte-edna-tainstvena-smart-na-rusnak-vav-velikobritaniya-news276670.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизък сътрудник на покойния руски магнат Борис Березовски е намерен мъртъв в Лондон, предаде Ройтерс, като се позова на британския в. \"Гардиън\".\r\n\t \r\n\tНиколай Глушков е бил открит от свои роднини и приятели снощи, заяви неговият адвокат.\r\n\tЗасега не е ясна причината за смъртта на 68-годишния руснак, който е бил близък приятел на Березовски и е живял в изгнание във Великобритания.\r\n\t \r\n\tЛондонската полиция съобщи, че засега смъртта в се води като настъпила \"по неизяснени причини\" и няма никакви доказателства, че е свързана с отравянето на бившия руски шпионин Сергей Скрипал, съобщи Ройтерс. Разследването се води от контатерористичния отдел като предпазна мярка, имайки предвид предполагаемите връзки на покойния. В съобщението на полицията дори не се посочва име, тъй като починалият още не е официално разпознат. Говори се само за шейсетина годишен мъж.\r\n\t \r\n\tПрез 90-те години на миналия век Глушков е работил за руския авиопревозвач \"Аерофлот\" и за автомобилната компания на Березовски \"ЛогоВАЗ\".\r\n\t \r\n\tПрез 1999 г., след като Березовски влиза в конфликт с Владимир Путин и бяга във Великобритания, Глушков е обвинен в пране на пари и измама. Той прекарва пет години в затвора и е освободен през 2004 г.\r\n\t \n\n\r\n\tПрез последните години Глушков е живял в Лондон, където е получил политическо убежище. През 2011 г. е дал показания по съдебно дело, заведено от Березовски срещу руския олигарх Роман Абрамович, запазил добрите си отношения с Кремъл.", "date": "2018.03.13", "title": "Още една тайнствена смърт на руснак във Великобритания"}
{"url": "http://www.mediapool.bg/chez-ne-zhelae-darzhavata-da-vliza-v-sdelkata-na-varbakova-news276633.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧЕЗ не е заинтересована от участие на българската държава в сделката с \"Инерком\" преди да има решение по заведеното от чешката компания арбитражно дело срещу България. Председателят на Надзорния съвет на чешката компания Вацлав Пачеш заяви това ясно в две интервюта пред БНР и бТВ, от които се разбира също, че раздорът между българското правителство и ЧЕЗ няма как да помогне за намиране на решение. Пачеш не оставя съмнение, че за компанията му най-важно е арбитражното дело, което може да им донесе до 600 млн. евро - тоест почти два пъти повече от сумата от продажбата на бизнеса на ЧЕЗ в България.\r\n\tКато се има предвид, че делото почти няма как да приключи преди крайния срок, в който \"Инерком\" трябва да плати на ЧЕЗ (ноември т.г.), възможността на купувача да осигури банково финансиране без благословията на българското правителство граничи с нулата. Това означава, че сделката отива на вятъра, както се изрази Пачеш.\r\n\tШефът на надзора на ЧЕЗ освен това призна за сериозните проблеми на компанията с регулаторния натиск у нас, както и с премиера Бойко Борисов, за когото ЧЕЗ е нежелана в страната.\r\n\t\r\n\tСпоред Пачеш няма вариант ЧЕЗ да се откаже от арбитража срещу България, тъй като искът на компанията надхвърля постигнатата с \"Инерком\" цена по сделката, за която той потвърди, че е в порядъка на 320 млн. евро\". В същото време вече компанията се притеснявала дали \"Инерком\" ще намери средства да плати договорената сума след като върху банките, които обещали финансова подкрепа, е бил оказан оказан натиск да не правят това. Ако сделката с пазарджишката фирма все пак се провали, ще започнат преговори с индийската енергийна компания \"Индия Пауър\", която финансово е доста по-солидна и може да плати основната част от сделката със собствени средства.\n\n\r\n\tМеждувременно български министри и депутати дадоха на заден от заявените намерения на правителството да придобие (поне) контролен дял в закупуваните от Гинка Върбакова активи на ЧЕЗ у нас. Нещо повече, преди чешката компания да е дала официален отговор на българското предложение, което се очакваше да стане до началото на април, управляващите у нас започнаха да обясняват как всъщност няма проблем със сделката на Върбакова, тъй като държавата разполага с механизми за гарантиране на електроенергийните доставки, както и че нямало нищо притеснително около \"Инерком\".\r\n\tВ тази ситуация президентът Румен Радев съобщи във вторник, че ще свика Консултативния съвет за национална сигурност в средата на април, за да се отговори на въпросите за произхода на средствата на \"Инерком\".\r\n\t\r\n\t(процедурата стартира през юли 2016 г., а този тип дела могат да продължат с години – б.ред.)\", каза Пачеш в интервюто за БНР.\r\n\tСпоред него премиерът Бойко Борисов не иска ЧЕЗ да работи в страната. Той се опасява също така, че \"Инерком\" няма да успее да плати сделката, особено след изтичането на документа, свързан с финансирането ѝ. Въпросната справка бе внесена от Борисов в парламента с обяснението, че е пратена по негова молба към чешкия му колега Андрей Бабиш от чешкия зам.-министър на финансите Ондрей Ланда, който е в надзора на ЧЕЗ. Ланда отрича обаче той да е правил това. Самата Върбакова твърди, че въпросният списък с офшорки и банки, за които се посочва, че осигуряват финансирането по сделката, не отговаря на истината и институциите, с които се преговаря за синдикиран заем са съвсем други Сред тях няма офшорки и руски банки, заявяват на няколко пъти от \"Инерком\", а финансовият им консултант Веселин Захариев от \"Мейн Кепитъл\" се оплака, че в последната седмица фирмата само дава обяснения пред банки, че политическият скандал около сделката не е заради тях, а заради други интереси.\r\n\t\r\n\tПачеш обаче косвено потвърждава достоверността на публикувания документ с финансирането. , посочва Пачеш.\r\n\t\r\n\tСпоред него, ако \"Инерком\", която има девет месеца да плати договорената сума по сделката и вече е внесла неотменим депозит от 5 млн. евро, не може да осигури парите, ще се преговаря с другите кандидати за активите. Това са \"Индия пауър\" и \"Енерго-Про\", потвърди той.\r\n\t, посочи Пачеш.\r\n\t\r\n\tТой обясни оттеглянето на ЧЕЗ от България със загубения интерес да правят бизнес в страната, заради неизпълнени от правителството ангажименти.\r\n\t, обясни Пачеш.\r\n\tСпоред него с предлаганата от \"Инерком\" цена ЧЕЗ ще излезе на нула от бизнеса си в България:.\r\n\tТака към момента сделката между \"Инерком\" и ЧЕЗ е все по-малко вероятна, освен ако Върбакова (или който стои зад нея) не успее да намери финансиране различно от онова, от което вече се разграничи. Заявката за участие на българското правителство в сделката можеше да окуражи големи банки да отпуснат заеми, но след като ЧЕЗ заявява, че няма да допусне държавно участие, рисковете за банките остават и те няма как да се ангажират с \"Инерком\".\r\n\tОт фирмата обаче и във вторник заявиха, че преговарят с няколко международни банки, които изчаквали подписването на договора за покупко-продажба и финансовите резултата на българската фирма за 2017 г., за да се премине към следващия етап на финансирането.\r\n\t\"Нямаме информация за оказван натиск върху банки и не можем да коментираме действия, които не са свързани с нас\", заявиха от \"Инерком\" и отново увериха, че\r\n\tнямали притеснения относно осигуряването на финансиране на сделката.\r\n\t\r\n\tПрезидентът ще свика КСНС, тъй като правителството дължи на народа отговори за схемата на финансиране на сделката и как тя е получила политическа подкрепа.\r\n\t\", подчерта Румен Радев.\r\n\tТой смята, че трябва да бъде даден отговор и на въпроса кой води преговорите от името на българската държава и от името на Върбакова.\r\n\t\r\n\t, коментира председателят на парламентарната енергийна комисия Делян Добрев (ГЕРБ) пред журналисти. В последните дни той обясни, че държавата има механизъм да контролира доставките на ток от ЧЕЗ и без да е акционер в дружеството.\r\n\tСъщата теза - за ролята на енергийния регулатор като гарант за сигурността на доставките - развиха подробно в последните дни и от \"Инерком\".\r\n\t каза Делян Добрев.\r\n\t\r\n\tСпоред Делян Добрев сделката на \"Инерком\" с ЧЕЗ не застрашава националната сигурност. , коментира той намерението на Радев да свика КСНС.\r\n\tДобрев отново акцентира върху това, че КЕВР има достатъчно правомощия да гарантира сигурността на електроснабдяването и ако тя е застрашена дори за назначи особен управител на електроразпределителната мрежа. \", посочи депутатът и бивш енергиен министър. Той още веднъж подчерта, че цената на тока за бита в момента зависи от регулатора, а не от желанието на доставчика. , каза той относно внесеното от \"Обединените патриоти\" законово предложение КЕВР да решава дали да одобрява сделки с над 20 процента от енергийни компании.\r\n\tСпоред Добрев така внесеният текст позволява на енергийния регулатор да взема чисто субективни решения., допълни той.\r\n\tПредседателят на енергийния регулатор Иван Иванов на свой ред посочи, че президентът е преценил, че казусът около продажбата на активите на ЧЕЗ в България е от изключителна важност за националната сигурност и затова свиква консултативният съвет. Според него трябва да се видят изводите от КСНС, тъй като на съвета службите може да представят различна от вече изнесената в парламента информация за сделката \"Инерком-ЧЕЗ\".\r\n\tИванов също коментира законовите поправки на ОП, които според него в този вид не са работещи. коментира Иван Иванов.", "date": "2018.03.13", "title": "ЧЕЗ не желае държавата да влиза в сделката на Върбакова"}
{"url": "http://www.mediapool.bg/vei-tata-pritesneni-che-energoreformite-mozhe-da-gi-falirat-news276671.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроизводителите на ток от възобновяеми енергийни източници (ВЕИ) се притесняват, че прибързано се предприемат реформи в отрасъла, които ако не са изпипани в детайли и съгласувани с Еврокомисията, могат да доведат до техните фалити. По време на дискусия във вторник за планираните от управлението на ГЕРБ законови поправки за пълната либерализация на енергийния пазар от 1 юли 2018 г. те поискаха отлагането на реформата. Председателят на парламентарната енергийно комисия Делян Добрев допусна такава възможност, но само с месец-два. Шефът на енергийния регулатор Иван Иванов обаче се противопостави на идеята за влизане на промени след ценовия регулаторен период от 1 юли и декларира, че надали ще има проблеми заради реформите.\r\n\tДоговореното с работодателските организации, под заплахата за техни протести, ускоряване на бавената от години пълна либерализация на електроенергийния пазар, предвижда от 1 юли 2018 г. държавната НЕК да спре да купува на преференциални цени тока от ВЕИ производители, когенерации, топлофикации и заводски централи с инсталирана мощност над 4МВ. Те вече ще са длъжни да продават всички свои количества само на борсата. Разликата между постигнатата пазарна цена и определяната преференциална от енергийния регулатор, наричана още премия, ще се плаща от Фонда за сигурност на електроенергийната система (ФСЕС). В него вече ще влизат не само отчисленията от всички електроцентрали и приходите от държавната парникова търговия, но и част от плащаните сметки на тока – т.нар. такса \"задължение към обществото\".\r\n\t\r\n\tИдеята на Делян Добрев е законовите поправки да бъдат публикувани на сайта на парламента в петък, след което всички заинтересовани да имат седмица срок за своите предложения преди да се оформят текстовете за разглеждане на първо четене в ръководената от него комисия. По думите му, ако в парламента влязат качествени текстове и депутатите са експедитивни, промените може бързо да станат факт и вече да се работи по техническата подготовка на отрасъла за реформите. Председателят на Комисията за енергийно и водно регулиране (КЕВР) каза, че има готовност за бързи промени в поднормативната база, осигуряваща търговията с ток. Шефът на ФСЕС Диян Червенкондев допълни, че предстои избор с конкурс на адвокатска кантора, която да разработи типа на договорите за разлика/премия с производителите на ток, които в момента имат преференциални цени.\r\n\tИменно подготовката и съдържанието на тези договори притеснява производителите, които фактически от 1 юли ще бъдат принудени да излязат на борсата за ток.\n\n\r\n\tПредседателят на Асоциация \"Хидроенергетика\" Боян Кършаков посочи, че членовете на организацията разбират и подкрепят необходимостта от реформите, но излизането на ВЕИ-тата на борсата е риск и промените трябва да се правят внимателно, за да може тези производители да са равноправни играчи на пазара, а не негови жертви. Според него засегнатите от предоговарянето на контрактите за дългосрочно изкупуване на тока трябва да знаят предварително какъв ще е механизмът за плащане на разликите в цените, за да може банките, които са кредитирали ВЕИ бизнеса, да са сигурни, че ще си получават парите. \" В противен случай заемите ни могат да станат предварително изискуеми и да фалираме\", каза Кършаков.\r\n\t\r\n\tТой изрази притеснения, че таксите на ВЕИ-тата за участие на борсата ще са тежки за малките компании и поиска диференциацията им според оборота на фирмите. Кършаков призова и да се допусне възможност да отстъпват количествата си на координатор и той да играе на пазара от тяхно име, както и да могат да се комбинират различни видове енергия за продажба.\r\n\tПредседателят на Българската федерация на индустриалните енергийни консуматори Константин Стаменов обаче обърна внимание, че и предприятията преди време са били принудително изкарани на свободния пазар и също плащат такси на борсата, но не се оплакват.\r\n\tШефът на ветроенергийната асоциация Меглена Стоилова директно обяви, че срокът за излизане на голяма част от електроцентралите на борсата на 1 юли е прекалено кратък и изглежда \"принудителен\". Според нея, докато се приемат законовите поправки, ще остане твърде малко време за предоговаряне на условията за дългосрочното изкупуване на тока- Освен това според нея реформите трябва да бъдат нотифицирани от Брюксел, тъй като въпросната разлика или премия между борсовата и преференциалната цена е държавна помощ.\r\n\t\r\n\tИзпълнителният директор на \"Българския енергиен холдинг\" Петьо Иванов обаче смята, че за влизане в сила на реформите е достатъчно да се поиска въпросното одобрение на ЕК и не е задължително да е приключена цялата процедура и нотификацията да е получена.\r\n\tВ хода на дискусията Делян Добрев обясни, че въвеждането на промените от 1 юли е съобразено със започващия от тогава регулаторен период на цените на тока за бита и на преференциалните цени на енергията от вятър, слънце, биомаса, отпадъци и др., които ще се заменят сега с премиите – отново по видове енергия. От друга страна обаче ВЕИ централите имат определени часове производство, които могат да продават по скъпите цени, и те се засичат на годишна база в края на декември, отбеляза депутатът. Поради тази причина той допусна възможността да се отложи влизането в сила на промените за след регулаторния период.\r\n\tПодобен вариант обаче бе разтълкуван от Иван Иванов като отлагане на влизането в сила на новите цени в енергетиката. Той посочи, че досега това е ставало само веднъж с един месец и то заради въвеждането на Фонда на сигурност на електроенергийната система, който започна да компенсира НЕК за разходите й по изкупуването на тока от ВЕИ с 5-процентните вноски от приходите на всички електроцентрали. Според Иванов, регулаторът може да се справи с предизвикателствата на промените и те безпроблемно да са факт от 1 юли 2018 г.\r\n\t\r\n\tПроизводителите на ток поискаха също така законодателят да прецизира размера на предвижданите банкови гаранции, които ще внасят във ФСЕС за дължимата от тях такса \"задължение към обществото\". В момента тя се плаща от всички електроцентрали и търговци в НЕК, но има перманентни длъжници. Тъй като премиите по разликите в цените на ВЕИ, когенерации, топлофикации и заводски централи над 4 МВ вече ще се плащат от ФСЕС, всички продавачи на електроенергия ще трябва да предоставят гаранции, че ще плащат навреме.\r\n\tПри  на законовите реформи миналата седмица Добрев каза, че обезпечението за такса \"задължение към обществото\" ще покрива продаваното от тях количество за един месец. Сега стана ясно, че гаранцията ще е 150 процента от дължимата за месец такса според търгуваните обеми. Добрев обаче допусна възможността блокираните средства на редовните платци постепенно да се освобождават и дори да стават нулеви, ако фирмата е коректна към ФСЕС в продължение на години.\r\n\t\r\n\tОт Асоциацията на оранжерийните производители, които също продават енергия на пазара, предупредиха законотворците да внимават \"каква манджа ще сготвят\", защото в момента всичко се слагало в нея и можело да вкисне.\r\n\tПредстои да се види какви ще са окончателните законови промени, но от работодателските организации дадоха да се разбере, че са против отлагането им, тъй като \"от 14 години чакаме либерализацията\", по думите на Стаменов.\r\n\tНай-вероятно сегашните идеи могат леко да бъдат прецизирани, но като цяло ще се върви по набелязания план, който обаче отново не обхваща уязвимите потребители. Препоръката на Световната банка беше пълната либерализация на енергийна пазара да е съпътствана от защита на социално слабите и болни хора, за да бъде защитено правото им да получават електроенергия на субсидирани от държавата цени. Това няма да стане сега, тъй като отговорността бе прехвърлена на социалното министерство.", "date": "2018.03.13", "title": "ВЕИ-тата притеснени, че енергореформите може да ги фалират"}
