{"url": "http://www.mediapool.bg/kola-se-vryaza-v-peshehodtsi-krai-tuluza-news271672.html", "text": "Мъж умишлено е блъснал с кола група китайски студенти пред  висше училище близо до Тулуза в южна Франция. Трима са ранени, един от тях сериозно, съобщиха полицейски източници, цитирани от Франс прес.\r\n\t \r\n\t28-годишният шофьор на автомобила, известен на полицията за извършени дребни престъпления, е арестуван на мястото на инцидента. Според някои френски медии в момента се проверява дали той не страда от сериозни психологически проблеми. \"Фигаро\" цитира неназовани източници, според които мъжът е \"от азиатски произход\", но официално потвърждение за това няма.\r\n\t \r\n\tНай-тежко е състоянието на 23-годишна жена, блъсната от колата, а другите двама ранени са мъже на 22 и 23 години.\n\n\r\n\t \r\n\tВсе още не е ясно дали става дума за терористичен акт. През юли миналата година 19-тонен камион се вряза в тълпа хора в Ница и уби 86 от тях.", "date": "2017.11.10", "title": "Кола се вряза в пешеходци край Тулуза"}
{"url": "http://www.mediapool.bg/maya-manolova-predlaga-da-ima-detski-ombudsman-news271659.html", "text": "Да бъде приет Закон за детското правосъдие и да бъде въведена фигурата на детския омбудсман, предложи в петък омбудсманът Мая Манолова по време на детски пътуващ фестивал в Мъглиж.\r\n\tМанолова посочи, че защитата на децата е нейна лична кауза. Тя припомни, че е инициатор на кампанията \"В нашите ръце\", в която са се включили известни артисти и музиканти, които популяризират институцията \"Омбудсман\".\r\n\t“От началото на мандата ми получих стотици жалби от деца, преди мен нито едно дете не е потърсило помощ от институцията“, посочи Манолова.\r\n\tПо думите й трябва да бъдат приети Закон за детското правосъдие и Закон за личната помощ, които са изключително необходими при разрешаване на казуси, за които сега се търси решение.\r\n\tМая Манолова пристигна в Община Мъглиж за откриването на детския пътуващ фестивал \"Като звездите\", в село Ветрен.\r\n\tТази година омбудсманът на България е патрон на фестивала, в който участват 107 деца от институции от цялата страна.\n\n\r\n\tПреди това тя се поклони в манастира \"Свети Николай\" край Мъглиж и обяви, че поставя началото на инициатива за събиране на дарения за ремонт на храма, който за първи път е съграден през 1207 година.", "date": "2017.11.10", "title": "Мая Манолова предлага да има детски омбудсман"}
{"url": "http://www.mediapool.bg/prezidentite-na-frantsiya-i-germaniya-speshno-preustroistvo-na-evropa-na-novi-osnovi-news271653.html", "text": "Френският президент Еманюел Макрон и германският му колега Франк-Валтер Щайнмайер изтъкнаха днес спешната необходимост Европа да бъде \"изградена наново\", веднага щом в Берлин встъпи в длъжност ново правителство, предаде Франс прес.\r\n\t \r\n\t\"Ние споделяме дълбокото убеждение, че преустройството е необходимо и спешно, и че следващата година ще е определяща в това отношение\", заяви Макрон след среща между двамата в Елисейския дворец по случай честванията на годишнината от края на Първата световна война.\r\n\t \r\n\t\"Наша обща отговорност е след съставянето на коалиционно правителство да работим за това. Разчитам да извършим тази работа с канцлера Меркел\", каза френският президент.\n\n\r\n\t \r\n\t\"Всички партньори в коалицията, която е на път да бъде създадена, потвърдиха по време на предизборната кампания движещата роля на френско-германския екип за осъществяването на нов европейски проект\", отбеляза Макрон и изрази надежда, че контурите на този проект ще бъдат очертани в идните месеци.\r\n\t \r\n\tГерманският президент приветства смелата реч на Макрон на 26 септември в Сорбоната, в която той изложи насоки за реформиране на Европа, \"в момент на силен скептицизъм\".\r\n\t \r\n\t\"Сигурен съм, че ентусиазмът на речта в Сорбоната ще увлече и бъдещото германско правителство\", заяви Щайнмайер.\r\n\t \r\n\tСлед срещата си двамата лидери отпътуваха за Елзас, където следобед ще открият тържествено френско-германския музей близо до връх Хартмансвилеркопф. \r\n\t \r\n\tНа това място са се водили едни от най-кървавите сражения през Първата световна война и са убити около 25 000 френски и германски войници.\r\n\t \r\n\tОткриването на т.нар. \"Историал\" ще постави началото на честванията за 11 ноември 1918 г. - Деня на примирието, с който се слага край на войната.", "date": "2017.11.10", "title": "Президентите на Франция и Германия: Спешно преустройство на Европа на нови основи"}
{"url": "http://www.mediapool.bg/parlamentarniyat-seir-na-10-noemvri-news271657.html", "text": "Датата 10 ноември, която бележи началото на прехода към демократична България преди 28 години, стана повод за декларации на парламентарните партии, които отново разиграха обичайния сеир.\r\n\tГЕРБ се закани, че Бойко Борисов ще състави още три правителства. БСП заложи на изпитаното клише \"Костов е виновен\", а парламентарният началник на \"патриотите\" Волен Сидеров индиректно се съгласи и обяви, че планираният от управляващите \"преглед на приватизацията\" щял да покаже корена на корупцията в България. ДПС упрекна властта, че действията и думите й са \"продължаване на Възродителния процес\", но с други методи.\r\n\tПръв в петък думата взе председателят на групата на националистите Волен Сидеров, който защити политическото решение на коалицията за проверка на приватизация от изминалите години.\r\n\tОт парламентарната трибуна той каза, че само така ще се види откъде тръгва корупцията, как се е разиграла през годините и от кои партии е използвана.\r\n\tПо думите му у нас трябва да се направи анализ на прехода, по време на който отвън е било внушено, че трябва да се приватизира. \"Сега в това управление се показва, че държавата може да бъде добър стопанин\", каза още Сидеров. Той обяви, че коалицията е стигнала до извода, че трябва да има санкция за приватизацията.\r\n\tВеднага след него се изказа лидерът на ДПС Мустафа Карадайъ, който призова за консенсус за преопотвърждаване на българския етнически модел. \"Този модел, като вдъхновение, идеология, принадлежи на доктор Ахмед Доган. Обръщам внимание на най-голямата политическа партия в Народното събрание да почерпи поуки от историческите уроци, да не затваря пътя пред своето европейско развитие\", каза лидерът на ДПС.\r\n\tОбявявайки 10 ноември за символна дата в демократичния календар Карадайъ заяви: \"Формалното осъждане на комунистическия режим, престъпленията на комунистическия режим, включително и Възродителния процес, не е достатъчно\". Според него \"Възродителният процес\" (насилствено преименуване на българските етнически турци -бел.ред.) е най-мащабното престъпление на етническа основа в българската история, а днес сме свидетели на лоши послания на управляващите и целите на този процес продължават с други методи.\r\n\tГЕРБ трябва да почерпи поуки от историческите уроци, настоя Мустафа Карадайъ. \"Като партия, чувствителна по теми, свързани с човешките права и свободи, ДПС реагира на всяка заплаха пред демокрацията и стабилността. Не може и да бъде другояче. Нека никой не си прави илюзиите, че поставяйки ДПС в една категория с националистите, фактите ще се променят. ДПС проповядва толерантност и заедност. ДПС за тази своя идеология заплаща немалка цена\", продължи той.\r\n\tОт името на БСП равносметка на прехода направи зам.-председателят на парламента Валери Жаблянов, който обаче след 13-тата минута от четенето на декларацията бе свален от трибуната.\r\n\tЖаблянов първо даде положителна оценка на българските комунисти, заявявайки, че след 10 ноември българското общество заедно с управляващата тогава партия (БКП) са проявили \"необходимия разум, необходимия баланс, необходимата историческа отговорност\" и са успели да избегнат \"най-опасните, най-рискованите моменти, които тогавашната политическа обстановка предполага\". \"Премина се към мирния преход към България. Това е основното постижение на политическите партии\", посочи депутатът от БСП.\r\n\tТой обяви, че в рамките на прехода винаги е имало радикални политически нагласи у нас, граничещи с екстремизъм. \"И тук постижението на прехода е изолирането на тези елементи, които жадуваха за друго общество, за разрушаване на конституционния ред\", посочи Жаблянов.\r\n\tТой изтъкна, че от прехода няма как да бъде изолирана икономическата промяна, а именно - приватизацията. Историческата истина е, че във второто правителство на десницата с министър-председател Иван Костов с подценяване на материалните активи е осъществена форсираната приватизация. \"През това време разцъфтя организираната престъпност, която трайно навлезе в българския политически живот\", допълни Жаблянов.\r\n\tСлед кратък скандал, който доведе до отнемането на думата на депутата, а от БСП напуснаха пленарната зала, на трибуната се качи народният представител от ГЕРБ Спас Гърневски. Той обяви разликите между управленията на БКП/БСП и на Борисов - при първите държавата непременно фалирала, а при кабинетите на ГЕРБ - станала стабилен член на Европейския съюз (ЕС), а икономиката бележела подем.\r\n\tПо думите му след резултатите от първите две управления на Бойко Борисов и изпълнение на всички обещания до края на мандата на сегашния кабинет ГЕРБ обяви, че няма как партията да не оглави още три правителства.\r\n\t\"И към края на мандата си правителството на ГЕРБ и \"Обединените патриоти\" ще изпълни всички обещания, които даде\", каза Гърневски. А в залата се чу \"Браво\". \"И като направи това след правителство едно, две и три няма как да не последват четири, пет, шест\", каза още депутатът от партията на Борисов.\r\n\tГърневски заяви, че след 1989 година \"БКП се превъплътила в социалистическа партия; комунистите се определили като социалисти-антифашисти независимо, че на всички в България било известно, че в тази страна никога не е имало фашизъм; започнал поход на червените куфарчета, а при \"Виденов-Гечев\" фалирали 26 банки\".\r\n\tОт ГЕРБ се обърнаха към младите социалисти и ги призоваха да се запознаят с историята на партията си, която \"довели България до просешка тояга\" и опити да бъде пробутана като 16-а република в СССР.\r\n\t\"Ако днес надникнете в списъка на кредитните милионери, ще видите, че те са или членове на номенклатурата, или агенти на \"Държавна сигурност\". Маститият олигарх от Висшия съвет на БСП Георги Гергов успя да ужили община Пловдив с имоти за 150 млн. и да приваризира Международния панаир с общи активи на 600-700 млн. Тогава зам.-министър на икономиката и председател на борда на панаира бе лидерката на БСП и активен борец с корупцията - Корнелия Нинова. Приватизацията и корупцията вървят и трябва да се гледат заедно\", каза още Гърневски.", "date": "2017.11.10", "title": "Парламентарният сеир на 10 ноември"}
{"url": "http://www.mediapool.bg/sofiya-restartira-kontsesiyata-na-spirkite-na-gradskiya-transport-news271658.html", "text": "Столичната община ще рестартира процедурата за концесия на спирките на градския транспорт. Идеята е те да бъдат дадени за стопанисване на частни фирми, които да ги подменят и поддържат и да печелят от отдаването на рекламни площи и павилиони към тях.\r\n\tВ момента документацията за процедурата се преработва и се направи финансово-икономически анализ, за да се определи концесионната такса и инвестициите, които ще се искат от частните стопани. Очаква се до края на годината условията да бъдат внесени за пореден път за обсъждане в общинския съвет, обясни общинарят от ГЕРБ Зафир Зарков.\r\n\tПрез 2016 г. местната администрация даде ход на четвъртия опит за отдаване на спирките на концесия. Идеята беше те да бъдат разделени в четири позиции като във всяка имаше и такива в центъра, и такива по кварталите. След критики към документацията обаче процедурата беше замразена.\r\n\tСега документите от преди повече от година се преработват. Очаква се броят на спирконавесите, на които може да се сложат реклами, да бъде намален, а за сметка на това да се увеличи този на павилионите, които може да бъдат поставени от частните фирми. В предишния текст на документацията беше заложено реклами да има към 1100 спирки, а лавките да са 214.\r\n\tРекламните пана се намаляват след критики, че градската среда ще бъде претрупана от реклами. Това обаче ще намали приходите на бъдещите концесионери и за това се прави анализ с колко да се увеличат павилионите, за да има възможност все пак фирмите да спечелят нещо от поддържането на спирките.\n\n\r\n\tСпоред преработените правила външният вид на спирките няма да се определя от бъдещите концесионери. Те ще трябва да се съобразят с типов проект на спирките и павилионите, изработен от общината, за да може съоръженията в целия град да изглеждат еднакво.\r\n\tПреосмислянето на броя на рекламните пана и павилионите, както и изискването за определен външен вид води до преизчисляване на евентуалната концесионна такса и изискванията за инвестиции. Размерите им трябва да бъдат определени скоро и след това документацията да бъде внесена отново за обсъждане от общинските съветници. И в преработената документация спирките ще са обособени в четири позиции. Не е ясно дали ще се променят други изисквания към кандидатите.\r\n\tПри предишния опит за отдаване на спирките на концесия се предвиждаше тя да е със срок от 15 години с възможност за удължаване с още 5 години. Концесионното плащане беше между 53 000 и 68 000 лева на година в зависимост от зоната. Минималният размер на инвестицията за всяка зона беше около 5 млн. лева. В процедурата се очакваше да участват компании с опит в търговията с бързооборотни стоки, рекламния бизнес и строежа на спирки. Те трябваше да имат опит в изграждането на преместваеми обекти, рекламни съоръжения или търговски обекти. Всеки кандидат можеше да участва най-много за два пула.", "date": "2017.11.10", "title": "София рестартира концесията на спирките на градския транспорт"}
{"url": "http://www.mediapool.bg/organ-kam-saveta-na-evropa-nastoya-za-reforma-na-sadebnata-reforma-news271652.html", "text": "Консултативният съвет на европейските съдии настоя за отмяна на част от последните промени в Закона за съдебна власт заради сериозния риск от засягане на независимостта на съда в България. Организацията е консултативен орган на Съвета на Европа. Тя бе сезирана от Съюза на съдиите в България (ССБ) за внесения през лятото , който предвиждаше забрана за външно финансиране на съсловните организации.\r\n\t \r\n\tПоставени под силен вътрешен и външен натиск, управляващите се отказаха от законопроекта си, разработен по модела на Путин в Русия, да забраняват западното финансиране за магистратските организации. За сметка на това бяха прокарани редица други спорни норми. Магистратите бяха задължени да декларират пред Висшия съдебен съвет (ВСС) в какви съсловни организации членуват. Отделно беше гласувана промяна в закона, която предвижда магистратите да бъдат отстранявани от длъжност автоматично при повдигане на обвинение за извършено престъпление.\r\n\t \r\n\tДекларирането на членство в съсловни организации дава възможност на ВСС да профилира магистратите, когато решава как да продължи кариерата им. През последните години известни членове на ССБ пострадаха сериозно заради своите позиции в подкрепа на по-радикални реформи.\n\n\r\n\t \r\n\tПреди няколко години бившият председател на ССБ Мирослава Тодорова  заради забавени дела, а намесата на тогавашния вътрешен министър Цветан Цветанов в този случай бе видима. За подобни забавяния по дела семейната приятелка на Цветанов Владимира Янева  и продължи да ръководи Софийския градски съд. Казусите с Тодорова и Янева се развиха по едно и също време.\r\n\t \r\n\tТри години по-късно ВСС на два пъти отхвърли без мотиви кандидатурата на бившия говорител на ССБ Нели Куцкова за председател на Софийския апелативен съд. След промяната в закона \"профилирането\" на съдии ще е възможно и за по-малко известните членове на ССБ.\r\n\t \r\n\t\"Като се има предвид основното право на съдиите на свободно формиране и присъединяване към сдружения на съдии, останалите власти трябва да проявяват максимална сдържаност в това отношение. На съдиите не трябва да бъдат задължавани да декларират членството си в такива сдружения. Задължаването на съдиите да декларират членството си в съдийски сдружения може да бъде разглеждано като намеса в правото им на свободно формиране и присъединяване към такива организации, която има смразяващ ефект върху независимостта на съдебната власт\", се казва в позицията на Консултативния съвет на европейските съдии.\r\n\t \r\n\tОтстраняването на общо основание\r\n\t \r\n\tВъзможността да се отстраняват от работа съдии след повдигането на обвинение от прокурор също повдигна редица въпроси. Преди месец Венецианската комисия  към поправките в съдебния закон и те бяха частично ревизирани.\r\n\t \r\n\tС промените от лятото се реши магистратите да бъдат отстранявани от работа за всякакво престъпление от общ характер. Преди това отстраняването се налагаше единствено, ако обвинението е за престъпление, свързано с правораздаването. Промените в закона дадоха възможност за скалъпване на всякакви обвинения срещу неудобни съдии с цел да бъдат отстранени от работа. Това може да се използва и за натиск върху съдии от страна на прокуратурата (която е страна в процеса – б.р.) по важни дела.\r\n\t \r\n\tСлед критиката на Венецианската комисия депутатите решиха, че ВСС все пак \"може\" да не отстранява съдии автоматично. Въпреки това текстовете продължават да будят притеснения. Една от причините е, че ВСС \"може\" да реши и да не изслуша засегнатия магистрат.\r\n\t \r\n\t\"Необходимостта от предпазливост по отношение на признаването на наказателната отговорност на съдиите, и особено на дисциплинарни наказания като отстраняване от длъжност и уволнение, произтича от необходимостта от отстояване на съдебната независимост и свобода от неправомерно външно влияние. Разпоредбата, предвиждаща отстраняване от длъжност на съдии или прокурори, когато бъдат привлечени като обвиняеми в извършване на умишлено престъпление от общ характер, не съответства на европейските стандарти за съдебната власт\", се казва в позиция на Консултативния съвет на европейските съдии.", "date": "2017.11.10", "title": "Орган към Съвета на Европа настоя за реформа на съдебната \"реформа\""}
{"url": "http://www.mediapool.bg/poseshteniyata-na-biblioteki-se-uvelichavat-sas-70-news271660.html", "text": "Средно със 70 на сто са се увеличили посещенията и ползването на регионалните и общинските библиотеки, според социологическо изследване на агенция ЕСТАТ, представено на Националния форум \"Библиотеките днес\", съобщават от екипа.\r\n\tПодобрява се състоянието на читалищните библиотеки, участници в програмата \"Глобални библиотеки\", според проучването. Като сериозни общи проблеми се очертават остарялата материална база, недостатъчното оборудване, неактуалният фонд и липсата на подготвен персонал.\r\n\tБлизо половината от библиотеките в страната никога не са били преобзавеждани, 69 на сто се помещават на площ, по-малка от 100 кв. м., а 22 на сто от библиотеките нямат нито едно постъпление в книжния си фонд за 2016 г. , според изследването. Основният извод от него е, че българските граждани имат нужда и искат съвременни библиотеки, посочват от екипа.\r\n\tСтарши ръководителят в програмата \"Глобални библиотеки\" на фондацията \"Бил и Мелинда Гейтс\" (САЩ) Дарън Хорнер е разказал на форума за опита си с малки библиотеки с ограничени ресурси, но с голям принос за подобряване живота на хората в местните общности. Преди лекцията си той е получил от зам.-министър Амелия Гешева престижното отличие на Министерството на културата \"Златен век\" - печат на Цар Симеон Велики, с което фондацията \"Бил и Мелинда Гейтс\" е отличена за най-голямата инвестиция в българските обществени библиотеки през последните 25 години.\r\n\tНационалният форум \"Библиотеките днес\" е под патронажа на президента Румен Радев. Събитието с участието на близо 50 експерти от три континента и над 450 представители на библиотечните среди от цялата страна продължава до 11 ноември в София.", "date": "2017.11.10", "title": "Посещенията на библиотеки се увеличават със 70%"}
{"url": "http://www.mediapool.bg/odri-azule-e-noviyat-shef-na-yunesko-news271654.html", "text": "ЮНЕСКО избра за генерален директор френската министърка на културата Одри Азуле.\r\n\t \r\n\tЗа 45-годишната Азуле гласуваха 131 страни-членки, а против бяха 19.\r\n\t \r\n\tТя бе номинирана миналия месец. Азуле ще замени българската дипломатка Ирина Бокова и става втората жена, която ще ръководи организацията на ООН за култура, образование и наука.", "date": "2017.11.10", "title": "Одри Азуле е новият шеф на ЮНЕСКО"}
{"url": "http://www.mediapool.bg/knsb-poiska-ot-gerb-uvelichenie-na-oshte-byudzhetni-zaplati-news271651.html", "text": "КНСБ поиска увеличение на заплатите в няколко бюджетни сектора, сред които земеделието, здравеопазването, социалните домове и транспорта по време на среща с депутати от ГЕРБ и председателя на парламентарната бюджетна комисия Менда Стоянова. Искането на КНСБ е увеличението да бъде заложено с промени между първото и второто четене на Закона за държавния бюджет.\r\n\t“По наши сметки, дали са 30, 40 или 50 милиона ми е малко трудно да ги сметна, но става дума за пари, които могат да бъдат намерени според нас, между първо и второ четене, така че да бъдат тези хора ако не удовлетворени, поне в малко по-голяма степен задоволени техните очаквания“, коментира лидерът на КНСБ Пламен Димитров след срещата.\r\n\tДимитров отчете, че в бюджетът за следващата година за първи път от много време има заложени повече пари за заплати, но за съжаление тези средства отиват приоритетно в секторите образование и сигурност, а в други сектори има сериозни проблеми.\r\n\tПо думите му малко над 20 млн. лева липсват в бюджета на Министерството на здравеопазването за увеличение на заплатите на работещите в регионалните здравни инспекции, психиатричните болници и центровете по кръвопреливане. Той посочи, че 14 хиляди души работят в тези системи и за тях новият здравен министър трябва да намери допълнително средства.\r\n\tСпоред КНСБ трябва да бъдат дадени още около 15 милиона за увеличение на заплатите на работещите в социалните заведения и домове.\n\n\r\n\tВ сектор земеделие от синдиката искат прехвърляне на 10 милиона лева от капиталови разходи в Министерството на земеделието, храните и горите към средства за персонал, за да се осигури увеличение на заплатите в Агенцията за борба с градушките и в Изпълнителната агенция по горите.\r\n\tДимитров поиска да се осигури и нормално финансиране на държавната фирма \"Транспортно строителство и възстановяване\", която винаги е първа при бедствия и аварии. \"При наводнения първо те отиват заедно с Пожарната и Гражданска защита да помагат\", даде пример той. Димитров съобщи, че във фирмата има 4.6 млн. лева забавени заплати и за следващата година няма заложени 1.2 млн. разходи.\r\n\t\"Очакваме поне там да бъдат намерени тези средства\",коментира той.\r\n\tПредседателят на бюджетната комисия Менда Стоянова не изключи промени в бюджета, с които да се увеличат поне някои от заплатите.\r\n\t“Това, за което днес говорихме, наистина може би са фини настройки, тъй като виждате, че сумата, за която говори господин Димитров не е някаква фрапираща. Основните проблеми на практика са решени“, каза тя.\r\n\t“Ще видим какви са възможностите по един или друг начин да се обърне внимание наистина на онези сектори, които са останали пренебрегнати от внесения бюджет и аз наистина споделям мнението му, че в сферата на социалните услуги заплатите са доста ниски. Там хората изостават, а тяхната работа на терен е изключително тежка и трудна“, заяви Стоянова.", "date": "2017.11.10", "title": "КНСБ поиска от ГЕРБ увеличение на още бюджетни заплати"}
{"url": "http://www.mediapool.bg/borisov-vrashta-shumno-obvinena-shefka-na-nzok-za-zamestnik-na-ananiev-news271663.html", "text": "Премиерът Бойко Борисов назначи в петък бившата директорка на НЗОК Жени Начева и Бойко Пенков, бивш зам.-министър на здравеопазването в няколко поредни правителства, за заместници на новоизбрания здравен министър Кирил Ананиев.\r\n\tИ Начева, и Пенков имат стаж на ръководни постове в здравеопазването в различни мандати на ГЕРБ.\r\n\tПарадоксално, Начева беше отстранена като шеф на здравната каса в първия мандат на Борисов през април 2010 година, след като стана жертва на серия от шумни обвинения и акции на ДАНС, от които впоследствие не произтече нищо, а обвинените бяха оправдани.\r\n\tКонкретно Начева беше обвинена в престъпление по служба заради това, че се е разпоредила да бъдат изплатени надлимитни средства на болници, което е обичайна практика на НЗОК.\r\n\tСлед спихването на обвиненията няколко месеца по-късно, Начева беше назначена за държавен експерт във финансовото министерство от тогавашния министър Симеон Дянков. Начева е финансов експерт и преди да оглави здравната каса завеждаше нейната бюджетна дирекция.\r\n\tБойко Пенков също е \"стар кадър\" на системата. Той бе зам.-министър в правителството на Пламен Орешарски от квотата на ДПС и продължи да изпълнява функциите си както в служебния кабинет на Георги Близнашки, така и във втория кабинет на Борисов, когато здравен министър бе Петър Москов. Преди това Пенков има дългогодишен стаж като директор на болници, в това число и \"Софиямед\", бил е и шеф на НЗОК в зората на създаването й през 2000-2001 година.\r\n\tДосегашните зам.-министри на здравеопазването от екипа на Николай Петров – Мирослав Ненков и Лидия Нейчева са освободени.Росица Велкова – Желева, която има дългогодишен опит в Министерството на финансите, където е заемала различни експертни позиции.\r\n\tДо момента е началник на отдел в дирекция \"Държавни разходи\". Отговаряла за бюджетите, програмите и проектите, които се финансират от държавния бюджет.", "date": "2017.11.10", "title": "Борисов връща шумно обвинена шефка на НЗОК за заместник на Ананиев"}
{"url": "http://www.mediapool.bg/dvama-politsai-v-strazhitsa-ot-godini-osiguryavali-chadar-nad-mestni-narkodilari-news271665.html", "text": "\"В случаите, когато се работи със служители или на съдебната власт, или служители на МВР са характерни с това, че в крайна сметка това са хора, които много добре са запознати с методите на работа на правоохранителните органи и се работи изключително трудно и затова тези дела са чисто практически доста трудни. Отделно когато на местно ниво тези служители – дали са представители на съдебната власт, дали са служители на МВР, представляват, грубо казано на жаргон, фактори и е нормално свидетели, които знаят за какво става въпрос, те да искат да разказват какво се случва, но не искат да го заявяват официално\", коментира обвинителят.\r\n\tПо думите му при извършените досега престърсвания на 10 адреса са открити 32 чувала с марихуана. Освен двамата полицаи, при акцията бяха задържани и четирима други мъже по подозрения, че са търгували с наркотици.", "date": "2017.11.10", "title": "Двама полицаи в Стражица от години осигурявали чадър над местни наркодилъри"}
{"url": "http://www.mediapool.bg/stolichna-obshtina-stana-otlichnik-po-finansi-news271661.html", "text": "е общината с най-добрите финансови показатели в България, обяви финансовото министерство, което представи редовния си  на местната власт към 30 септември.\r\n\tПрез второто тримесечие първата позиция се държеше от , която сега става подгласник на София. На трето място в класацията е по-малка община – .\r\n\t\"Комплексният анализ на показателите на общините за финансова самостоятелност, финансова устойчивост и инвестиционна активност, просрочени задължения, поети ангажименти и задължения за разходи за третото тримесечие на 2017 г. показва, че с най-добри параметри на тези показатели са общините \", коментира финансовото министерство.\r\n\tНай-голям излишък по бюджетите си към третото тримесечие формират  и . Най-голямо намаление на поетите ангажименти за разходи спрямо края на 2016 г. отчитат , става ясно още от анализа на МФ. няма почти никакви просрочени задължения, има текущ излишък в размер на 90- млн. лв. и добра събираемост на данъците върху имотите и автомобилите – към 73.5%. Дългът на общината е 634 млн. лв., но той се обслужва редовно.\r\n\tЗа разлика от добре представящите се общини в другата крайност – с най-негативни тенденции по показателите за финансова самостоятелност, финансова устойчивст и инвестиционна активност – се намират следните общини:  и .\r\n\tВ \"черния\" списък трябва да се добавят т. нар. общини в процедура по финансово оздравяване, които са 32. От тях 7 общини вече имат одобрени от министър Владислав Горанов планове за оздравяване, които им дават право и на безлихвени заеми от бюджета.\r\n\tОт началото на годината финансовото министерство започна да отпуска временни безлихвени заеми на закъсалите общини по новата процедура, действаща в закона от средата на 2016 г. Към септември 2017 г. седемте общини, които са получили подобни кредити, са  (1.1 млн. лв.),  (1.5 млн. лв.),  (2 млн. лв.),  (3 млн. лв.),  (3.3 млн. лв.),  (4 млн. лв.) и  (5 млн. лв.). Парите са им предоставени, след като финансовото министерство е одобрило плановете им за оздравяване. Ако те ги изпълнят успешно, законът предвижда възможност кредитите да се опростят.\r\n\tВъпреки че седемте общини правят опити да подобрят финансовото си състояние, някои от тях продължават да се сблъскват с нови проблеми. Преди дни например се разбра, че частен съдебен изпълнител е запорирал сметките на община  заради претенция на МОСВ в размер на 4.5 млн. лв. заради проваления воден проект за града по ИСПА от времето на кмета Йордан Лечков.\r\n\tПросрочените задължения на общините у нас леко нарастват до 153 млн. лв. към 30 септември 2017 г., става ясно още от данните на МФ.\r\n\tОбщият размер на общинския дълг към 30 септември 2017 г. незначително намалява спрямо 2016 г. и достига 1.2 млрд. лв.", "date": "2017.11.10", "title": "Столична община стана отличник по финанси"}
{"url": "http://www.mediapool.bg/eksshefat-na-raionniya-sad-v-sandanski-e-obvinen-kato-lider-na-banda-za-danachni-izmami-news271662.html", "text": "Бившият ръководител ан Районния съд в Сандански Илия Янев е обвинен като лидер на престъпна група, занимаваща се с данъчни измами, съобщиха от спецпрокуратурата в петък. Обвинения са предявени и към още двама негови съучастници, единият от които е бил общински съветник.\r\n\tСпецпрокуратурата твърди, че между 2010 и 2016 г. тримата са ощетили държавата с близо 640 000 лева. Групата е действала по една и съща схема, за да се избегне установяването и плащането на дължим данък добавена стойност, контролираното от тях дружество е издавало документи с невярно съдържание за уж извършени услуги и стокови доставки от 10 фирми, които са се оказали \"кухи\".\r\n\tТака престъпната група е акумулирала средства от приспаднат данъчен кредит в особено големи размери. На бившия председател на районния съд в Сандански Илия Янев е наложена мярка за неотклонение \"парична гаранция\" в размер на 5000 лева, а на съучастниците му съответно - 4000 и 3000 лева.", "date": "2017.11.10", "title": "Ексшефът на Районния съд в Сандански е обвинен като лидер на банда за данъчни измами"}
{"url": "http://www.mediapool.bg/remontat-na-stolichniya-bul-dondukov-mozhe-da-priklyuchi-do-15-noemvri-news271666.html", "text": "Ремонтът на софийския централен бул. \"Ал. Дондуков\" може да приключи до 15 ноември. От общината вече обявиха, че движението по последната затворена отсечка - между ул. \"Г. С. Раковски\" и бул. \"Васил Левски\", ще бъде пуснато до 20 ноември. Строителите от фирма \"Трейс\" обявиха в петък, че ако няма сериозни валежи, ще са готови с платното, трамвайното трасе и тротоарите пет дни по-рано.\r\n\t\"До понеделник сутринта ще бъде направено кръстовището на \"Дондуков\" и \"Раковски\", трябва да се постави износващият пласт асфалт и да се довършат тротоарите. До 15 ноември работата ще е приключила качествено и в срок\", обясни изпълнителният директор на \"Трейс София\" Бисер Иванов. Заради работата по кръстовището на \"Дондуков\" и \"Раковски\" то ще бъде затворено в събота и неделя, а движението ще бъде пуснато в 4.30 часа на 13 ноември.\r\n\tРемонтът на булеварда се проточи повече от очакваното от общината. Последното забавяне се наложи, тъй като трябваше да се изчака становището на Министерството на културата дали в участъка между \"Раковски\" и \"Левски\" вместо павета може да се сложи асфалт по платната за колите и паваж при трамвайните релси. В крайна сметка министерството позволи булевардът да бъде изцяло асфалтиран. Така паветата останаха само в частта от Министерския съвет до бул. \"Раковски\", по която движението вече беше пуснато.\r\n\tМиналата неделя обаче там се наложи пренареждане на част от паветата. В петък от \"Трейс\" обясниха, че проблемът не е от основата или земното легло, а идва от естеството на настилката, която трябвало да слегне, а в това време се налагали \"технологични ремонти\". Подобни размествания на паветата и частични поправки може да се очакват и през следващите години, тъй като паважът много по-лесно се поврежда от тежестта на автомобилите, които минават отгоре. В следващите 5 години проблемите по булеварда ще се отстраняват за сметка на изпълнителя, тъй като обектът ще е в гаранция. След това общината трябва да поеме разходите.\r\n\tПаветата по част от \"Дондуков\" бяха запазени по настояване на Министерството на културата, тъй като паважът е част от културното наследство в столицата. Оказа се, че това важи само за участъка от булеварда между Министерския съвет и ул. \"Раковски\". Останалата част - до ул. \"Кракра\", е изцяло преасфалтирана.\n\n\r\n\tОт фирмата-изпълнител имали проблеми и с изградената велоалея по павираната част от \"Дондуков\". Настилката там се компроментирала от автомобилите, включително и товарни, които спирали върху трасето за колелета. В същото време то не било разчетено за такова натоварване и се повреждало под тежестта на колите. Сега достъпът до велоалеята е ограничен от временни прегради, които трябва да ограничават паркирането до поставянето на ограничители. Практиката на други места в София обаче показва, че често и те не спират шофьорите да нарушават правилата за паркиране.\r\n\tРемонтът на бул. \"Дондуков\" периодично влиза във фокуса на общественото внимание заради критики към качеството на работата по него. От общината към момента не споделят опасенията и обясняват, че обръщат голямо внимание на контрола върху строителите. Санкции към момента не са наложени, а ремонтът реално не е приключил.\r\n\t\"Това е обектът в София с най-много надзорници. Освен тези по договор и вниманието на обществото е насочено към него\", коментира Бисер Иванов.\r\n\tОт фирмата обясниха, че подобни проекти са трудни, тъй като има проблеми с проектите заради неточната информация за подземната инфраструктура, изникват непредвидени работи, работи се по стара инфраструктура, а в същото време има натиск от страна на възложителите работата да се свърши максимално бързо.", "date": "2017.11.10", "title": "Ремонтът на столичния бул. \"Дондуков\" може да приключи до 15 ноември"}
{"url": "http://www.mediapool.bg/simeon-dyankov-privatizatsiyata-e-vinovna-za-neravenstvoto-mezhdu-severna-i-yuzhna-bulgaria-news271631.html", "text": "Лошата приватизация е причина за неравенството между Северна и Южна България. Това каза Симеон Дянков, който беше министър на финансите в първото правителство на Бойко Борисов, пред бТВ.\r\n\tТой разви тезата, че приватизацията е тръгнала първо от Северна България, а двигател на това е бил бившият председател на парламента Нора Ананиева от БСП. По думите му това е станало с идеята комсомолците да станат капиталисти, но те са се провалили в управлението на големите социалистически предприятия, повечето от които днес не работят.\r\n\tРезултатът е демографски срив на север от Стара планина. Плевен, който беше над 100 000 жители, вече е под, а населението в Ловеч се е свило над два пъти, посочи Дянков.\r\n\tСпоред него другата причина е липсата на магистрала в Северна България. Правителството трябваше да заложи в тригодишната си бюджетна прогноза средства за изграждането на магистрала \"Хемус\" (София - Варна) и на тази между Русе и Велико Търново, но не го направи, отбеляза Дянков.\r\n\tТой се аргументира, че в момента има само три града в България, в които няма демографски проблем, и те се намират на магистрала \"Тракия\". Това са София, Стара Загора и Бургас, каза Дянков.\n\n\r\n\tБившият финансов министър не вярва отпадането на давността за престъпления свързани с приватизацията, която се опитва да прокара ГЕРБ, да доведе до нещо съществено. Аргументът му е, че законът не може да действа със задна дата. Това е белег на правовата държава, който се знае дори от хора, които не са юристи, отбеляза Дянков.\r\n\tТой каза, че по-рядко се чува с хора от правителството, защото не следи внимателно какво се случва в България. От време на време се чувам с премиера Борисов, каза Дянков. Уточни, че съветва Борисов по външноикономически теми.\r\n\tСега е моментът България да влезе в чакалнята на еврозоната, т.нар. ERM ІІ, смята Дянков. Той посочи, че подаването на заявлението е само две страници, а въпросът е дали правителството ще е смело да направи тази стъпка.\r\n\tПолзите за страната от влизането в чакалнята на еврозоната са, че най-малко с процент, процент и половина ще паднат лихвите по заемите за бизнеса и гражданите, каза Дянков.\r\n\tБившият финансов министър намира премиера Борисов за \"много по-опитен в много повече сфери\".\r\n\tСимеон Дянков отчете като своя грешка, че още през 2011 – 2012 г. не е увеличил парите за образованието, защото чрез него се развива икономиката. Увеличението на парите за образование в Бюджет 2018 е правилно решение, но е закъсняло, каза Дянков.\r\n\tЕдинствената му критика към бюджета е, че в него е заложен дефицит от 1%, при условие, че икономиката отбелязва сериозен растеж. \"Това означава, че в тежките години ще сме зле\", каза Дянков. В момента бюджетите на 11 европейски страни за следващата година са на излишъци, сред тях са Германия и дори съседна Гърция, която преживя много по-тежка криза от нас, посочи той.", "date": "2017.11.10", "title": "Симеон Дянков: Приватизацията е виновна за неравенството между Северна и Южна България"}
{"url": "http://www.mediapool.bg/svrahoptimistichen-plan-za-stroezha-na-magistrala-struma-news271655.html", "text": "Свръх оптимистичен сценарий за завършването на магистрала \"Струма\" начерта в кулоарите на парламента министърът на регионалното развитие Николай Нанков.\r\n\tАмбицията ни е през 2023 г. магистрала \"Струма\" да бъде завършена, каза Нанков. \"Върнахме отново доверието на  и България получи 628 млн. лв. за изграждането на 40 км от магистралата\", допълни той по повод решението на Брюксел, който одобри апликационната форма за двете строящи се отсечки между Благоевград и Крупник и Кресна и Сандански.\r\n\t\"Това до голяма степен ще облекчи целия процес по изпълнение на дефилето. Бихме могли да кажем, че магистрала \"Струма\" вече е необратим процес, който се надяваме да бъде завършен в заложените срокове\", каза Нанков. Той подчерта, че магистралата ще бъде изградена въпреки големия скептицизъм от зелени и други организации, които са подходили с недоверие към проекта.Най-голямото предизвикателство – Кресненското дефиле\r\n\tКато най-голямо предизвикателство пред проекта регионалният министър определи изграждането на магистралата през Кресненското дефиле.\r\n\tСтроителството на най-тежкия участък, с дължина около 21 км, трябва да започне през 2019 г. и да завърши в средата на 2023 г., за да имаме напълно завършена магистрала, каза Нанков.\r\n\tИзборът на трасе за тази отсечка отне на държавата 10 години, а обществената поръчка за избор на изпълнители все още не е обявена.\r\n\tПоследният одобрен вариант за трасе предвижда използването на сега съществуващия път в едната посока и изграждането на източен обход на Кресна в другата посока. Той се оспорва от , които пуснаха жалба до ЕК. Те искат изнасяне на магистралата изцяло на изток или дълъг тунел за преминаването през дефилето.\r\n\tБългарските власти официално не са съобщили дали вече са внесли апликационната форма за Кресненското дефиле в Европейската комисия за одобрение.\r\n\tЕдва ли има по-добър вариант на преминаване през дефилето от изграждането на две нови ленти в посока София с магистрален габарит, източно от дефилето, с уширяване на пътното платно, изправяне на виражи и изграждане на необходимата екологична инфраструктура за земноводни, влечуги и бозайници, коментира Нанков. Той уточни, че скоростта ще бъде ограничена до 80 км/час, за да се гарантира в максимална степен безопасността на преминаване.\r\n\tИзбраният вариант на трасе през Кресненското дефиле е одобрен и като екологично най-устойчив от Министерството на околната среда и водите. Екологията не изключва развитието и строителството, нито строителството изключва екологията, каза регионалният министър и допълни, че са спазени всички установени от Брюксел нормативи и българското законодателство.\r\n\tНаскоро  промени закона, като намали възможността за обжалване на екологичните оценки. Една от причините за промяната беше да не се бави строежът на магистрала \"Струма\" заради недоволството на екоорганизации.\r\n\t\"Когато говорим за екология, трябва да си дадем сметка, че това не е цялата екологична общност в България и всички нейни представители. Четири, пет организации заявиха ангажимент и намерение да оспорват процедурата, но пък 23 други са в подкрепа и на варианта, и на максимално бързото намиране на решение\", каза Нанков.Предсрочен пуск на Кресна - Сандански през ноември 2018 г.\r\n\tКъм момента в най-напреднала фаза е изграждането на най-дългия 24-километров участък от Кресна до Сандански. Физическото му изпълнение е над 50%.\r\n\tСъгласно сключения договор със строителя отсечката трябва да е готова до май 2019 г., но ще съкратим този срок и ще я завършим предсрочно до ноември 2018 г., обеща Николай Нанков.\r\n\tСтроителството на магистралата между Кресна и Сандански започна в края на август 2016 г.\r\n\tОбектът се изпълнява от консорциум \"Струма Лот 3.3\" с водещ партньор \"ГБС инфраструктурно строителство\" и участници \"Пътстрой 92\", \"Главболгарстрой\" и \"Геострой\". Договорът с тях е за над 234 млн. лв. без ДДС.Магистралата между Крупник и Благоевград готова през 2020 г. \r\n\tСрокът за завършване на отсечката от Благоевград до Крупник е 2020 г., каза Нанков.\r\n\tУчастъкът е с дължина 13 километра, а строителството му започна в края на август тази година. Обектът се изгражда от ДЗЗД \"АМ Струма 3.1\" с водещ партньор \"Агромах\" и участници \"АБ\", \"Хидрострой\", \"Пътища Пловдив Груп\", \"Пътища Пловдив\" и \"Алве Консулт\". Договорът с тях е за близо 155 млн. лв. без ДДС, а срокът за изпълнение - 1280 дни.\r\n\tВ този участък се намира и тунел \"Железница\". Изборът за изпълнители се провали на два пъти и в момента се прави трети опит. Обществена поръчка е разделена на три обособени полиции, а общата индикативна стойност на обекта е 250 млн. лв.\r\n\tСрокът за строителството на 2-километровия тунел е близо три години – 1060 дни, а за останалите съоръжения, обособени в другите два лота на поръчката, е по 600 дни.", "date": "2017.11.10", "title": "Свръхоптимистичен план за строежа на магистрала \"Струма\""}
{"url": "http://www.mediapool.bg/brekzit-shte-e-na-29-mart-2019-g-v-23-chasa-news271633.html", "text": "Точният час за излизането на Великобритания от Европейския съюз ще бъде в 23:00 часа по Гринуич на 29 март 2019 г., предадоха агенциите.\r\n\tТова е записано с поправка в законопроекта за излизането на Великобритания от Европейския съюз, който в момента е в парламентарна процедура.\r\n\tУточнението става по настояване на част от британските депутати, тъй като, според министерството за Брекзит, някои от тях са били притеснени, че срокът няма да бъде споменат в закона.\r\n\tОще след референдума за излизане от ЕС през юни 2016 г. премиерът Тереза Мей посочи 29 март за дата на официалната раздяла и наскоро я повтори.\r\n\tПо-изненадващ е часът, който британското правителство е избрало за Брекзит. Раздялата ще настъпи в полунощ в Брюксел, но час по-рано в Лондон.", "date": "2017.11.10", "title": "Брекзит ще е на 29 март 2019 г. в 23 часа"}
{"url": "http://www.mediapool.bg/ivan-kostov-diktaturata-na-zhivkov-ni-zaveshta-palna-razruha-a-ne-predpriyatiya-za-30-mlrd-news271664.html", "text": "Двадесет и осем години след началото на демократичните промени у нас, едно от най-устойчивите клишета за прехода е това за приватизацията, която не само лишила България от работеща икономика, но и ограбила \"народа\".\r\n\tТезата за престъпната приватизация се върти вече две десетилетия, а човекът, който най-много настояваше за разследването й, бе бившият главен прокурор Никола Филчев – той имаше всички правомощия да разследва такова престъпления, но не го стори.\r\n\tСлед това, по време на последователните си премиерски мандати, Бойко Борисов се заканваше ту с \"пълна проверка\", ту с искане за разследване на \"разбойническата\" приватизация. Тази повеля сега е на път да се реализира чрез закон. ГЕРБ и \"Обединени патриоти\" обявиха, че ще премахнат давността върху престъпления при приватизационни сделки.\r\n\tТъ\r\n\tКъм момента не се забелязва някаква публична полемика по темата – вероятно защото хората, които имат какво да кажат, вече са го казали.\r\n\tПлевнелиев реабилитира диктатурата на Живков\r\n\tДата: Понеделник 24 Септември, 2012\r\n\tУважаеми г-н Президент,\r\n\t \r\n\tСъс следните основания възразяваме категорично на Вашите твърдения пред “Дер Щандарт”: “Ние извършихме най-лошата приватизация в цяла Европа – активи за 30 милиарда евро ние продадохме само за 3 милиарда”; и: „…чешкото правителство остави държавните предприятия да работят и започна да им търси стратегически инвеститори.”\r\n\t1. Вие повтаряте мита, че \"активите” в икономиката, завещани от Живковия режим, са стрували 30 млрд., а са били продадени \"само” за 3 млрд. евро. Той тръгва от бившия главен прокурор Н. Филчев и се подема като предизборна теза и основна пропаганда на БСП през 2001 г.\r\n\t2. : В над 95 на сто приватизационните сделки са за акциите (участията) на държавата, а не за активите на предприятията. Цената на държавните участия се определя както от активите, така и от пасивите. При масовата приватизация на сравнително финансово стабилни държавни предприятия акциите им са оценени през 1996 г. на 250 млн. лева, които са 22.08 на сто от подлежащата на приватизация собственост. През 1995 г. правителството на Жан Виденов оценява всички държавни активи по балансова стойност с методика на Световната банка на 580 млн. лв.Изводът от тези факти е, че комунизмът у нас рухна, поради икономически фалит, впрочем признат официално от БКП. Този фалит беше неизбежен при размера на пасивите на командната икономика в 1989 г., който значително надхвърля нейните активи. Пасивите формираха голяма част от 12-те млрд. долара външен държавен дълг, заради който през 1990 г. премиерът Луканов обяви пред външните кредитори фалит на България. Те формираха дори по-голям размер необслужвани вътрешни кредити.\r\n\t3. . Не съществува нито един анализ, почиващ на международно призната методика за оценка, който да доказва, че акциите на силно губещи държавни предприятия струват претендираните 30 млрд. евро. Закъснялата касова приватизация у нас стартира реално едва в края на 1997 г., когато, както Вие сам посочвате, страната ни вече е претърпяла два държавни банкрута, причинени от БКП/БСП. Според статистиката, общият финансов резултат на държавния сектор в икономиката за 1996 г. е загуба от 583 млн. долара, а отрицателната му рентабилност е 15 на сто. Всеки може да направи преценка колко струва капитал, който се самоунищожава напълно от загуби за по-малко от 7 години.\r\n\t4. . Затова общият краен баланс от тяхната приватизация в края на 2008 г. е положителен само в няколко от тях, между които е и България. В бившата ГДР например, чиято икономика би трябвало да струва в пъти повече от българската през 2007 г., приватизацията приключва окончателно с колосалната загуба от 104.5 млрд. евро. Това е прието от Бундестага за нормално, защото по думите на Ханс Шрьодер, президент на приватизационната агенция \"Тройханд”, \"Нито Тройханд, нито обединена Германия биха могли да преодолеят по друг начин резултатите от 40-годишната комунистическа диктатура в икономиката.”\r\n\t5. . Държавната собственост в над 80 на сто от предприятията беше разпръсната между 7 милиона граждани без плащане с реални пари, а чрез механизма на създадените за целта приватизационни фондове. По-късно този опит е определен като най-неудачния тип приватизация, както от международните наблюдатели, така и в самата Чехия. Казаното от Вас, че в Чехия (за разлика от България) държавните предприятия са \"оставени да работят”, съдържа внушение, че и в България държавните предприятия са работели, но \"лошата приватизация” им е попречила да се развият. Как са работели се вижда от числата по-горе. Повечето от тях приключиха 1995 г. с фактически фалит.\r\n\t6. Поради посочената по-горе причина, международните финансови институции поставиха на България твърди условия за спасяване от втори държавен фалит. Основното сред тях беше незабавна ликвидация или приватизация на всички държавни предприятия, \"произвеждащи загуби”. Вместо това, правителството на БСП призова държавните дружества да спрат да плащат дълговете си към банките. В резултат последваха верижни банкови фалити, реална несъстоятелност на 71 най-големи предприятия и национална икономическа катастрофа.\r\n\t7. Страната ни беше изведена от тази пълна разруха от ОДС чрез най-мащабните реформи в новата история на България. Централна роля в тези реформи беше именно касовата приватизация, благодарение на която България беше призната за страна с пазарна икономика. Без тези реформи, стабилизирането на българския лев, оздравяването на цялата финансова и икономическа система на страната, както и присъединяването ни към ЕС и НАТО, бе невъзможно.\r\n\tТова са фактите, които опровергават напълно негативната Ви оценка за приватизацията.\r\n\tУважаеми господин Президент,\r\n\tОбръщаме се към Вас не само, защото оценката Ви за приватизацията е фактически невярна и не за да внушаваме, че тя е минала без грешки и провали, но преди всичко защото:\r\n\t1. Вие, надяваме се неволно, но след премиера Борисов, реабилитирате комунистическата диктатурата на Тодор Живков. Тя ни завеща не предприятия за 30 млрд. евро, а огромен външен и вътрешен дълг, финансова разруха и стопанска катастрофа. От реабилитацията ще се възползват тези, които внушават навсякъде носталгия по тоталитарния режим.\r\n\t2. Надяваме се, че след обстойно проучване на фактите, публично ще коригирате своята позиция относно приватизацията като фактически несъстоятелна и политически вредна за пазарната демокрация в България.\r\n\tС уважение,\r\n\tИван Костов", "date": "2017.11.10", "title": "Иван Костов: Диктатурата на Живков ни завеща пълна разруха, а не предприятия за 30 млрд.*"}
{"url": "http://www.mediapool.bg/tuitar-e-zabranen-v-kitai-no-ne-i-za-prezidenta-na-sasht-news271627.html", "text": "След като в последния си работен ден миналата седмица служител на компанията Туитър деактивира акаунта на Доналд Тръмп за 11 минути, мнозина се подготвиха за по-продължителна пауза: на американския президент му предстоеше визита в Китай.\r\n\tКомунистическото управление на най-гъсто населената страна в света контролира строго интернет. \"Великата китайска огнена стена\" филтрира търсенията в мрежата и блокира достъпа до много западни услуги, включително Фейсбук и Туитър.\r\n\tЗа Тръмп обаче бе направено изключение. Още преди визитата му Пекин обеща да повдигне \"желязната завеса\" за президентските туитове, а Белият дом увери от своя страна, че разполага с достатъчно технически средства, за да обезпечи интернет връзката на Тръмп със света, от която и да е точка на планетата, предаде БиБиСи.\r\n\tТръмп не само се промуши през \"дупката\" на китайската интернет стена, но и публикува няколко туита, в които благодари за топлия прием и отправи заплахи към Северна Корея. Президентът на САЩ дори промени снимката на своя акаунт, поставяйки такава, в която е заедно с китайския си домакин Си Дзинпин, двете първи дами и артисти в национални костюми.\r\n\tКитай блокира хиляди сайтове и забранява достъпа до много социални мрежи и месинджъри, включително WhatsApp и Instagram. По-рано бяха блокирани сайтовете на БиБиСи, \"Ню Йорк таймс\", сп. \"Иокономист\" и др.\r\n\tНякои успяват да заобиколят забраните благодарение на VPN- услугите, но властите постепенно затягат контрола.\r\n\tПонякога обаче са готови да го разхлабят. Така например през 2013 г. бе разгледана възможността частично да се облекчи цензурата в икономическата зона Шанхай. Държавата информационна агенция Синхуа пък използва Туитър да популяризира материалите си, което предизвиква недоволство сред редовите потребители на социалните мрежи, които упрекват Пекин в двойни стандарти.\r\n\tЗаместник-министърът на външните работи на Китай увери преди пристигането на Тръмп, че той няма да има проблеми с достъпа до Туитър: \"При подготовката на визитите на държавни глави ние взимаме всичко под внимание и е извън всяко съмнение, господин президентът ще има възможност за общуване с външния свят\".\r\n\tПравозащитниците се възмутиха от този подход. Директорът на китайското подразделение на международната организация Human Rights Watch Софи Ричардсън заяви пред Блумбърг: \"Президентът Тръмп може да публикува туитове от Китай благодарение на привилегии, от които председателят Си системно лишава гражданите на своята страна\".\r\n\tСъпровождащите Тръмп журналисти твърдят, че имат достъп до Туитър чрез мобилна връзка 3G или 4G с чуждестранна сим-карта в роуминг.\r\n\tВ действителност западните официални лица често са съветвани да не ползват собствени телефони и компютри в Китай. Така че не е изключено Тръмп да е оставил своя у дома.\r\n\tОт съображения за сигурност САЩ не разкриха схемата, по която са организирани телекомуникациите в хода на визитата, но по време на престоя в Пекин представител на Белия дом каза, че Тръмп може да туитва безпроблемно.\r\n\t\"Уверен съм, че имаме с нас достатъчно оборудване, за да обезпечим това\", каза той.\r\n\tПървите три тиута на Тръмп от Китай бяха направени чрез браузър, а не от приложение. Четвъртият, посветен на годишнината от победата му на президентските избори, долетя от неговия айфон, видно от данните на платформата Tweetdeck.\r\n\tНе бива да се забравя, че Туитър е важен политически инструмент за Тръмп. С помощта на тази социална медия той атакува политическите си противници и критикува другите държави, включително Китай.\r\n\tАко Тръмп беше останал без Туитър в Китай, щеше да изглежда, че китайската цензура е заставила президента на САЩ да мълчи.\r\n\tНаблюдатели отбелязват разликата в тона между китайските публикации на Тръмп в Туитър и някои от предишните му постинги.\r\n\tВ Китай той акцентира предимно на благодарностите, докато по-рано ползваше Туитър като трибуна на критики към Китай, упреквайки властите, че понижават валутния курс заради търговски преимущества, както и че не полагат достатъчно усилия за обуздаване на ядрените амбиции на Северна Корея.\r\n\tКитайската преса наблегна на благодарствените думи на Тръмп, както и на новата снимка на акаунта му. Разбира се, в репортажите им нямаше и дума за това, че Туитър е забранен в Китай.", "date": "2017.11.10", "title": "Туитър е забранен в Китай, но не и за президента на САЩ"}
{"url": "http://www.mediapool.bg/velikata-oktomvriyska-neuspeshna-revolyutsiya-news271624.html", "text": "В действителност: Великата октомврийска социалистическа революция, както тържествено кръстиха комунистите октомврийския преврат от 1917 г., наистина е велика заради резултатите от нея. Тя преобърна, по думите на Джон Рийд, целия свят или (зависи от гледната точка) пусна Историята, като влак, под откос, но във всеки случай тя стана може би най-главното събитие на \r\n\tВ съветското литературознание често са се ползвали термините \"въпреки\" и \"благодарение\" при анализи на героите от световната литература. Ако в момента вземем тази методика за определяне живота на народа в СССР, може да се каже, че той е оцелял и даже има сериозни постижения в науката и в културата въпреки Октомврийската революция и самото съществуване на Съветския съюз.\r\n\tВ СССР се проведе страшна антиселекция на населението, когато бяха унищожени цели социални прослойки – от аристократите до селяните. Руснаците се превърнахме в случайни хора. Ние, руснаците до ден днешен не можем да се измъкнем от тази помийна яма, в която ни натика Октомврийската революция, това, че в Русия както и преди не достига политическа култура, без да говорим за политическа мъдрост – това също е резултат от революцията.\r\n\tТя ни завлече обратно в пещерите, в архаичните представи за доброто и злото, лишени от съчувствие към \"чуждото\" и \"другите\". Тя ни инжектира чувство за превъзходство над всички, само защото ние сме ние. Тя, като бесен звяр, отначало разкъса всички руски национални ценности, които така внимателно описва Толстой в главите за семейство Ростови. С всички несправедливости разгаряше пожара на световната революция, после се хвърли в чудовищния национализъм на сталинската епоха, който унищожи човешкото достойнство и всели страх в хората, управляващи Русия и до днес.\r\n\tКазват, че болшевиките са победили, защото са обещали мир и земя. Но това е чиста демагогия. Вместо мир имаше гражданска братоубийствена война, която възпита условен морал, както правилно смяташе писателят на постреволюционната емиграция Гайто Газданов. Вместо земя бяха унищожени най-добрите селяни по време на колективизацията.\r\n\tЗащитниците на революцията ще кажат: беше ликвидирана неграмотността, проведена бе успешна индустриализация, победихме в световна война... Но с неграмотността са почнали да се борят преди болшевиките, индустриализацията вървеше с пълна пара в началото на ХХ век, а за жертвите от войната вече казах.\r\n\tНай-обидно и безсмислено е това, че Октомврийската революция изобщо е нямало. Това е бил успешен държавен преврат. И, като всеки държавен преврат, октомврийските събития от 1917 г. е можело да се случат, а е можело и да не се случат, да се размият, разтопят в смрадливия въздух на Първата световна война. Да, Русия се е нуждаела от революция, и тя е станала на 17 февруари. Болшевиките са се възползвали от нейните слабости и я потопили в кръв, терор и лъжи.\r\n\tА след това се е задействала машината на безсрамната демагогия и разстрелите. Тази мешавица от страшна беда, така или иначе се е усещала и след това. Усеща се и досега, с различни нюанси. Трудно е да се примирят терорът и цивилизацията, културата и насилието, демагогията и разумът. Днешните опити на руската власт да примири всичко и всеки също са стъпили на демагогията и атавизма.\r\n\tВ Русия животът, като оцеляване е построен на надеждата. Това е вечната надежда за по-добро бъдеще. Да мислим, че някога, надявайки се на новите поколения, тази надежда все пак ще се превърне в реалност и руснаците ще се събудят в нормален свят. Главата още дълго ще боли, но все някога ще се събудим.", "date": "2017.11.10", "title": "Великата Октомврийска неуспешна революция"}
{"url": "http://www.mediapool.bg/makron-s-iznenadvashta-vizita-v-sauditska-arabiya-zaradi-krizata-v-livan-news271636.html", "text": "Френският президент Еманюел Макрон и престолонаследникът на Саудитска Арабия Мохамад бил Салман са обсъдили последните събития в Близкия изток, по време на изненадващото посещение на Макрон в Рияд, предаде Франс прес.\r\n\tМакрон е осъдил опита на йеменската армия да ударят с ракета международното летище в Рияд, който бе предотвратен.\r\n\tТема на разговор между двамата е била и кризата около ливанския премиер Саад Харири, който в събота обяви пред местни медии по време на посещението си в Саудитска Арабия, че подава оставка, защото се страхува за живота си.\r\n\tЛиванският премиер все още не се е върнал в Бейрут. Според високопоставени ливански дипломати, Харири е държан против волята си в Рияд. Саудитска Арабия отрича това, но самият Харири досега не е отрекъл, че движението му е ограничено.", "date": "2017.11.10", "title": "Макрон с изненадваща визита в Саудитска Арабия заради кризата в Ливан"}
{"url": "http://www.mediapool.bg/i-stivan-segal-beshe-obvinen-v-seksualen-tormoz-news271638.html", "text": "Стивън Сегал стана поредният актьор, който беше обвинен в сексуален тормоз. В рамките на няколко часа три актриси се оплакаха от екшън звездата с руски паспорт, предадоха агенциите.\r\n\tПърво Джулиан Маргулис обяви, че през 1989 г. е била поканена на среща в хотелска стая за кастинг. Пристигайки на мястото, там бил само Сегал, който демонстративно носел на кръста си пистолет. Тя побързала да избяга от стаята.\r\n\tПоследва съобщение в \"Туитър\" от актрисата Порша де Роси, че докато са работили по общ проект, на който Сегал бил и продуцент, тя посетила офиса му. Там Сегал казал, че за успеха на филма е важно да си личи, че между двамата има силно привличане. След което бутнал де Роси да седне и си свалил панталоните.\r\n\tАктрисата обаче успяла да избяга и се обадила на агента си, която само отбелязала, че Сегал не е от типажа, по който Порша де Роси си пада. Актрисата е хомосексуална и има брак с телевизионната водеща Елън Де Дженерис.\r\n\tНяколко часа по-късно и Джени Маккарти припомни свое неприятно преживяване със Сегал, за което е разказвала още през 1998 г.\n\n\r\n\tСлучката станала през 1995 година, при кастинг за филма \"Под обсада\" 2. В стаята за кастинги били само Маккарти и Сегал, който по това време е и продуцент на лентата. Актьорът поискал Маккарти да седне до него на дивана, но тя отказала. Тогава Сегал подхвърлил, че във филма има голи сцени и той няма как да прецени дали Маккарти е подходяща, докато тя е с дрехи. Актрисата отвърнала, че специално е разговаряла с агента си, който я уверил, че в тази роля няма голи сцени.\r\n\tСегал обаче отбелязал, че говори за голота, когато камерата не работи и настоял да се съблече. Маккарти за пореден път настояла просто да си прочете репликите, а коментарът бил \"Е, поне гърдите си няма ли да ми покажеш\".\r\n\tЯдосана актрисата му изкрещяла да си купи нейното видео за \"Плейбой\" и напуснала стаята. В последствие обаче била застигната от Сегал, който я предупредил да не казва на никого за случката.\r\n\tСтивън Сегал, който в момента е на 65 години, до момента не е коментирал обвиненията.\r\n\tПрез последните години Сегал се снима в няколко ленти, чиито снимки бяха в България. През миналата година той получи руско и сръбско гражданство.\r\n\tВълната от сигнали за сексуален тормоз в Холивуд тръгна преди месец с обвинение срещу продуцента Харви Уайнстийн. Последваха обвинения срещу Кевин Спейси, Дъстин Хофман, режисьора Ларс фон Триер и други.", "date": "2017.11.10", "title": "И Стивън Сегал беше обвинен в сексуален тормоз"}
{"url": "http://www.mediapool.bg/ispanskiyat-sad-pusna-predsedatelya-na-parlamenta-v-katalunya-sreshtu-150-000-evro-news271632.html", "text": "Върховният съд на Испания реши председателят на каталунския парламент Карме Форкадел да бъде пусната под гаранция от 150 000 евро, предадоха агенциите.\r\n\tСрещу 58-годишната Форкадел се води разследване за ролята ѝ в обявяването на независимостта на областта.\r\n\tДруги четирима каталунски депутати, които сами се явиха в съда, след като им бе изпратена призовка, трябва да платят по 25 000 евро гаранция.\r\n\tПети депутат ще бъде освободен без парична гаранция, но при определени условия.\r\n\tШестимата местни парламентаристи са обвинени в противодържавна дейност, бунт и злоупотреба с държавни средства. Те вече дадоха показания пред съда.\r\n\tКарме Форкадел, която доскоро оглавяваше каталунския парламент, е обявила, че декларацията за независимост от 27 октомври не е била законово обвързваща като документ.\n\n\r\n\tПрестъпленията, по които са разследвани каталунските депутати, са наказуеми според испанските закони с до 30 години затвор.", "date": "2017.11.10", "title": "Испанският съд пусна председателя на парламента в Каталуня срещу 150 000 евро"}
{"url": "http://www.mediapool.bg/zhertvite-na-sruteniya-blok-v-izhevsk-veche-sa-shest-news271634.html", "text": "Жертвите на срутения блок в руския град Ижевск вече са шест, сред които и едно дете, съобщиха руските медии.\r\n\tИнцидентът стана в четвъртък следобед. Спасителните работи на мястото на срутилия се вход от 9-етажния жилищен блок са продължили през цялата нощ. Те са затруднени заради опасността да се разместят бетонните панели на останалите входове.\r\n\tОколо 200 души са били спасени от другите жилищни секции на блока. Двама са все още в неизвестност.\r\n\tВ разчистването участват над 1000 души и много техника, включително безпилотни летателни апарати.\r\n\tВ рухналия вход са адресно регистрирани 28 души. В момента на експлозията, около 17 часа, в четвъртък са били между 10 и 15, съобщават местните власти.\n\n\r\n\tКато причина за инцидента се разследва взрив на газовата система на блока.", "date": "2017.11.10", "title": "Жертвите на срутения блок в Ижевск вече са шест"}
{"url": "http://www.mediapool.bg/ananiev-beshe-izbran-za-zdraven-ministar-sas-skandal-za-otsastvieto-na-borisov-news271630.html", "text": "Парламентът избра Кирил Ананиев за министър на здравеопазването на мястото на подалия оставка Николай Петров, като дебатът по рокадата беше белязан от скандал заради отсъствието на премиера Бойко Борисов.\r\n\tАнаниев беше подкрепен от 121 депутати от управляващата коалиция, а 85 депутати от БСП и ДПС гласуваха “против“. След това Ананиев положи клетва и благодари на всички депутати – и тези, които са го подкрепили, и тези, които са били “против“, обещавайки да работи в диалог с всички парламентарно представени партии, гражданското общество и съсловните организации за решаването на проблемите в здравеопазването. Ананиев заяви, че има план за действие, базиран върху управленската програма на правителството, която той е доразвил според собствената си визия за развитие на сектора. Той посочи, че планът му не включва 100 дни толеранс и започва да го изпълнява \"от днес\".\r\n\tОще в началото на заседанието БСП поиска Борисов да бъде поканен в залата, за да присъства на избора на предложената от него кандидатура.\r\n\tПредседателят на парламента Димитър Главчев съобщи, че Съветът по сигурността разглежда проект на актуализирана Стратегия за националната сигурност и това е причината за отсъствието на премиера Бойко Борисов от пленарното заседание, но опозицията се усъмни в този ангажимент, а лидерът на БСП Корнелия Нинова обвини премиера, че е страхлив и се крие. Това стана причина Главчев да я предупреди, че може да бъде наказана за оскърбяване на членове на Министерския съвет, както предвижда правилникът на парламента.\r\n\tБез да оспорват професионалните качества и авторитет на Ананиев, депутатите от БСП и ДПС декларираха, че няма да го подкрепят за здравен министър, защото като председател на Надзорния съвет на НЗОК той е част от проблемите в здравеопазването и защото не виждат политическа воля за реформи и политическа подкрепа за него, което ще го направи поредното “камикадзе“ в здравното министерство.\n\n\r\n\t\r\n\tЛидерът на БСП Корнелия Нинова обвини премиерът Борисов, че се страхува и крие и го попита чии интереси е обслужил с отстраняването на досегашния министър Николай Петров.\r\n\t, коментира Нинова.\r\n\t, каза Нинова.\r\n\t, коментира още Нинова.\r\n\t\r\n\tТя разкритикува и кандидатурата на Ананиев за нов здравен министър, макар БСП да го подкрепи за финансов министър в служебното правителство на Румен Радев в началото на тази година.\r\n\t, каза Нинова.\r\n\tТази теза беше доразвита от колегата ѝ Жельо Бойчев, който посочи, че тази година бюджетът за лекарства на касата ще бъде надхвърлен със 100 млн. лева и това става докато Ананиев е в надзора на касата. Той постави на Ананиев въпроса защо и парите за болниците продължават да се увеличават безконтролно от 130 млн. лева месечно в началото на годината на 160 млн. лева месечно сега.\r\n\tБойчев коментира, че причината за провала в здравната система е нежеланието на управляващите да се противопоставят на интересите на големите фармацевтични фирми и частни интереси и на нежеланието да проведат реформа. , каза Бойчев.\r\n\tХасан Адемов от ДПС пък постави въпроса защо не се обявят публично корпоративните интереси в сектора. , коментира Адемов.\r\n\tКолегата му Йордан Цонев посочи, че кандидатурата на Ананиев е първата, която отговаря на вижданията на ДПС за здравен министър, защото е икономист, в частност финансист, с опит в управлението на здравните процеси. Въпреки това обаче ДПС няма да го подкрепи, защото системата се нуждае не само от нов министър, но и от политическа воля на управляващото мнозинство за реформа, коментира Цонев.\r\n\tДаниела Дариткова от ГЕРБ отново заяви тезата на политическата партия, че интереси са довели до оставката на Николай Петров и защити кандидатурата на Ананиев. , заяви Дариткова за оставката на Петров.\r\n\t, каза Дариткова.\r\n\tСпоред нея в днешния дебат е липсвало елемент на покаяние, защото всички са отговорни за системата на здравеопазването.\r\n\t\r\n\t, каза Ананиев след избирането му.\r\n\t, каза Ананиев. Той допълни, че не е взел отношение в дебата, тъй като не иска да коментира откъслечно само един или друг проблем.\r\n\tТой посочи, че една от първите му мерки ще е да създаде консултативен съвет от достойни и доказали се лекари, икономисти, специалисти, с които да водят дебат и да се начертаят нещата, които трябва да се случат. Ананиев има намерение да се свърже и с научния потенциал във висшите учебни заведения. , посочи той.\r\n\tАнаниев обяви, че премиерът Бойко Борисов е засвидетелствал уважението си към него и двамата били заедно преди заседанието на Народното събрание., коментира Ананиев.\r\n\tПо-късно Ананиев пое поста от предшественика си Николай Петров в здравното министерство.", "date": "2017.11.10", "title": "Ананиев беше избран за здравен министър със скандал за отсъствието на Борисов"}
{"url": "http://www.mediapool.bg/razsledvane-razkriva-narusheniya-s-malki-vets-ove-news271639.html", "text": "Около 140 малки водноелектрически централи (ВЕЦ) са построени незаконно от политици, техните деца или приближени. Това разкрива разследване на екип на Нова телевизия.\r\n\tПроблемът е, че тези съоръжения са изградени върху земя, която е публична държавна собственост, и нямат отстъпено право на строеж на нея. Това означава, че тези обекти са построени и въведени в експлоатация незаконно, посочват от Нова телевизия. С този извод се съгласява зам.-министърът на регионалното развитие Валентин Йовев.\r\n\tБумът на издаването на разрешения за строеж на малки ВЕЦ е след 2000 г., когато влиза в сила Закона за водите по времето на Тройната коалиция. Строителството на самите съоръжения става по времето на първия кабинет на Бойко Борисов.\r\n\tСъоръжения или части от тях са построени в коритото на малки реки, а земята там е публична държавна собственост и изграждането може да се случи при определени условия. Едно от тях е инвеститорите да имат документ за собственост върху реката. Такъв документ обаче няма как да се издаде, защото реките са публична държавна собственост. За това е необходимо собствениците на тези съоръжения да имат издадено отстъпено право на строеж, решението за което се взима от Министерския съвет.\r\n\tЗа три от малките ВЕЦ-ове има издадено разрешение за отстъпено право на строеж. За останалите около 140 обекта обаче няма. Те са построени \"въз основа на разрешително за ползване на воден обект, който се издава от Басейнова дирекция\", обясни Георги Даракчиев от Дирекцията за национален и строителен контрол (ДНСК) пред Нова телевизия.\n\n\r\n\tБасейновите дирекции са на подчинение на Министерството на околната среда и водите.\r\n\t\"Не е достатъчно (да се строи ВЕЦ в река с подобно разрешение), защото не е да гребат с кофи от водата, да черпят с маркуч и да поливат. Това е водоползване, водовземане. Те изграждат съоръжение вътре в коритото на реката\", коментира бившият служебен премиер и председател на парламента по времето на тройната коалиция Огнян Герджиков, който е професор по право.\r\n\tЕколози от години се обявяват срещу изграждането на подобни централи, тъй като те са на малки реки. Понякога на една река има няколко такива съоръжения. Те пречат на придвижването на рибата и тя измира. Някои дори директно ползват всичката вода от реката и след тях просто вече няма река. Другаде коритото на реката след такъв ВЕЦ е задръстено, което създава риск за наводнения при силни валежи и преливане.\r\n\tПечалбата от подобни съоръжения обаче е голяма и гарантирана, защото т.нар. \"зелена енергия\" се изкупува на висока цена от държавата.\r\n\tСобственици на тези ВЕЦ-ове са бивши и настоящи политици, техните деца или приближени. Имената на някои от тях ще станат известни в неделя, когато ще бъде излъчено цялото разследване по Нова телевизия.\r\n\tСпоред журналиста Генка Шикерова причината това да се случи е в контролните органи – главните архитекти на общините и ДНСК, а не в инвеститорите, които са предоставили исканите от тях документи.\r\n\t\"Малки реки, голяма далавера\", обобщи случая водещият Виктор Николаев.", "date": "2017.11.10", "title": "Разследване разкрива нарушения с малки ВЕЦ-ове"}
{"url": "http://www.mediapool.bg/rabotnik-pochina-sled-padane-vav-vana-s-kiselina-vav-vmz-sopot-news271641.html", "text": "Работник е починал, след като е паднал във вана с киселина във ВМЗ-Сопот. Причината за смъртта на пострадалия е травми, несъвместими с живота, съобщиха от университетската болница  \"Свети Георги \" в Пловдив. Лекарите са положили всички усилия да спасят 43-годишния мъж, но поради огромната степен на изгаряния - 97%, той е починал. Инцидентът е станал при извършване на проверка на ново технологично оборудване за галванична обработка във ВМЗ-Сопот. Поради невнимание, проявено от служител на фирмата-изпълнител на оборудването, той се е подхлъзнал и паднал в една от ваните с киселина. По възможно най-бързия начин пострадалият е изваден, оказана му е долекарска с последвала първа медицинска помощ. От предприятието уточняват, че мъжът не е служител на ВМЗ, а на външна фирма. Още снощи всичките му наранявания са били хирургически обработени, започнали са масивни вливания на кръвни продукти и реанимация, но въпреки медицинските усилия е починал.Полезна ли ви беше тази статия?Ще се радваме, ако подкрепите електронното издание Mediapool.bg, за да може и занапред да разчитате на независима, професионална и честна информационно - аналитична медия. ", "date": "2017.11.10", "title": "Работник почина след падане във вана с киселина във ВМЗ-Сопот"}
{"url": "http://www.mediapool.bg/kitaiskiyat-suverenen-fond-prouchva-vazmozhnostite-za-investitsii-v-bulgaria-news271642.html", "text": "Единственият в Китай и втори по големина в света суверенен фонд China Investment Corporation (CIC) проучва възможностите за инвестиции в България, съобщи Министерството на икономиката.\r\n\tИзпълнителният вицепрезидент на фонда Лиу Дзун е провел среща с Владимир Туджаров, главен секретар на Министерството на икономиката. Китайската делегация е на посещение в България по покана на икономическото ведомство за запознаване с инвестиционната и бизнес среда и с потенциални проекти.\r\n\tВладимир Туджаров е запознал китайските гости с възможностите за инвестиции в българските индустриални зони, за което може да бъде получена подкрепа от страна на \"Национална компания индустриални зони\", която е 100% държавно дружество. Компанията има изградени зони в София, Видин, Русе, Свиленград, Бургас, където чуждите инвеститори могат да купят терени с изградена инфраструктура и да започнат производство. Предложено е било да бъдат разгледани и възможностите за финансово партньорство между CIC и Българската банка за развитие в това число за финансиране на инвестиционни проекти у нас.\r\n\tГлавният секретар на икономическото министерство е посочил предимствата на страната ни за развитието на успешен бизнес - финансова и макроикономическа стабилност, ниски данъци, стратегическото географско местоположение, което ни позиционира като основен транзитен център, свързващ европейския пазар със страните от Средиземноморието, Близкия Изток и Азия. Той също така е информирал и за насърчителните мерки за инвестиции по Закона за насърчаване на инвестициите.\r\n\tКитайският суверенен фонд със седалище в Пекин е 100% собственост на китайската държава. Той е създаден през 2007 г. с цел управление на част от огромния валутен резерв на страната и реализиране на инвестиции в чужди активи. Към настоящия момент активите на фонда са 900 млрд. долара. Фондът притежава огромен оборотен капитал, който му позволява да реализира мащабни инвестиции в сектори, като инфраструктура, промишлено производство и туризъм. Има реализирани инвестиции във Великобритания, Германия, Полша, Албания и САЩ.", "date": "2017.11.10", "title": "Китайският суверенен фонд проучва възможностите за инвестиции в България"}
{"url": "http://www.mediapool.bg/okolo-ostavkata-na-zhivkov-news271643.html", "text": "Аз бях в посолството, знаех какво ще стане, защото предишния ден, на 9 ноември, веднага след заседанието на Политбюро, ме повикаха в сградата на ЦК, там беше цялото Политбюро и ми казаха за решението, което е взето.\r\n\t \r\n\t\r\n\t \r\n\tНай-напред не ставаше дума за замяната на Тодор Живков.\r\n\t \r\n\t\r\n\t \r\n\tДа, допускаше се напълно, че преустройството може да се осъществи под ръководството на Тодор Живков. В течение обаче на 1988/89 г. ставаше ясно, че Тодор Живков създава видимост на преустройство. Вместо икономически реформи, се правеха мащабни, но безплодни административни преобразования, например, ново административно деление. Нямаше гласност. В 1988 г. аз получих задача не да сменя Тодор Живков, а да дойда в България и да подтикна, да допринеса с каквото мога за процесите на преустройството. Решението да бъде заменен, решението да се гласува доверие на Петър Младенов беше взето след неговото писмо. Начинът, по който разговарях със самия Тодор Живков и с българските ръководители, беше: нека да видят какво става в Германия. А три месеца преди Десети ноември се бяха водили решаващите разговори между Кол и Горбачов. Когато се видях с Михаил Горбачов през септември 1989 г., той четеше писмото на Младенов и каза точно това: Ще загуби България, нека да решат, нека да видят какво става в Германия. Нека побързат с решението, ситуацията не търпи отлагане. Налагаше се всеки ден да информирам ръководството докъде са стигнали нещата.\r\n\t \r\n\t\r\n\t \r\n\tНе, няма такова нещо. Не е имало никакво писмо на Горбачов. Становището на Горбачов, на съветското ръководство беше изразено от мен.\r\n\t \r\n\t\r\n\t \r\n\tНаистина е странно. Не мога да кажа защо писмото е така построено.\r\n\t \r\n\t\r\n\t \r\n\tНе знам за такова нещо. И не мисля, че това е било необходимо.\r\n\t \r\n\t\r\n\t \r\n\tПетър Младенов наистина излезе недостатъчно твърд човек, недостатъчно устойчив.\r\n\t \r\n\t\r\n\t \r\n\tЛуканов беше мой приятел. Аз се обърнах именно към него, но Луканов ми каза: „Аз съм само кандидат-член на Политбюро. Чувствам се по-подготвен в икономическата област. Петър е по-силен в политическата и дипломатическата. Петър трябва да поеме ръководството на партията.”\r\n\t \r\n\t\r\n\t \r\n\t[Виктор Шарапов кимна с глава, без да даде пряк отговор на този въпрос, не оспори казаното от Станишев, а фактът, че е разговарял най-напред именно с Луканов, показваше, че информацията е вярна.]\r\n\t \r\n\t\r\n\t \r\n\tЖивков изтъкваше, че ето, Луканов е икономист, Петър Младенов е международник, а Александър Лилов има собствено партиен опит, бил е всъщност негов заместник. Казал е и за Георги Атанасов. Но истинската причина беше друга. Живков предлагаше Лилов, за да печели време. Лилов дори не беше член на Централния комитет. Би трябвало най-напред да го изберат в ЦК, да го кооптират, да стане член на Политбюро и след това да стане генерален секретар.\r\n\t \r\n\t\r\n\t \r\n\tАз се върнах от отпуск и разговарях на няколко пъти с Тодор Живков. Казах му какво е положението, казах му и онова, което е подчертал Горбачов – нека видят какво става с Германия. Тодор Живков каза, че той самият съзнава, че е време да се оттегли; и че той всъщност и по-рано е поставял този въпрос, но другарите единодушно са отказали да приемат оставката му. В разговора, разбира се, стана дума за това кой може да поеме ръководството на страната. Тодор Живков изтъкна Лилов. Между другото, той се отнасяше много по-отрицателно към Луканов, отколкото към Младенов. Измежду членовете и кандидат-членовете на Политбюро Живков се отнасяше най-отрицателно към Андрей Луканов.\r\n\t \r\n\t\r\n\t \r\n\tИзборът падна върху Петър Младенов тъкмо защото той беше член на Политбюро. Това беше неговото предимство. Кандидатът трябва да бъде член на Политбюро, промяната да бъде максимално легитимна.\r\n\t \r\n\t\r\n\t \r\n\tСъбитията показаха, че наистина е било грешка.\r\n\t \r\n\t\r\n\t \r\n\tНе е така. Отношението към Атанасов беше нормално, уважително. Не може да се говори за недоверие към Атанасов. Недоверие имаше към Балев.\r\n\t \r\n\t\r\n\t \r\n\tАз бях в парламента тогава на 14 декември и бях близко до самия Петър Младенов. Спомням си точно каква беше неговата реакция. Реакцията му беше: какво става тука, какво да се прави, танкове ли да викаме. Нямаше никакво нареждане да се викат танковете, това беше реторичен въпрос. Всъщност, всичко това беше извадено от контекста.\r\n\t \r\n\t\r\n\t \r\n\tНе. Въпросът за смяната на имената не е съгласуван под никаква форма със съветското ръководство. За нас това беше изненада.[2]\r\n\t \r\n\t\r\n\t \r\n\tДа, така беше. България имаше особен статут и по-късно този статут беше изравнен с всички останали социалистически страни. Причината беше една. Надделя прагматизмът.\r\n\t \r\n\t\r\n\t \r\n\tЖивков се открояваше, той виждаше нещата много цялостно и имаше компетентност, можеше да се заема и решава проблеми в различни сфери – икономически, политически, културни. Нито един от другите не се отличаваше с такава цялостност, с такава многостранност. Впрочем, има един, който надвишаваше Живков, и това беше Янош Кадар. Кадар беше по-дълбок. След него бих поставил Живков. Живков се ползваше с авторитет сред останалите ръководители на социалистическите страни.\r\n\t \r\n\t\r\n\t \r\n\tДа, ето това е много добър въпрос. Наистина така стана, получи се капитализъм. Субективният фактор е много важен и специално позицията на Горбачов. Горбачов се оказа един двуличен човек. Той говореше едно, а всъщност правеше друго.\r\n\t \r\n\t\r\n\t \r\n\tВ икономиката беше стигнал до извода, че въпросът за стимулирането на труда според неговите резултати трябва да се решава на друга основа. Във връзка с това беше заложен експеримент в Московска област: съкращава се числеността на работниците и възнаграждението се разпределя върху по-малък брой. Андропов смяташе, че съветските хора не са готови за демокрация. Процесът на демократизация, според него, трябва да се извършва плавно и постепенно. При това, с паралелно затягане на дисциплината и повишаване на отговорността на всички.\r\n\t \r\n\t\r\n\t \r\n\tНе, не сме имали никакви връзки с българските дисиденти. За Желев мога да кажа, че, по наша преценка, беше човек с ограничен потенциал.\r\n\t \r\n\tРазговорът води Петър-Емил Митев\r\n\tОткъс от Преходът. Политологически ракурси\r\n\t \r\n\t\r\n\t\t \r\n\t\r\n\t\t\r\n\t\t\t[1] Разговорът е воден на 10 ноември 2009 г. в Москва.\r\n\t\t\r\n\t\t\t[2] Желю Желев, с когато споделих казаното от В. Шарапов, ми съобщи, че лично се е интересувал от този въпрос и проверките му са показали: възродителният процес е българска инициатива, която не е била съгласувана със съветското ръководство.", "date": "2017.11.10", "title": "Около оставката на Живков"}
{"url": "http://www.mediapool.bg/tsentarat-na-stara-zagora-beshe-ottsepen-zaradi-spukan-gazoprovod-news271644.html", "text": "Сградата на общината в Стара Загора е била евакуирана заради пробит газопровод в центъра на града.. При инцидента няма пострадали хора, съобщиха от полицията в града.\r\n\tМагистралният газопровод е бил пробит малко преди 11 часа в петък при ремонтни дейности на централния булевард \"Цар Симеон Велики\" в Стара Загора. Подаването на метан е било спряно.\r\n\tИзтичането на остатъчната газ е преустановено минути преди 12 часа. Централният площад около мястото на аварията продължава да е отцепен, а в района има съсредоточени сили на полицията и пожарната.\r\n\tИзвършена е евакуация на всички хора, които са се намирали в непосредствена близост до пробития тръбопровод.\r\n\tОт Община Стара Загора съобщи, че направените замервания на качеството на въздуха от специализираните автомобили на пожарната и газоснабдителната фирма не показват отклонения от нормите.\n\n\r\n\tВ 13.30 часа, след обедната почивка, общинската администрация ще възстанови нормалната си работа.", "date": "2017.11.10", "title": "Центърът на Стара Загора беше отцепен заради спукан газопровод"}
{"url": "http://www.mediapool.bg/karakachanov-obeshta-pred-amerikanskiya-biznes-da-zadvizhi-proekti-za-35-mlrd-leva-news271645.html", "text": "Военният министър Красимир Каракачанов декларира пред американския бизнес, че правителството ще задвижи едновременно и трите големи проекта от модернизацията на армията – за купуването на нови самолети, кораби и бронирани машини, въпреки че подготовката им е на различен етап и няма планирано финансиране и за трите. \r\n\t \r\n\t, заяви Каракачанов по време на българо-американски форум на отбранителната индустрия. \r\n\t \r\n\tВъпреки изявлението на Каракачанов е малко вероятно да тръгнат едновременно и трите проекта, които се оценяват на обща стойност над 3.5 млрд. лева. Военното министерство тепърва ще събира  за изтребители, след като проверка на парламента откри нередности в проекта и го върна на МО за поправка. За нови патрулни кораби бе получена , която в момента се оценява. Проектът за покупката на бронирани машини е най-назад и тепърва ще се разглежда от правителството. \n\n\r\n\t \r\n\t е да търси разсрочено разплащане за много години, за да може да реализира и трите проекта, но засега има предвидено финансиране само за самолетите и корабите. \r\n\t \r\n\tТрите проекта трябва да бъдат одобрени от Народното събрание, тъй като по закон военните харчове над 100 млн. лева минават през пленарна зала.\r\n\t \r\n\t, заяви още министърът. \r\n\t \r\n\tБългария обаче много трудно може да си позволи да задвижи и трите проекта, които биха били изпитание и за държави с по-голям брутен вътрешен продукт. По време на първото правителство на ГЕРБ страната ни отказа поръчки по договорите за купуването на вертолети и товарни самолети заради липсата на средства. \r\n\t \r\n\t, каза от своя страна посланикът на САЩ в България Ерик Рубин, който даде за пример домакинството на България на широкомащабното учение \"Сейбър гардиън\", както и други съвместни дейности. \r\n\t \r\n\tПосланикът добави, че САЩ стоят заедно с България в борбата срещу заплахите на глобалния тероризъм. \r\n\t \r\n\tЕрик Рубин отбеляза също, че САЩ приветства българските усилия за увеличаване на разходите за отбрана, за да стане страната още по-силен и оперативно съвместим съюзник, както и да покрие ангажиментите, поети от всички съюзници от НАТО на срещите на върха в Уелс и във Варшава.\r\n\t \r\n\t, заяви Рубин. \r\n\t \r\n\tБългария обаче все още е далеч от тази цел, като военният бюджет се движи през последните години около 1.1 - 1.3% от БВП. \r\n\t \r\n\tВъв форума участват американски и български компании с интерес за индустриално сътрудничество и инвестиции. \r\n\t \r\n\tСъорганизатори на събитието са МО и Американско-Централноевропейската бизнес асоциация.", "date": "2017.11.10", "title": "Каракачанов обеща пред американския бизнес да задвижи проекти за 3.5 млрд. лева"}
{"url": "http://www.mediapool.bg/pametnikat-na-alyosha-v-plovdiv-osamna-izrisuvan-sas-svastiki-news271646.html", "text": "Паметникът на Съветската армия в Пловдив, известен като паметника на Альоша, осъмна с изрисувани свастики, антисемитски лозунги и обидни политически послания, включително срещу говорителката на руското външно министерство Мария Захарова.\r\n\tИзрисуван често осъмва и Паметникът на Съветската армия в София, което стана повод за  през последните дни, включително и изказване, че .\r\n\tКъм момента няма реакция от Русия заради изрисувания паметник на Альоша, но има декларация от общинския и областен съвет на БСП. В декларация на организацията се казва, че \"днешният вандализъм е проява на неофашизъм и трябва да бъде наказан\".\r\n\tСоциалистите призовават президента, премиера и лидери на всички политически партии да осъдят случилото се. Настояват общината в Пловдив да предприеме мерки за охрана и защита на паметника. Местната организация на БСП ще отбележи в неделя 60-тата годишнина от изграждането на монумента.", "date": "2017.11.10", "title": "Паметникът на Альоша в Пловдив осъмна изрисуван със свастики"}
{"url": "http://www.mediapool.bg/dans-opitva-da-skrie-satrudnitsite-si-ot-pravosadieto-news271656.html", "text": "Агентите на прикритие са служители от ДАНС, които например работят в други ведомства, където могат да заемат високи позиции, и се използват за оперативни цели и информация. Те се различават от агентите под прикритие, които се внедряват, за да събират информация по закона за специалните разузнавателни средства, която после се ползва като доказателство в съда, а те се разпитват като анонимни свидетели, уточнява \"Сега\".\r\n\tПредлаганите промени предвиждат още ДАНС да не прилага принципа за конкурсно начало, когато иска да назначи държавни служители от други ведомства – не само такива от МВР, МО и службите за сигурност, но и от Агенцията по храните, например. Единственото условие е те да отговарят на изискванията за постъпване на държавна служба в ДАНС, както и да има писмено съгласие на председателя на агенцията и ръководителя на съответното друго ведомство, откъдето идва лицето. Идеята е мотивирана с нуждата от \"оптимизиране на кадровия подбор\".\r\n\tАко тази промяна бъде приета от парламента, шефът на ДАНС вече ще има изключителното право да подбира подчинените си. Според проекта актовете на председателя на агенцията за подбора на кандидати служители, за приемане на служители, както и за промяна или прекратяване прикриващите отношения със служители, които при изпълнение на служебните задължения заемат или са заемали длъжности в държавната администрация, не подлежат на обжалване.\r\n\tПри създаването на ДАНС преди близо 10 г. имаше възможност за привличане на хора от МВР и без конкурс. Тази възможност обаче бе ограничена бързо, след като стотици кадри на вътрешното министерство поискаха да отидат в агенцията, защото заплатите там бяха тройно по-високи. При правителството \"Орешарски\" бе приета поправка в закона, с която в ДАНС се вля ГДБОП. Дори и тогава имаше тежки изпити и конкурси за полицаите, които се местят в агенцията, припомня всекидневникът.\r\n\tВизираната в законопроекта евродиректива е за използването на резервационни данни на пътниците с цел предотвратяване на тероризъм. В тази връзка се предлага още съкращаване на сроковете за предоставянето на данни за датите на резервация, на издаване на билета, на пътуването, имената на пътника, датата на раждане, адреса и координатите му за връзка, информацията за плащането, данните за пълния маршрут на предвиденото пътуване, пътническата агенция, данните от самолетния билет, всички събрани предварителни данни за пътниците (API данни) и др. Промените в закона предвиждат вече да се обработват и данните за екипажите, тъй като пракитката показвала, че при извършването на терористични нападения често участвали и членове на екипажа.", "date": "2017.11.10", "title": "ДАНС опитва да скрие сътрудниците си от правосъдието"}
{"url": "http://www.mediapool.bg/privarzhenitsite-na-navalni-zaplashvat-s-protesti-ako-toi-ne-bade-dopusnat-news271647.html", "text": "Привържениците на Алексей Навални възнамеряват да организират протести из цялата страна и да бойкотират президентските избори през март догодина, ако на опозиционния деец не бъде позволено да се кандидатира в изборите. Това заявява в интервю за лондонския \"Таймс\" Леонид Волков, шеф на предизборния щаб на Навални, предаде Би Би Си. \r\n\t \r\n\t\"Ще продължим да казваме на електората, че това не са избори, ако от тях е изключен главният съперник. Това е имитация от времената на Съветския съюз. Това е скандал и за честния човек е по-добре да не гласува\", казва Волков. \r\n\t \r\n\tВ отговор на въпрос той каза, че не изключва властите да регистрират все пак Навални като кандидат, тъй като \"те се страхуват най-много от голям брой хора на улиците\". \n\n\r\n\t \r\n\tБи Би Си припомня, че руските власти вече са заявили, че Навални не може да бъде кандидат за президент, защото срещу него има произнесена присъда. Привържениците на Навални твърдят, че по конституция Русия трябва да изпълнява международните закони и споразумения. \r\n\t \r\n\tВ частност това се отнася за решението от миналата година на Европейския съд по правата на човека, че процесът срещу Навални през 2013 г. в Русия по обвинение в измама е бил несправедлив, какъвто е бил и повторният процес. \r\n\t \r\n\tАнализатори се съмняват, че руските власти ще рискуват да допуснат Навални до участие в изборите, тъй като тогава той ще получи достъп до държавните телевизии за агитация срещу корупцията. От друга страна, сътрудниците на Путин се опасяват, че ниската избирателна активност ще се отрази зле на неговия авторитет, отбелязва Би Би Си, цитирана от БТА. \r\n\t \r\n\tПред \"Таймс\" Волков казва, че шансовете Навални да бъде допуснат до изборите са 50 на 50. \r\n\t \r\n\t\"Те ще вземат решението в последния момент. Нашите опоненти са много рационални. Ако пресметнат, че политическата цена на отказа на регистрация натежи спрямо съгласието за неговото участие, те ще го регистрират\", казва той.\r\n\t \r\n\t\"Това е нашето политическо айкидо. Ние използваме силата на противника. Ние трансформираме тази сила в слабост. Ние казваме: \"Погледнете, той решава с кого да си съперничи, и щом като не иска да се състезава с нас, се бои. Това означава, че той не може да победи в честен бой\", цитира \"Таймс\" Волков. \r\n\t \r\n\tПо думите му ниската избирателна активност ще бъде сериозен удар по легитимността на Путин, а \"империята започва да се разпада, когато хората започнат да се подиграват на своите лидери\".", "date": "2017.11.10", "title": "Привържениците на Навални заплашват с протести, ако той не бъде допуснат"}
{"url": "http://www.mediapool.bg/gartsiya-protestira-sreshtu-voinishkiya-lav-pred-ndk-news271629.html", "text": "Гърция е изразила недоволство срещу връщането на статуята на лъва от Войнишкия мемориал, който предстои да бъде изцяло възстановен пред НДК. Това стана ясно от думите на вицепремиера и външен министър Екатерина Захариева, която е на официално посещение в Рим.\r\n\tТя коментира в петък информация от анонимен източник, публикувана първо в сайта \"Гласове\", според която властите в южната ни съседка са изразили недоволство конкретно срещу картата, изобразена на щита под лявата лапа на лъва.Вчера наш директор се е виждал с посланика, днес моят  ще се види отново. Официална писмена позиция няма. Гърция е наш стратегически партньор и дълбоко се съмнявам, че такова нещо може да повлияе на чудесните отношения. Този паметник стои пред военноисторическия музей от много години. В никакъв случай той не представлява претенции на България за териториални граници\r\n\tПредстои в началото на 2018 г. Столичната община да обяви конкурс за пълното възстановяване на Войнишкия мемориал, открит тържествено на 28 октомври 1934 г. от Цар Борис Трети. Част от плочите са разрушени при бомбардировките през Втората световна война, а впоследствие комунистическият режим окончателно го премахва. Столичният общински съвет взе решение за възстановяването му през 2014 г., когато окончателно прие идеята за демонтиране на останалите фигури от социалистическия паметник \"1300 години България\".", "date": "2017.11.10", "title": "Гърция протестира срещу войнишкия лъв пред НДК"}
{"url": "http://www.mediapool.bg/alternativa-za-germaniya-iska-siriyskite-bezhantsi-da-se-varnat-v-stranata-si-news271648.html", "text": "Германската партия \"Алтернатива за Германия\" призова живеещите във федералната република половин милион сирийски бежанци да се върнат в родината си. Партията заяви, че войната там почти е приключила и президентът Башар Асад е призовал бежанците да се приберат, съобщи Ройтерс.\r\n\t \r\n\tВ предложение до парламента АзГ заявява, че новото германско правителство трябва незабавно да започне преговори със сирийските власти за споразумение за завръщане на бежанците в родината им. \"Това споразумение трябва да гарантира, че бежанците ще бъдат приети обратно в Сирия и настанени в безопасни райони\", се казва в декларация на партията. \r\n\t \r\n\tПосочва се още, че Дамаск трябва да гарантира, че няма да преследва гражданите, които са избягали от военна служба.\n\n\r\n\t \r\n\tВ предложението на АзГ се казва, че децата на сирийските бежанци в Германия трябва да учат по сирийски учебни програми, или от сирийски учители, които вече живеят на германска територия или от учители, изпратени за целта от сирийските власти.\r\n\t \r\n\tВ декларацията, подписана от двамата лидери на АзГ Александър Гауланд и Алис Вайдел, се посочва още, че сирийското правителство трябва да сътрудничи с Германия за финансиране на репатрирането. \r\n\t \r\n\t\"Алтернатива за Германия\" е третата по големина сила в новия Бундестаг, но предложението й едва ли ще получи подкрепа от традиционните партии, включително ХДС на канцлера Меркел, който отказва да работи с АзГ. Зелените, които се очаква да влязат в новата правителствена коалиция, водена от ХДС, заявиха, че предложението на АзГ е \"безотговорно, нечовешко и безсърдечно\".", "date": "2017.11.10", "title": "\"Алтернатива за Германия\" иска сирийските бежанци да се върнат в страната си"}
{"url": "http://www.mediapool.bg/srednata-zaplata-padna-s-3-lv-do-1037-lv-news271650.html", "text": "Средната заплата в България е намаляла с 3 лв. през третото тримесечие на годината в сравнение с второто и възлиза средно на 1037 лв., съобщи Националният статистически институт (НСИ).\r\n\tПрез периода април – юни 2017 г. средната заплата в страната беше 1040 лв.\r\n\tНа годишна база обаче заплатата е нараснала с 96 лв. или 10.2%, след като в края на септември 2016 г. е била 941 лв.\r\n\tИкономическите дейности, в които е регистрирано най-голямо намаление на средната заплата спрямо юни 2017 г., са \"Финансови и застрахователни дейности\" - с 5.3 на сто (от 1815 лв. на 1718 лв.), и \"Операции с недвижими имоти\" - с 4.9 на сто (от 1042 лв. на 991 лв.). Най-голямо увеличение е отчетено в дейност \"Селско, горско и рибно стопанство\" - със 7.5 на сто.\r\n\tСредната брутна месечна работна заплата за юли 2017 г. е 1039 лв., за август - 1008 лв., и за септември - 1064 лв., обяви още статистиката.\r\n\tНа годишна база най-голямо e увеличението на заплатите в секторите \"Операции с недвижими имоти\" - с 13.5 на сто и \"Административни и спомагателни дейности\" - с 12.9 на сто.\r\n\tИ през третото тримесечие най-високи заплати се получават в ИТ сектора и телекомуникациите - 2 346 лв., следван от енергетиката - 1728 лв., и финансите - 1718 лв.\r\n\tНай-нископлатени са били работещите в хотелиерството и ресторантьорството - 631 лв., и строителството - 814 лв.\r\n\tСпрямо същия период на предходната година средната заплата през третото тримесечие на 2017 г. в обществения сектор е нараснала със 7.9 на сто, а в частния - с 11 на сто.\r\n\tОсвен заплатите през третото тримесечие спрямо второто намаляват и наетите граждани на трудов договор или като държавен служител, съобщи още НСИ.\r\n\tКъм края на септември наетите са спаднали с 30 100 души или 1.3% спрямо края на юни 2017 г., като достигат 2.31 млн. души.\r\n\tСпрямо края на второто тримесечие на 2017 г. най-голямо намаление на наетите се наблюдава в хотелиерството и ресторантьорството - със 17.7 на сто, в културата и развлеченията - с 8.1 на сто, и при брокерите на недвижими имоти - с 3.5 на сто. Най-голямо увеличение на наетите пък има в селското и горското стопанство - с 4 на сто.\r\n\tНа годишна база няма промяна в броя на наетите и те запазват нивото си спрямо септември 2016 г.\r\n\tНай-голямо намаление на работещите се отчита в селското и горското стопанство - с 4000 души (5%), и в търговията и ремонта на автомобили - с 3700. Най-голямо увеличение има в административните дейности - с 5600 души (4.9%).", "date": "2017.11.10", "title": "Средната заплата падна с 3 лв. до 1037 лв."}
{"url": "http://www.mediapool.bg/zadarzhaniyat-za-vzriveniya-bankomat-v-sapareva-banya-veche-e-obvinyaem-news271640.html", "text": "Прокуратурата повдигна обвинение на 34-годишния Господин Динев, задържан от полицията преди ден по време на зрелищната акция по издирването на обирджиите, взривили банкомат в Сапарева баня.\r\n\tМъжът е привлечен към наказателна отговорност като помагач при кражбата на черния джип, с който заподозрените успяха да избегнат полицейската блокада край пернишкото село Боснек и да се укрият в гората. При преследването им бе заловен само Динев, а тримата му съучастници избягаха.\r\n\tРазследващите уточняват, че единственият засега обвияем по случая е шофирал джипа, с който четиримата първо бяха опитали да се отправят към Благоевград, но в крайна сметка изоставиха возилото в дере край Боснек и избягаха пеша. При обира на банкомата в Сапарева баня те са успели да задигнат 9000 лева. Динев е задържан за 72 часа с прокурорско постановление.\r\n\tМеждувременно продължава издирването на другите трима заподозрени – Кирил Микев, Красимир Йорданов и Тодор Богданов. Жандармерията продължава да претърсва района на Перник и в петък.Извършват се процесуално-следствени действия на територията на няколко области, Перник и Кюстендил. Издирват се три лица. Едно е задържанообобщи шефът на кюстендилската полиция Елиан Стамболийски пред БНР.\r\n\tЗа последните няколко месеца само в София бяха взривени общо 7 банкомата, от които бяха откраднати близо 300 000 лева. Тези случаи зачестиха особено през последния месец и половина, когато в София бяха разбити цели пет кешови устройства. Последния случай бе от сряда сутринта, когато от банкомат бяха задигнати около 60 000 лева.", "date": "2017.11.10", "title": "Задържаният за взривения банкомат в Сапарева баня вече е обвиняем"}
{"url": "http://www.mediapool.bg/putin-i-tramp-se-rakuvaha-i-razmeniha-nyakolko-dumi-vav-vietnam-news271635.html", "text": "Руският президент Владимир Путин и президентът на САЩ Доналд Тръмп  поздравиха взаимно на срещата на върха на АТИС във Виетнам, като си стиснаха ръцете и размениха две-три думи, но Белият дом каза, че официална среща няма да има, предаде Ройтерс.\r\n\t \r\n\tДвамата президенти седяха усмихнати един до друг на традиционната групова снимка. След това се разделиха и седнаха на различни места на масата.\r\n\tГоворителят на Кремъл Дмитрий Песков, цитиран от РИА Новости, каза, че двамата лидери все още не са имали разговори, каквито Москва се опитва да уговори от дни.\r\n\t \r\n\tБелият дом заяви по-рано, че не е планирана никаква официална среща, за да се избегне конфликт и от двете страни.\n\n\r\n\t \r\n\tОсновната среща на лидерите от АТИС ще се състои в събота във виетнамския курортен град Дангданг, където Тръмп пристигна в рамките на 12-дневната си обиколка в Азия.", "date": "2017.11.10", "title": "Путин и Тръмп се ръкуваха и размениха няколко думи във Виетнам"}
{"url": "http://www.mediapool.bg/istoriyata-hvarlya-syanka-varhu-poseshtenieto-na-tramp-vav-vietnamskiya-grad-danang-news271649.html", "text": "Пристигайки в град Дананг за срещата на върха на страните от организацията на Азиатско-тихоокеанското икономическо сътрудничество, президентът на САЩ се озова в град, тясно свързан с кървавия неуспех на Америка във Виетнамската война.\r\n\tПрез 1965 г. по плажовете на Дананг дебаркират хиляди морски пехотинци на САЩ - от поколението на т.нар. \"бейбибумъри\", към което принадлежи и Тръмп - и това е първото голямо разполагане на бойни сили на Вашингтон във Виетнам. От летището на града някога са излитали американски бомбардировачи, за да сеят опустошение и смърт в Ханой.\r\n\tТръмп обаче бе посрещнат от червения виетнамски национален флаг, същия като знамето на някогашните врагове на Америка от Северен Виетнам.\r\n\tПреди Дананг е бил важна база на САЩ - сега е благоденстващ бизнес център на една от най-бързо развиващите се икономики в света и по крайбрежието му с неговите девствени плажове с бели пясъци се издигат петзвездни хотели.\r\n\tТръмп е първият действащ американски президент, който посещава Дананг след края на Виетнамската война през 1975 г.\n\n\r\n\tПрез 1965 г. сухопътните военни действия на САЩ започват с пълна сила именно от този град, когато в района Микхе, наричан и Китайският плаж, пристигат силите на американската морска пехота.\r\n\tМакар по онова време в страната от години да имало военни съветници от САЩ, дебаркирането в Дананг е началото на предприетото при президента Линдън Джонсън вече пряко разполагане на американски въоръжени сили и в следващите години през Виетнам ще минат общо 2.7 милиона американски военнослужещи.\r\n\tГрадът се намира недалеч от някогашната граница между Северен и Южен Виетнам. От тази гледна точка Дананг е военен актив от първостепенно значение за американците чак до окончателното им изтегляне през 1973 г. Военновъздушната база там, която сега е международното летище на града, давала изключително предимство, що се отнася до въздушната мощ във войната.\r\n\tПонеже Дананг бил като цяло безопасно място с оглед на възможни атаки, служел и за място за почивка от бойните действия на войниците, където те прекарвали времето между опасните мисии в джунглите.\r\n\tСпокойната атмосфера в града е пресъздадена например във филма на Стенли Кубрик от 1987 г. \"Пълно бойно снаряжение\".\r\n\tЧетиридесет и две години след края на военния конфликт крайбрежните хотели отново са пълни с хора, а недалеч, на 30 км, се намира Хойан, населено място, обявено от ЮНЕСКО за обект от световното културно наследство заради добре запазената си стара част от предколониалната епоха.\r\n\tЗа първите девет месеца на 2017 г. Дананг е бил посетен от 1,8 млн. туристи, сочи официалната виетнамска статистика, което е увеличение от 49 процента в сравнение със същия период на миналата година.\r\n\tНа крайбрежието в конкуренция са влезли най-големите международни хотелски вериги – \"Хаят\".", "date": "2017.11.10", "title": "Историята хвърля сянка върху посещението на Тръмп във виетнамския град Дананг"}
{"url": "http://www.mediapool.bg/melaniya-tramp-poseti-velikata-kitaiska-stena-news271669.html", "text": "Първата дама на САЩ Мелания Тръмп посети прочутата Велика китайска стена в Мутяню, на два часа път от центъра на Пекин, съобщи Асошиейтед прес.\r\n\tСъпругата на Доналд Тръмп се качи с кабинков лифт до наблюдателната кула, подписа се в книгата за гости и се разходи по стената за около половин час с малка група свои асистенти и охранители.\r\n\tДомакините от Китай подариха на високопоставената си гостенка свитък. Тя си поговори тях, преди да си тръгне.\r\n\tСъпругата на американския президент остана в Китай след заминаването на мъжа й за Виетнам за срещата на върха на Азиатско-тихоокеанското икономическо сътрудничество (АТИС). След туристическата програма тя ще отпътува за Вашингтон.\r\n\tДоналд Тръмп написа в Туитър, че при завръщането си на родна земя тя ще посети Аляска, за \"да поздрави нашите невероятни войници\".\r\n\tПо-рано днес Мелания Тръмп разгледа пандите на зоопарк в Пекин.", "date": "2017.11.10", "title": "Мелания Тръмп посети Великата китайска стена"}
{"url": "http://www.mediapool.bg/bulgargaz-iska-uvelichenie-na-tsenata-na-gaza-s-5-ot-1-yanuari-news271670.html", "text": "Увеличение от 4.85% на цената на природния газ за първото тримесечие предвижда общественият доставчик \"Булгаргаз\", става ясно от съобщение на компанията.\r\n\tПрогнозната цена на природния газ за ­­този период е 359.87 лв./хм3 (без цени за достъп, пренос, акциз и ДДС) – увеличение с 16.65 лв./хм3 или 4.85 % (увеличение с 1.56 лв./MWh или 4.84%) в сравнение с утвърдената за четвъртото тримесечие на 2017 г. цена.\r\n\tУвеличението се дължи на по-високия курс на лева спрямо щатския долар и очакваните по-високи доставни цени на природния газ от внос.\r\n\tОкончателното предложение на “Булгаргаз“ ЕАД за утвърждаване цената на природния газ за първото тримесечие на 2018 г. ще бъде внесено в КЕВР на 11.12.2017 г.", "date": "2017.11.10", "title": "\"Булгаргаз\" иска увеличение на цената на газа с 5% от 1 януари"}
{"url": "http://www.mediapool.bg/poveche-ot-polovinata-balgari-smyatat-che-kachestvoto-na-vazduha-u-nas-e-vlosheno-news271671.html", "text": "Близо 60% от българите смятат, че през последните години у нас се диша по-мръсен въздухВ Европа процентите са съответно 47 и 33. Едва 5% в България и 13% в ЕС са на мнение, че качеството на въздуха се е подобрило.\r\n\tТова сочат изводите от изследване на нагласите на европейските граждани спрямо околната среда, проведено от Евробарометър.\r\n\tМалко над 40 на сто, както в България, така и в Европа смятат, че прилагането на по-строги мерки за контрол на замърсяването от промишлени дейности и дейностите за производство на електроенергия е най-ефективният начин за решаване на проблема.\r\n\tБлизо 70% от българите описват околната среда като \"много важна\", същевременно 40%  намалили потреблението на найлонови торби за еднократна употреба. В ЕС значително по-малко хора са отговорили по този начин – 23 на сто.\r\n\tПовечето българи (59%) посочват за най-важен проблем, свързан с околната среда, именно замърсяването на въздуха. За европейците (51%) измененията на климата изпъкват като най-наболял въпрос. При българите процентът е по-нисък – 36 на сто.\r\n\tНа по-задни позиции остават растящото количество отпадъци (40% за ЕС, 48% за България), замърсяването на водите (36% за ЕС и 45% за България) и селскостопанското замърсяване и замърсяването на почвата (34% за ЕС и 45% за България).\r\n\tВисок дял и сред българите (59%), и сред европейците (67%) оценяват, че решенията за защита на околната среда трябва да се взимат съвместно в рамките на ЕС.\r\n\tБългарите масово (47%) определят по-тежките глоби като начин за справяне с проблемите, свързани с околната среда. 43% са за по-строго законодателство в областта.", "date": "2017.11.10", "title": "Повече от половината българи смятат, че качеството на въздуха у нас е влошено"}
