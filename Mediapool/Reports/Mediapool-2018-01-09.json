{"url": "http://www.mediapool.bg/todor-batkov-daril-aktsiite-si-v-standart-na-zhurnalistite-news274068.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМажоритарният акционер във фирмата, издаваща вестник \"Стандарт\", Тодор Батков ще дари акциите си на журналистите в изданието, съобщи на първа страница на броя си във вторник  и на  вестникът.\r\n\tВ статията се посочва, че подаръкът е за 25-ия юбилей на \"Стандарт\" и Батков го обявил на среща с екипа на вестника в адвокатската му кантора в София.\r\n\t\"Свободата на словото е гарантирана, когато журналистите сами носят пълната отговорност за изданието, което правят\", заявил Батков. \"За 25 години вие станахте институция. Най-добри сте, дръжте все по-високо летвата и пазете честта на професията\", обърнал се той към екипа.\r\n\t\"Издавах 13 години \"Стандарт\" в памет на баща си - големия журналист Коста Батков, имам морален ангажимент към \"Стандарт\" и затова ще продължа да помагам и никога няма да имам финансови претенции към вестника\", уверил Тодор Батков.\r\n\t\"Така \"Стандарт\" става първият вестник в последните 10 години, чието управление и бъдеще е в ръцете на журналистическия екип\", пише още в заглавната статия, но не се дава допълнителна информация за съдбата на вестника, който през последните години се раздели с голяма част от дългогодишните си журналисти заради неизплатени заплати на фона на финансирани с европейски и правителствени средства медийни кампании, организирани и отразявани от \"Стандарт\".\r\n\tПоследният публичен финансов отчет на издателя \"Стандарт нюз\" от 2012 г. сочи, че собственици на капитала от 4 млн. лева са \"Т.Б. консулт\" на Тодор Батков с дял от 65.47%. Другият акционер е \"ГМ. Прес\" с 34.53%, което притежаваше и 50% от дружеството \"Интермедиа\" АД, издател на сайта blitz.bg и редица вестници, сред които \"Шоу\". \"ГМ Прес\" обаче е в несъстоятелност от 2016 г., а на негово място в капитала на \"Стандарт Нюз\" влезе издателят на русенския вестник \"Утро\" - \"Пресгрупа Утро\".\r\n\tПо информация на вестник \"Капитал\" в края на 2017 г. в редакцията на \"Стандарт\" е бил представен неизвестен инвеститор, който заявил намерение да изплати дължимите заплати, но само ако всеки от журналистите сключи индивидуален договор и се намери решение на проблема със собствеността.\r\n\tИзданието разкрива още, че на общото събрание на акционерите на \"Стандарт нюз\" АД в края на декември е създадено ново дружество - \"Стандарт хънт\", което ще се занимава с ловно-стопанска дейност и е регистрирано на адреса на кантората на Батков на улица \"Алабин\" в София.\r\n\tЛовното дружество, което ще се управлява от Димитър Енчев, Борислав Гунов, който е партньор на Батков в други дружества, и Спасимир Владимиров, ще получи 2.2 млн. лева от активите на издателството, чийто общ размер е 17.5 млн. лева. С най-голяма стойност от тях са автомобили, животни за 440 хил. лева, царевица, зърнени култури, обувки, плодове и малки активи в 9 дружества. Освен активи, новото дружество получава и пасиви и задължения за 891 хил. лева, като над 550 хил. от тях са по заеми, отпуснати от самия Тодор Батков, пише \"Капитал\"\r\n\tДокументите по създаването на \"Стандарт хънт\" са с печат на нотариус от Русе. Там е и адресът на \"Пресгрупа утро\", което участва в управлението на \"Стандарт нюз\". Русенското дружество e собственост на регистрираното в Австрия \"БГ Приватинвест Гмбх\". Същото е съдружник на Любомир Павлов в дружеството \"БГ Принтмедия\", което е с управители Христо Грозев и Венелина Гочева.\r\n\tСпоред учредителния акт на \"БГ принтмедия\" Христо Грозев е представител на \"БГ Приватинвест Гмбх\". Гочева пък е управител на дружеството издател на вестник \"24 часа\" - \"Медийна група България – Холдинг\", в което \"БГ принтмедия\" също е съдружник с дружеството \"Нюз про\".\r\n\tПрез 2011 г. Грозев, Павлов и Огнян Донев купиха от германската компания \"ВАЦ\" Вестникарска група \"България\", която издаваше вестниците \"Труд\", \"24 часа\" и \"168 часа\". Начинанието им обаче претърпя неуспех заради разногласия, припомня изданието.", "date": "2018.01.09", "title": "Тодор Батков дарил акциите си в \"Стандарт\" на журналистите"}
{"url": "http://www.mediapool.bg/petar-hristov-se-pritesnyaval-ot-otvetna-reaktsiya-ot-naglite-obyavi-tsvetanov-news274012.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазстреляният преди ден в София бизнесмен Петър Христов не е споделял опасения, свързани със сигурността си, освен притеснение от евентуален ответен удар от т.нар. банда за отвличания на \"Наглите\".\r\n\tТова коментира във вторник шефът на ПГ на ГЕРБ и бивш вътрешен министър Цветан Цветанов, известен с близостта си до убития мъж. Петър Христов беше прострелян с осем куршума посред бял ден на столичния булевард \"България\" в понеделник недалеч офиса си. Почина от раните си по-късно във Военно-медицинска академия.\r\n\tКакто е известно, именно Христов е човекът, посочен преди няколко месеца от бившия главен секретар на МВР Калин Георгиев като този с основен принос, за да се стигне до пробив в разследването на зачестилите преди десетина години отвличания.\r\n\tТова бе потвърдено и от самия Цветанов, който припомни във вторник, че докато бе вицепремиер, Христов е имал \"възможност да подпомогне разкриването на тежки криминални престъпления\".\r\n\t\"Ако мотивът за това престъпление (убийството на Христов – бел. ред.) е ответна реакция на групата на \"Наглите\", това не е добър сигнал\", коментира още Цветанов след днешното заседание на Консултативния съвет по национална сигурност, посветено на отбраната.\n\n\r\n\tПо повод информацията, че приживе Петър Христов бе близък до ГЕРБ, депутатът заяви, че бизнесменът не е бил член на партията, а просто неин симпатизант. През годините е правил само едно дарение на формацията на премиера Бойко Борисов. Става въпрос за 30 000 лева, дарени на ГЕРБ за евроизборите през 2007 г.\r\n\tЦветанов обаче отрече твърденията, че се е познавал добре с Христов още преди създаването на ГЕРБ, както и че през 2011 г. е имало идея той да бъде издигнат от партията за кандидат-кмет на Велико Търново. Според депутата убитият бизнесмен никога не е имал политически цели и амбиции.\r\n\tМеждувременно източници от разследването съобщиха пред БНР, че оръжието, с което е убит Христов, е чешки картечен пистолет \"Скорпион\". Според официалните твърдения на разследващите те все още проверяват всички възможни версии за покушението.\r\n\t\"Работим активно и по отвличанията, и по разбиване на банкоматите. По вчерашния случай с убития биззнесмен правим всичко възможно да разкрием какво е станало. Работим по всички версии. Първата е че работим по неговия бизнес и личен живот\", коментира след КСНС вътрешният министър Валентин Радев.\r\n\tВ опит да опровергае за пореден път впечатлението, че има ескалация на престъпността, напомняща за ситуацията през 90-те години, МВР шефът отбеляза, че през 2016 г. са били разкрити 85% от убийствата, а през миналата година – 100%.\r\n\t\"Извън КСНС обсъдихме и тревожното натрупване на тежки криминални престъпления напоследък\", коментира от своя страна президентът Румен Радев, подчертавайки, че \"МВР полага всички усилия за тяхното разкриване\".\r\n\t\"Всички се обединихме около позицията, че е необходима още по-добра координация между институциите и усъвършенстване на модела за борба с престъпността\", добави държавния глава след заседанието.\r\n\t\r\n\tЕвентуална връзка на \"Наглите\" с покушението на Христов допусна и бившият вътрешен министър от тройната коалиция Румен Петков.\r\n\t\"Първото, което ще ви кажат във Велико Търново, е че това е човекът на Цветанов\", добави Тихомир Безлов от Центъра за изследване на демокрацията пред Нова телевизия.\r\n\tСпоред него Христов е противоречива личност. Бизнесменът е притежавал охранителната фирма \"Дито\" ООД, която охранява най-големите захарни заводи у нас. \"Той тогава е бил 25-27-годишен и някой му е помогнал. Това, което се твърди в района е, че \"Мултигруп\" са искали да вземат завода\", каза Безлов.\r\n\t\"За пръв път неговото име се появява в медиите през 1993 г. Той е интересен за медиите като част от борческата империя. И сам той се определя като част от нея\", коментира и журналистката Анна Заркова.\r\n\t\r\n\t\"Той е част от борческата империя, бивш сикаджия като премиера Борисов, бивш портиер като Косьо Самоковеца, приватизатор. В \"Лактима\" той влага почти 2 милиона, после е работодател на 300 души, автор е на прекрасния проект \"Търново Хилс\" и през 2007 г. е най-големият спонсор на ГЕРБ във Велико Търново\", продължи Заркова.\r\n\t\"Тази биография не ви ли напомня нещо от един италински филм за мафията\", попита риторично тя.\r\n\t\"Той казва: Бил съм в Афганистан, като се върнах в България бях продавач на сергия за зеленчуци, направих фирма, охранителна фирма, после и верига от фирми, която е на входа и на изхода на захарните заводи в Горна Оряховица\", цитира Заркова интервюта на убития през годините.\r\n\tПетър Христов е собственик на холдинга \"Пропъртис Мениджмънт Груп\", който обединява дружества от хранително-вкусовата промишленост, инфраструктурата, строителството, туризма, финансови и консултанстски компании.\r\n\tРоден е на 17 ноември 1968 г. в Силистра, израснал е в Самоводене. Възпитаник на средното сержантско военно училище в Горна Оряховица и Висшето военно училище във Велико Търново. Завършил е пълния курс на обучение със степен магистър по финанси в Стопанската академия в Свищов.\r\n\tПрез 2011 г. е член на Съвета на настоятелите на Великотърновския университет и на консултативния съвет към Министерството на регионалното развитие и благоустройството. През 2008 г. е удостоен с наградата \"Велико Търново\" за принос в развитието на града, а през 2009 г. - с приза \"Дарител\" на Националното сдружение на общините. Семеен, дъщеря му Михаела е на 22, а синът му Петър – на 9 години.\r\n\tСпоред публикации в медиите, Христов е сред гравитиращите около силовата групировка СИК, с която е свързван и самият Бойко Борисов.\r\n\tХристов е един от основните спонсори за лечението на Мануела Горсова, момичето, което изпадна в будна кома след катастрофа, причинена от шампиона по фигурно пързаляне Максим Стависки.\r\n\tПрез 2013 г. Петър Христов е издигнат от три организации на ГЕРБ за кандидат за депутат, но той си прави отвод като казва, че ще е по-полезен като бизнесмен. През 2014 г. той получава от името на \"Лактима\" ЕАД специален приз \"Скритото добро\" от Столичната община. Причината – компанията участва в много инициативи на общината, активно подпомага благотворителната кампания \"Нека бъдем по-добри\".", "date": "2018.01.09", "title": "Петър Христов се притеснявал от ответна реакция от \"Наглите\", обяви Цветанов"}
{"url": "http://www.mediapool.bg/predi-da-otleti-za-bryuksel-polskiyat-premier-smeni-emblematichni-ministri-news274036.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ момент, когато новият премиер на Полша Матеуш Моравецки се опитва да подобри обтегнатите отношения между страната и Европейската комисия и в навечерието на посещението му в Брксел, което започва довечера, във вторник бяха извършени промени на някои ох ключовите постове в полското правителство.\r\n\tТе бяха обявени от президента Анджей Дуда на церемония, излъчвана пряко по телевизията, на предложението за тях е на министър-председателя.\r\n\tСменени бяха емблематичните за досегашната политика на правителството на консервативната националистическа партия „Право и справедливост“ министри на външните работи Витолд Вашчиковски и на отбраната Антони Мачеревич. На тяхно място бяха назначени съответно Яцек Чапутович, досегашен заместник-външен министър, и Мариуш Блашчак, който до днес бе министър на вътрешните работи и администрацията. Министър на вътрешните работи стана Йоахим Бруджински.\r\n\tТереса Червинска бе назначена за министър на финансите - пост, който досега бе заеман от самия Моравецки, съобщи Ройтерс.\r\n\tСменени бяха още министри на околната среда Ян Шишко, на здравеопазването Константи Радживил и на цифровизацията Анна Стрежинска. Новият министър на околната среда е Хенрик Ковалчик, а на здравеопазването - Лукаш Шумовски.\n\n\r\n\tМинистър на инвестициите и развитието ще бъде Йежи Квечински. Създава се ново министерство по въпросите на предприемачеството и технологиите начело с Ядвига Емилевич.\r\n\tНовият полски външен министър Яцек Чапутович е завършил през 1986 г. Главното училище за статистика и планиране във Варшава. Автор е на труда \"Системата на европейската сигурност след края на Студената война\". Доктор на хуманитарните науки. През 2016 г. става професор по социални науки. През 70-те години е сътрудничил на демократичната опозиция в Полша и е бил член на профсъюза \"Солидарност\". В периода на военното положение е бил интерниран за 11 месеца. През 90-те години започва работа във външното министерство. Чел е лекции във водещи университети в Полша и е работил също като редактор в редица вестници. На 15 септември миналата година тогавашният полски премиер Беата Шидло го назначи за заместник-външен министър.\r\n\tФранс прес отбелязва, че промените бяха обвинени точно преди премиерът Моравецки да замине за Брюксел.Агенцията припомня, че отстраненият външен министър Витолд Вашчиковски бе начело на полската дипломация по време на преизбирането на бившия полски премиер, либерала Доналд Туск, за втори мандат като председател на Европейския съвет. Полша бе единствената страна членка на ЕС, която гласува против Туск. По времето на Вашчиковски освен това се обтегнаха отношенията на Полша с Германия и Франция.\r\n\tОтстраненият министър на отбраната Мачеревич пък е заклет антикомунист, харизматичен оратор и бе подкрепян от част от консервативния електорат на \"Право и справедливост\". Той обаче бе полемична фигура заради някои свои изненадващи изказвания и влезе в открит конфликт с президента Анджей Дуда заради дълбоките различия помежду им по въпроса за реформата на въоръжените сили, отбелязва Франс прес.\r\n\tСмененият министър на околната среда Ян Шишко бе в центъра на международен скандал, касаещ сечта в Беловежката гора. Смененият министър на здравеопазването Константи Радживил пък трябваше да се справи с лекарски протести.\r\n\tПо повод промените в полското правителство Асошиейтед прес отбелязва, че страната се опитва да възприеме по-отстъпчив подход спрямо ЕС. Министърът на правосъдието Збигнев Жобро, автор на спорната реформа на съдебната система, породила протести в Полша и критики от страна на ЕК, обаче не бе сменен. Това е индикация, че премиерът подкрепя тази реформа, отбелязва агенцията.", "date": "2018.01.09", "title": "Преди да отлети за Брюксел полският премиер смени емблематични министри"}
{"url": "http://www.mediapool.bg/bezdomnikat-lyubomir-danchev-vliza-v-zatvora-za-palezha-na-tyutyuneviya-sklad-news274041.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБездомникът Любомир Данчев е окончателно осъден на 4 години затвор за палежа по непредпазливост на тютюневия склад в Пловдив. Новината бе съобщена от неговия адвокат Стефан Левашки във Фейсбук.\r\n\t\"Присъдата за пожара на тютюневия град в Пловдив влезе в законна сила. Любомир Данчев ще лежи четири години в затвора. Забравете този случай. Да влизат инвеститорите\", написа адвокатът.\r\n\tОкончателната присъда е произнесена от Окръжния съд в Пловдив.\r\n\t\"Това е единственият човек, за когото са събрани доказателства за неговата вина. Няма съучастници, няма подбудители, няма други лица. Отделно продължаваме да водим друго производство за евентуално допуснати нарушения от лица, свързани с общинската администрация във връзка със стопанисването на тези частни сгради и евентуално дали са допуснали някакви нарушения, които да способстват за възникването на пожар\", каза по време на пледоариите наблюдаващият прокурор Костадин Паскалев.\r\n\tЛюбомир Данчев беше обвинен за това, че на 20 август миналата година е запалил един от тютюневите складове, който се намира на ул. \"Екзарх Йосиф\" № 13. След това пожарът се разпростря и върху други постройки и в крайна сметка унищожи четири сгради – паметници на културата.\n\n\r\n\tКонкретната причина за пожара е изхвърлена незагасена цигара в кош, пълен с хартиени отпадъци в един от складовете, където се е бил самонастанил клошарят. Цигарата подпалила отпадъците, които тлеели няколко часа преди пламъците да лумнат и да оставят няколко от тютюневите складове на голи стени. Общо щетите са за 11 700 000 лева.\r\n\tЛюбомир Данчев поиска от Окръжния съд в града да го оправдае. \"Не искам намаление на присъдата, а да бъда напълно оправдан\", заяви той пред съда.\r\n\tНа първа инстанция Пловдивският районен съд го осъди на 4 години затвор при първоначален строг режим. Данчев обаче твърди, че по време на пожара изобщо не е бил в сградата.", "date": "2018.01.09", "title": "Бездомникът Любомир Данчев влиза в затвора за палежа на Тютюневия склад"}
{"url": "http://www.mediapool.bg/prenarezhdane-na-paveta-po-bul-dondukov-epizod-poreden-news274040.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко от 2 месеца след отварянето на ремонтирания бул. \"Дондуков\" в София работата по него продължава. Във вторник се наложи пренареждане на част от паветата в участъка от Министерския съвет до ул. \"Г. С. Раковски\".\r\n\tПричината е, че блоковете са се разместили заради интензивния трафик. Подобно пренареждане са наложи и непосредствено след пускането на движението по тази отсечка. Тогава от фирмата изпълнител \"Трейс\" предупредиха, че проблеми с паветата вероятно ще се появяват често, тъй като те не са подходяща настилка за улици с толкова голямо натоварване.\r\n\tСтоличната община искаше да махне паветата от бул. \"Дондуков\" и да ги замени с асфалт, но Министерството на културата не позволи това, тъй като паважът е част от културното наследство на столицата. Така асфалт беше положен по участъка след ул. \"Г. С. Раковски\".\r\n\tВ понеделник от неправителствената организация \"Спаси София\" разпространиха информация за други дефекти по трасето - дупка в асфалта и \"счупена\" велоалея. От Столичната община обясниха, че всички проблеми по ремонтирания бул. \"Дондуков\" се отстраняват от \"Трейс\" за тяхна сметка, тъй като булевардът още е в гаранция.", "date": "2018.01.09", "title": "Пренареждане на павета по бул. \"Дондуков\": Епизод пореден"}
{"url": "http://www.mediapool.bg/otnovo-opasno-mrasen-vazduh-v-sofiya-news274010.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДевети януари, вторник - пореден ден с високо замърсяване на въздуха в София, по данни на .\r\n\tМрежата използва сензори за измерване на замърсяването, които са разположени в цялата столица и предоставят информация в реално време. Тя обаче не се приема за официален източник на информация, тъй като според властите уредите не били калибрирани по стандартите.\r\n\tОфициален източник обаче е картата на Европейската агенция по околна среда, която в реално време показва състоянието на въздуха в Европа. Според нея от 6 януари качеството на въздуха в София е много лошо и това се дължи на голямата концентрация на фини прахови частици. Пикът е бил на 7 и 8 януари, но въпреки това концентрациите не падат под пределния праг.\r\n\tВ същото време според прогнозата на БАН, която Столичната община публикува, на 9 и 10 януари рискът от прекомерно замърсяване е нисък. На сайта на Столичната община .\r\n\t\r\n\tОпасно мръсен въздух отчитат системите в цялата страна от началото на годината.\r\n\tЕвропейският индекс за качество на въздуха показва високо замърсяване в София, Плевен и Русе. Също със силно замърсяване на въздуха са градовете Пловдив, Благоевград, Кърджали, Варна, Бургас, Велико Търново, Сливен. Системата на Изпълнителната агенция по околна среда (ИАОС) отчита замърсяване в пъти над нормите навсякъде, където са разположени станции.\r\n\t\n\n\r\n\t \r\n\tСпоред ИАОС причина за превишенията на средноденонощната норма за ФПЧ10 е масово използване на твърдо гориво в битовия, обществения сектор и емисии от автомобилния транспорт, съчетано с неблагоприятни метеорологични условия.\r\n\tНай-високите нива на замърсяване са измерени за 7-ми януари – отново в София и в Пловдив. В сайта на ИАОС няма обновена информация за вчерашния ден.\r\n\tСтанция \"Хиподрума\" в София е измерила замърсяване 5 пъти над нормата, а станциите \"Павлово\" и \"Надежда\" - превишаване от почти 4 пъти над праговите стойности.\r\n\tНай-лоши ефекти мръсният въздух оказва на здравословното състояние на малките деца и възрастните хора. Превишеното съдържание на фини прахови частици във въздуха може да доведе до дразнене в очите, носа и гърлото, кашлица, задух, стягане в гърдите и сърдечни проблеми. Смята се, че е причина и за респираторни заболявания., заявиха от неправителствената организация \"Спаси София”.\r\n\t, коментира кметът на София Йорданка Фандъкова. Тя се надява общинският съвет по-скоро да разгледа . Те включват основно призиви към гражданите да не карат използват колите си и да сменят отоплението на твърдо гориво с алтернативно - например на ток. Предвижда се още осигуряване на безплатно паркиране в буферните паркинги към метрото.\r\n\tПри продължителни периоди на замърсяване и очаквано такова в следващите дни се планира и влизането в сила на рестриктивни мерки - двойно по-скъпа синя зона и зелен билет за градски транспорт. Идеята е пътуването с автобуси, трамваи, тролеи и метро да струва 1 лев за целия ден. Не е ясно обаче дали градският транспорт би могъл да поеме такова натоварване при положение, че и в момента превозните средства по най-натоварените линии са претъпкани в пиковите часове.\r\n\t\r\n\r\n\r\n\r\n\r\n\tСпоред нея основните усилия на общината са насочени към ограничаване на горенето на боклуци за отопление - гуми, отработено масло, пластмаси, едрогабаритни отпадъци, текстил и др. \"Продължаваме събирането на гуми, излезли от употреба, което започнахме през декември. До момента сме събрали около 3000 гуми в районите \"Овча купел\", \"Младост\" и кв. \"Д. Миленков\" в район \"Искър\". През уикенда откриваме още два пункта - в \"Люлин\" и \"Връбница\". Целта ни е гумите да не достигат до недобросъвестни граждани, които да ги използват за горене. Организираме и акция по събиране на текстил, която също има за цел да предотврати вторичното му събиране от контейнерите и горенето му\", добави Фандъкова.\r\n\tЕдрогабаритните отпадъци като стари мебели се събирали по-често. Фандъкова припомни, че общината няма право да влиза в домовете на хората, за да види какво горят в печките си., заяви още Фандъкова. Всъщност стандартите за горивата се разработват от години, но така и до момента не са видели бял свят. Неотдавна екоминистърът Нeно Димов.", "date": "2018.01.09", "title": "Отново опасно мръсен въздух в София"}
{"url": "http://www.mediapool.bg/nepravomerni-bonusi-sa-davani-v-sofiyskiya-universitet-news274026.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБонуси без основание са дадени на служители от администрацията на Софийския университет \"Св. Климент Охридски\". Те са получили средства над заплатите за \"извършване на нетипична административна дейност\", без да е ясно каква точно е тази дейност, кой я е възложил и дали е свършена. Това констатира одит на Министерството на образование и науката във висшето училище, .\r\n\tТой е направен след публикации за милиони левове, раздадени като допълнителни плащания на служители на университета. Бонусите са начислени въз основа на вътрешни правила на университета. Според тях допълнително възнаграждение се дължи за \"нетипична административна дейност\", без да е ясно какво точно означава това. Препоръка в доклада е тези правила да бъдат променени.\r\n\tОдитът на министерството показал, че неоснователно са платени 36 540 лева за дейности по перо \"Бюджет НИС\" (научно-изследователска дейност). Според ведомството принципите за добро финансово управление могат да бъдат нарушени, а плащания - дублирани, тъй като са допуснати плащания, без да има доказателства, че извършването на извънредната работа е необходимо, че тя е свършена и че не влиза в длъжностната характеристика на съответния служител по принцип.\r\n\tСред конкретните примери за неоснователни бонуси е възнаграждение от 2068.24 лв. за служител на Ректората за \"допълнително възложена дейност\", но одиторите установили, че парите са били начислени и платени неоснователно, \"тъй като не е спазена нормативната уредба за полагане на труд в извън установеното работно време\".\r\n\tДруг административен служител получил 3346.16 лв., без да има доказателства за възлагане на съответната задача, без изпълнението ѝ да е отчетено. Негов колега пък взел 1080 лв. заради представен документ за следдипломна квалификация за степен магистър по специалност \"Стопанско управление\". В същото време подобно образование е било задължително за заемане на длъжността.\r\n\tУстановено е също, че са изплатени неправомерно 23 532 лева за неизползван отпуск при прекратяване на трудовото правоотношение.\r\n\tЗаключението от проверката е, че начислените и изплатените допълнителни възнаграждения съответстват на вътрешните нормативни актове, но последните следва да бъдат конкретизирани и допълнени, за да съответстват на приложимата нормативна уредба.\n\n\r\n\tОт Софийския университет обявиха по-късно, че са запознати с одита на министерството и в него се казвало, че начислените и изплатени допълнителни възнаграждения отговарят на вътрешните правила на висшето училище, но те трябва да бъдат конкретизирани и допълнение. Това вече се правело, за да се включат обективни критерии за оценка на изпълнението на извънредната работа. От висшето училище добавиха, че установените пропуски и грешки засягат по-малко от 1% от изплатените възнаграждения.\r\n\tСметната палата отказа да завери годишния финансов отчет на Софийския университет за 2016 г. Наскоро , че са взети мерки за преодоляване на проблемите, констатирани от одиторите. Той обаче не смята, че висшето училище трябва да публикува регулярни отчети за бюджета си, тъй като няма законово задължение за това.", "date": "2018.01.09", "title": "Неправомерни бонуси са давани в Софийския университет"}
{"url": "http://www.mediapool.bg/politsaite-otkrivat-evropredsedatelstvoto-s-protest-news274016.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПореден полицейски протест ще посрещне първите чуждестранни делегации за официалното откриване на българското европредседателство на 11 януари в София, обявиха във вторник от Синдикалната федерация на служителите в МВР (СФСМВР).\r\n\tСлед като синдикатът постави няколко билборда по основния маршрут на европейските дипломати от летището до НДК, на които се съобщава, че българските полицаи получават основна заплата от по 340 евро, протестиращите планират и две нови инициативи.\r\n\tМежду 16.30 и 17.00 часа на 11 януари членове на СФСМВР ще \"посрещат\" делегациите с винили на кръстовището на бул. \"Брюксел\" и бул. \"Цариградско шосе\" и на кръстовището на Орлов мост.\r\n\tПротестните действия ще продължат и в 18.15 часа в района на Народния театър \"Иван Вазов\", където ще е официалната церемония по предаването на председателството на Съвета на ЕС на България. Както обявиха преди празниците, полицейските синдикати все още настояват за увеличение на всички заплати в МВР с поне 15%, както и за спешни поправки във ведомствения закон, които да подобрят социалното положение на служителите.\r\n\tСледващият полицейски протест е планиран за 25 януари, когато в София ще се проведе срещата на вътрешните министри от ЕС. Демонстрацията е предвидена за 11.00 часа в района на НДК, въпреки засилените мерки за сигурност, които планира ръководството на МВР.\n\n\r\n\tОт СФСМВР обявиха, че действията им няма по никакъв начин да възпрепятстват работата на колегите им, ангажирани с опазването на реда по време на председателството. Позицията на вътрешния министър Валентин Радев пък \"омекна\" през последните месеци и той вече признава правото им на протест, както и че исканията им са справедливи.\r\n\tВ опит да подобри диалога с протестиращите си служители, министърът дори издейства 13-а заплата от 480 лв. на човек, каквато не е била давана от години в МВР. Освен това Радев подписа преди празниците и нов колективен трудов договор със синдикатите, гарантиращ продължаване на социалните преговори и правото на синдикална защита на подчинените му.\r\n\tВъв вторник обаче той отново \"втвърди\" позицията си, коментирайки,ч е се опитва да бъде толерантен, но според него правителството вече е направило необходимото, за да бъдат удовлетворени исканията на подчинените му.\r\n\tРадев за пореден път припомни, че в края на годината са дадени допълнителни 20 млн. лева за бонуси от по 480 лева в системата, а сега започва изплащането на между 3 и 12%, т.е. между 30 и 55 лева, като ще се стимулират най-работливите.\r\n\t\"Искат нов закон за МВР, със сигурност ще има промени в закона, той непрестанно се променя, усъвършенства се\", добави вътрешният министър.\r\n\tПо думите му общо над 48 млн. лева са раздадени допълнително към заплатите, добавени са и тези 20 млн. лева в края на миналата година. Преди това за дрехи бях изплатени други над 17 млн., а от тази година са отпуснати и 55 млн. за повишаване на заплатите, което вече бе обнародвано в Държавен вестник.", "date": "2018.01.09", "title": "Полицаите откриват европредседателството с протест"}
{"url": "http://www.mediapool.bg/tilarsan-smyata-che-kuba-vse-oshte-e-opasna-za-amerikanskite-diplomati-news274042.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ биха \"изложили съзнателно на опасност\" своите дипломати, ако ги върнат в Куба, заяви държавният секретар Рекс Тилърсън, цитиран от Асошиейтед прес.\r\n\tАгенцията отбелязва, че Тилърсън е казал това, въпреки че в доклад на ФБР от миналата седмица се изразява съмнение в достоверността на първоначалната хипотеза за извършени \"звукови атаки\" срещу американски дипломати в комунистическата страна.\r\n\tСлед продължило месеци разследване и четири посещения на агенти на ФБР в Хавана в предварителен доклад на отдел \"Оперативно-технически\" на бюрото се посочва, че не са открити никакви доказателства здравето на американските дипломати да е било увреждано чрез звукови вълни от специални устройства, научи Асошиейтед прес. В документа с дата 4 януари не се разглеждат други хипотези и се казва още, че ФБР ще продължи да разследва, докато не се докаже със сигурност, че не е имало никакви злонамерени действия за увреждане здравето на дипломатите.\r\n\tВ интервю за Асошиейтед прес Тилърсън каза, че не е убеден, че \"тези целенасочени нападения\" са приключили. Той защити решението си от септември да изтегли по-голямата част от американския дипломатически персонал и семействата им от Куба и уточни, че няма да промени курса, докато кубинските власти на гарантират сигурността им.\r\n\t\"Да ги върна в Куба ли? Така бих ги изложил съзнателно на опасност. Защо ми е да правя такова нещо, след като нямам никакви средства да ги защитя?\", каза Тилърсън в интервюто. \"Няма да отстъпя пред никого, който ме накара да направя това.\"\n\n\r\n\t\"Все още смятам, че кубинското правителство, някой в кубинското правителство, може да сложи край на това\", каза още Тилърсън.\r\n\tСАЩ никога не са твърдяли, че Куба стои зад атаките, но настояваше, че комунистическите власти на островната държава със сигурност знаят кой ги е извършил. Куба категорично отрича както да е замесена в нападенията, така и да знае кой ги е извършил, припомня АП.\r\n\tИзказването на Тилърсън и докладът на ФБР показват каква несигурност цари все още в САЩ по въпроса за мистериозните случаи в Хавана - повече от година след като служители на американското посолство там започнаха да се оплакват от здравословни проблеми, включително загуба на слуха, проблеми със зрението и паметта, отбелязва Асошиейтед прес. Появата на симптомите в много от случаите последвала чуването на необясними звуци в домовете на дипломатите, което накара разследващите да заподозрат употребата на някакво футуристично звуково оръжие. САЩ заявиха, че са пострадали 24 техни служители. Канада съобщи, че нейни дипломати също са били засегнати.\r\n\tДокладът на ФБР, който не е огласяван, е най-ясният признак досега, че САЩ изключват хипотезата за употреба на звуково оръжие. В документа се казва, че бюрото е направило експеримент чрез използване на инфразвук и ултразвук и не е открило никакви доказателства. Инфразвукът е недоловим за човешкото ухо, а ултразвукът е доловим.\r\n\tПрез октомври Асошиейтед прес направи публично достояние запис на острия звук, наподобяващ цвърчене, който някои дипломати били чули. Американските власти предупредиха, че не са сигурни дали този звук е увредил здравето на дипломатите или просто е бил вторичен продукт на нещо друго, което е истинският вредител.\r\n\tМиналия месец Асошиейтед прес съобщи, че лекари се открили мозъчни увреждания при някои от пациентите. Те получили медицинско лечение, след като се прибрали от Куба. Външни експерти обаче изразиха съмнения, тъй като пациентите не са били преглеждани, преди да заминат за островната държава.", "date": "2018.01.09", "title": "Тилърсън смята, че Куба все още е опасна за американските дипломати"}
{"url": "http://www.mediapool.bg/stoltenberg-nikoi-ne-ochakva-razhodite-za-otbrana-da-stanat-2-ot-bvp-vednaga-news274043.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНикой не очаква държавите от НАТО да постигнат незабавно разходи за отбрана, равни на два процента от техния брутен вътрешен продукт (БВП). Това заяви генералният секретар на НАТО Йенс Столтенберг на съвместна пресконференция с президента на Словения Борут Пахор, предаде БТА от Брюксел.\r\n\tНе се очаква това равнище на отбранителните разходи да бъде постигнато тази година, добави Столтенберг. Той отбеляза, че решението за достигането на два процента от БВП бе взето през 2014 г. и се предвижда да бъде изпълнено в десетгодишен срок.\r\n\tОчакваме да спре намаляването на разходите за отбрана, а след това да започне увеличение. След Студената война държавите от НАТО започнаха да намаляват военните си разходи, защото напрежението спадна. От 2014 г., с незаконните действия на Русия в Крим, се наложи да поемем в обратната посока, добави Столтенберг.\r\n\tПахор поясни, че не очаква скоро целта за разходи от два процента от БВП да бъде постигната. По думите му Словения ще увеличи отбранителните си разходи, както съумее, но не заради НАТО, а заради отговорността към сигурността на собствените си граждани.", "date": "2018.01.09", "title": "Столтенберг: Никой не очаква разходите за отбрана да станат 2% от БВП веднага"}
{"url": "http://www.mediapool.bg/obshtinski-bolnitsi-mogat-da-se-preobrazuvat-v-zdravni-tsentrove-news274046.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщински болници могат да бъдат преструктурирани в диагностично-консултативни центрове с 10 до 20 легла, като за целта могат да получат помощ от Министерството на здравеопазването. В бюджета на ведомството има предвидени 6 млн. лева за издръжка на непривлекателни дейности или медицински услуги в отдалечени райони. Това съобщи здравният министър Кирил Ананиев във вторник, когато от Сдружението на общинските болници съобщиха, че обмислят протестни действия на 15 януари, тъй като 12 лечебни заведения са на практика пред фалит.\r\n\t, коментира Ананиев. Той обаче увери, че няма да бъдат закривани общински лечебни заведения.\r\n\t\r\n\tОсвен че са затънали в дългове, един от проблемите, които изпитват малките общински лечебни заведения е липсата на персонал, който са длъжни да поддържат, за да покриват медицинските стандарти. Изискванията в някои медицински стандарти . За изпълнението на всяка една клинична пътека болницата трябва да поддържа определен набор от специалисти по съответната специалност, което на фона на кризата за медицински кадри у нас е трудно осъществимо. Затова много болници поддържат само фиктивно лекари, сестри и лаборанти на щат, колкото да покрият условието за сключване на договор с НЗОК.\r\n\tПоказателен е случай от началото на 2015 година, когато осемгодишно дете с токсичен колит почина в болницата в Разград, тъй като тя не разполагала с детски хирург, а наличният в момента хирург на смяна няма право да го оперира, тъй като не е детски специалист.\n\n\r\n\tМакар че сключването на фиктивни договори с лекари е широко разпространена практика, на която се крепят цели отделения и болници, досега институциите не са взимали мерки срещу нея. Преди ден обаче кметът на Белоградчик Борис Николов, където е една от най-закъсалите общински болници, направи пред БНТ публично признанието, че болницата е подписала договори с лекари, които дори не знаят къде се намира тя.\r\n\t , коментира Николов, с което на практика призна, че болницата мами и получава неправомерно пари от здравната каса.\r\n\t\r\n\tВъв вторник Ананиев призна, че на много места, включително и в държавни болници, е било установено, че персоналът, който трябва да работи там - лекари и сестри, не са на работното си място.\r\n\t, каза министърът.\r\n\t\r\n\tБолницата в Белоградчик обаче няма да получи средства за преструктуриране, на нея ще бъде пратена проверка от агенция \"Медицински одит”, за да се проверят направените твърдения от кмета и ако се потвърди изнесеното от него, ще последват и наказания.\r\n\t\r\n\tМеждувременно от Сдружението на общинските болници съобщиха, че подготвят протест на на 15 януари заради тежкото финансово състояние на общинските болници. Протестът ще продължи час по обяд и ще е символичен, като целта е да се привлече внимание към проблемите на общинското здравеопазване.\r\n\tПо данни на сдружението най-малко 12 общински болници са пред фалит, а част от тях са с много дългове. В най-тежко финансово състояние са лечебните заведения в Омуртаг, Тутракан, Белоградчик, Димитровград, Гоце Делчев и Петрич. Финансови проблеми имат и областните болници във Враца, Ловеч, Видин, Бургас и Стара Загора.", "date": "2018.01.09", "title": "Общински болници могат да се преобразуват в здравни центрове"}
{"url": "http://www.mediapool.bg/kontsesiyata-na-letishte-sofiya-mozhe-da-bade-restartirana-sled-mesets-news274015.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонцесията на летище \"София\" може да бъде рестартирана след месец. Това каза транспортният министър Ивайло Московски при пуска на новата скоростна връзка от  бул. \"Брюксел\" до Терминал 2 на аеропорта.\r\n\tНовият срок за пускането на концесията на столичното летище е бил изяснен на работна среща с консултантите от Световната банка и Европейската банка за възстановяване и развитие (ЕБВР).\r\n\t\"Най-вероятно не по-рано от месец ще са готови с анализите. Когато са готови, преглеждаме ги и рестартираме процедурата. Надявам се до края на председателството да приключим с подаването на офертите\", каза Московски.\r\n\tТова ще бъде втори опит за отдаване на концесия на летището. Първата процедура беше прекратена от служебния кабинет на Огнян Герджиков. Аргументът беше, че така обявена процедурата на защитава държавния интерес.\r\n\tИдеята е със средствата от концесията, внесени като еднократна такса, да бъде оздравено финансовото състояние на БДЖ. Тя беше лансирана от втория кабинет \"Борисов\" и дори заложена в бюджета за 2016 г.", "date": "2018.01.09", "title": "Концесията на летище \"София\" може да бъде рестартирана след месец"}
{"url": "http://www.mediapool.bg/nato-nikoi-ne-ochakva-postiganeto-na-razhodi-za-otbrana-ot-dva-protsenta-ot-bvp-vednaga-news274045.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНикой не очаква държавите от НАТО да постигнат незабавно разходи за отбрана, равни на два процента от техния брутен вътрешен продукт (БВП). Това заяви генералният секретар на НАТО Йенс Столтенберг на съвместна пресконференция с президента на Словения Борут Пахор.\r\n\t \r\n\tНе се очаква това равнище на отбранителните разходи да бъде постигнато тази година, добави Столтенберг, цитиран от БТА. \r\n\t \r\n\tТой отбеляза, че решението за достигането на два процента от БВП бе взето през 2014 г. и се предвижда да бъде изпълнено в десетгодишен срок.\n\n\r\n\t \r\n\tОчакваме да спре намаляването на разходите за отбрана, а след това да започне увеличение. След Студената война държавите от НАТО започнаха да намаляват военните си разходи, защото напрежението спадна. От 2014 г., с незаконните действия на Русия в Крим, се наложи да поемем в обратната посока, добави Столтенберг.\r\n\t \r\n\tПахор поясни, че не очаква скоро целта за разходи от два процента от БВП да бъде постигната. По думите му Словения ще увеличи отбранителните си разходи, както съумее, но не заради НАТО, а заради отговорността към сигурността на собствените си граждани.", "date": "2018.01.09", "title": "НАТО: Никой не очаква постигането  на разходи за отбрана от два  процента от БВП веднага"}
{"url": "http://www.mediapool.bg/izstrelyaniyat-ot-speis-eks-shpionski-spatnik-za-1-mlrd-dolara-se-smyata-za-izguben-news274003.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмерикански шпионски сателит, изстрелян с ракета на американската частна компания \"Спейс Екс\" от космодрума \"Кейп Канаверал\" във Флорида, не е достигнал орбита и се смята за напълно изгубен, съобщиха двама американски служители, цитирани от Ройтерс.\r\n\tСекретният шпионски сателит, произведен от корпорацията \"Нортроп Груман\", не е могъл да се отдели от втората степен на ракетата \"Фалкон 9\" и се предполага, че се е разпаднал или е паднал в океана, казаха служителите, пожелали анонимност.\r\n\tСателитът с кодово название \"Зума\" струва над 1 млрд. долара. Компанията-производител сама е решила с каква ракета да бъде изстрелян. Започнало е разследване, но засега няма индикация за саботаж или някаква друга намеса, довела до провала, посочиха служителите.\r\n\tГоворител на \"Нортроп Груман\" каза, че компанията \"не коментира (космически) мисии от този вид, но засега прегледът на данните сочи, че ракетата е функционирала нормално\".\r\n\tПрез май м.г. с подобна ракета, произведена от компанията Space Exploration Technologies, ръководена от Илън Мъск, бе изстрелян друг сателит на Пентагона. Това бе първият път, когато министерството на отбраната на САЩ използва ракета на частната американска компания.\n\n\r\n\tКато цяло през 2017 г. \"Спейс Екс\" извърши рекорден брой изстрелвания - 18. Малко преди вчерашното първо за т.г. изстрелване \"Спейс Екс\" и Пентагонът не отговориха на журналистическите въпроси за естеството на мисията. Компания \"Нортроп Груман\", изработила апарата, посочи само, че клиентът е американското правителство, а \"товарът\" ще бъде изведен на ниска орбита, без да прави повече уточнения.", "date": "2018.01.09", "title": "Изстреляният от \"Спейс Екс\" шпионски спътник за 1 млрд. долара се смята за изгубен"}
{"url": "http://www.mediapool.bg/beliyat-dom-na-tramp-postavya-rekordi-po-ranni-napuskaniya-news274047.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелият дом на Доналд Тръмп, който вече поставя рекорди по текучество, се готви за нови напускания на служители и за все по-усилени опити да запълни овакантените щатни длъжности в обстановка на неспирното разследване на евентуална руска намеса в изборите, политически кавги и нисък рейтинг на Тръмп.\r\n\tС навлизането си в изнурителна година, която сс сигурност ще му донесе нови предизвикателства у дома и в чужбина, Тръмп е изправен пред изтичане на мозъци сред широк спектър от държавни длъжности, който заплашва да затрудни усилията му да прокара нормативни актове или да извършва най-основни дейности. Очаква се някои напускания да са сред висшия състав - от тези, които излизат по първите страници - но повечето вероятно ще са сред по-слабо известните служители, които помагат в дейността на Белия дом и министерствата.\r\n\tПрез първата година на Тръмп текучеството сред служителите от висок ранг в неговата администрация е 34 процента, много повече от всяка друга през последните 40 години според анализ на Катрин Дън-Тенпас от Института Брукингс. В изследването се установява, че 22 от 64-те висши служители, които тя е следила, са подали оставка, били са уволнени или са преминали на друга длъжност.\r\n\tБелият дом не публикува данни, но индивидуални свидетелства сред по-нископоставени служители сочат към подобни равнища на напускане и негови сътрудници признават, че е трудно да се запълнят щатните длъжности в администрацията.\r\n\tСледващият президент с най-високо текучество в първата година от управлението му е Роналд Рейгън със 17 процента напуснали висши сътрудници през 1981 г. А равнището на администрацията на Тръмп в първата година е трикратно по-високо от тези на Бил Клинтън (11 процента) и Барак Обама (9 процента).\n\n\r\n\t\"Това е много необичайно. Показателно е, защото предишната администрация с най-високо текучество е била тази на Рейгън, а Тръмп удвои този резултат\", каза Дън-Тенпас, която ще актуализира предварителните си данни на годишнината от встъпването в длъжност на Тръмп. \"Нещо повече, има напускания на по-високи нива, включително на началника на канцеларията, прессекретаря и съветника за националната сигурност\", отбеляза тя.\r\n\tСтава дума за Райнс Прибъс, Шон Спайсър и Майкъл Флин, които отдавна не са на тези длъжности.\r\n\tНовите влиятелни играчи в Западното крило може все още да не са известни имена, но те вероятно ще имат отражение върху управлението на Тръмп през 2018 г. Джони ДеСтефано, сътрудник в Белия дом и с добри контакти във федералното правителство, който е работил за бившия председател на Камарата на представителите Джон Бейнър, сега поема надзора на политическата дейност на Белия дом в допълнение към другите си задължения, каза пожелал анонимност представител на администрацията.\r\n\tДеСтефано спечели доверието на Тръмп в седмичните заседания за обсъждане на назначения в администрацията и се очаква да играе по-голяма роля в направляването на политическата дейност в тази година на междинни избори, каза официален представител.\r\n\tДеСтефано работи заедно с политическия директор Бил Стивън, който бе подложен на критики след поредица гафове на Белия дом в неотдавнашната надпревара за Сената в щата Алабама, която даде на демократите първото им сенаторско място от този щат от едно поколение.\r\n\tВ бурна среща в Белия дом миналия месец някои съюзници на Тръмп, включително бившият мениджър на предизборната му кампания Кори Люандауски, заявиха, че политическата върхушка пречи на президента, казаха двама пожелали анонимност запознати източници. Съюзниците предупредили, че ако демократите поемат контрола над Камарата на представителите през ноември, те могат да започнат процедура по импийчмънт, която ще застраши управлението на Тръмп.\r\n\t\"Доналд Тръмп държи преди всичко на резултатите и ако смята, че нещата са положителни и вървят добре, мисля, че това се отразява и на екипа. Ако обаче рейтингът му не се повиши, мисля, че ще направи промени, за да подобри положението. Той така действа\", каза приятелят на Тръмп Крис Ръди, шеф на консервативния новинарски сайт НюзМакс, който е бил с президента във Флорида през празниците.\r\n\tНапускането на служители през последните месеци до голяма степен се дължи на началника на кабинета на Тръмп Джон Кели, който от самото начало се разправи с вътрешните съперничества и уволни жадни за внимание сътрудници като Омароза Маниго-Нюман. Кели вече дискретно е препоръчал Джим Каръл за заместник-началник на кабинета на мястото на назначената за министър на вътрешната сигурност Кирстен Нилсен. Ръководителят на отдела по законодателни въпроси Марк Шорт също разшири правомощията си. Очаква се в близките месеци заместник-началникът на кабинета Рик Диърборн да напусне Западното крило.\r\n\tДруги напускащи сътрудници, включително заместник-съветникът за националната сигурност Дина Пауъл, не са уволнени, а по-скоро си тръгват в периода около първата годишнина от мандата на президента, което е било сравнително обичайна практика и при предишни администрации. Пауъл ще бъде заменена от Надя Шадлоу, довереничка на съветника за националната сигурност Ейч Ар Макмастър, която отговаряше за изготвянето на първата Стратегия за националната сигурност на президента Тръмп.\r\n\tМоже би обаче се задават още промени по високите етажи.\r\n\tОтдавна се носят слухове, че ще си отиде държавният секретар Рекс Тилърсън, чиито отношения с Тръмп се оказаха обтегнати. За негов вероятен приемник е споменаван директорът на ЦРУ Майк Помпейо. И Тръмп, и Тилърсън публично отрекоха да се готви смяна на държавния секретар.\r\n\tВъзможно е директорът на Националния икономически съвет Гари Кон да напусне, след като помогна за приемането на данъчния закон.\r\n\tГоворителката на Белия дом Сара Хъкаби Сандърс омаловажава обсъжданията на текучеството.\r\n\t\"Нямам причина да знам за каквито и да било промени в персонала. Продължаваме с пълен устрем в 2018 година, за да постигнем много неща\", каза тя в четвъртък.\r\n\tОт самото начало администрацията на Тръмп се затрудняваше да намира висококвалифицирани кандидати на различни постове, което до голяма степен се дължи на непопулярността на президента сред политическата класа на Вашингтон. Редица номинирани на длъжности в изпълнителната и съдебната власт бяха принудени да се откажат по етични съображения или защото бяха толкова неподходящи, че дори конгресмени републиканци се възпротивиха срещу назначаването им. Други бяха подплашени от продължаващото разследване за евентуална руска намеса в изборите или от широкоразпространените истории за вътрешни дрязги и дисфункционалност, а пък редица квалифицирани кандидати бяха отхвърлени, защото са били против Тръмп по време на предизборната кампания.\r\n\tБившият прессекретар на Джордж Буш Ари Флайшър все пак похвали Кели, че е създал по-сплотен екип, и каза, че забавянето в запълването на някои щатни длъжности е можело да се очаква.\r\n\t\"Като външен човек президентът Тръмп си спечели правото да (попълни) Белия дом (с хора извън традиционната политическа класа). Не го упреквам, че обърна гръб на вашингтонския елит. Време е за нови хора\", каза Флайшър.", "date": "2018.01.09", "title": "Белият дом на Тръмп поставя рекорди по ранни напускания"}
{"url": "http://www.mediapool.bg/zapochva-udarno-proizvodstvo-na-novi-voenni-planove-news274005.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като почти всички военни стратегии и планове от последните 20 години останаха само на хартия, правителството и парламентът се заемат с производството на нова серия документи, които трябва да се готови до средата на тази година. Това реши държавното ръководство по време на заседанието на Консултативния съвет по национална сигурност при президента Румен Радев в сряда.\r\n\tОсвен това държавният глава обяви и амбиция България да задейства по време на ротационното си председателство проекта за обща европейска отбрана и да подготви конкретни проекти, с които да участва в инициативата.\r\n\tРадев заяви в аванс, че смята да постави пред КСНС и въпроса за хаоса в модернизацията на армията, но в изявлението след заседанието той не повдигна публично темата и демонстрира разбирателство с правителството, независимо че редовно го критикува за провалените сделки за нови изтребители, кораби и бронирани машини.\r\n\tВ духа на предстоящото европредседателство Радев обяви, че \"трябва да покажем, че планираме нашата отбранителна политика по европейски образец\", но пропусна да спомене, че  на армията от последното заседание на КСНС по темата през май миналата година, също останаха неизпълнени.\r\n\tНа заседанието на КСНС са били обсъдени и убиствата от последните дни. По думите на президента била постигната обща позиция, че \n\n\r\n\tСлед заседанието, което продължи повече от четири часа, премиерът Бойко Борисов не коментира нищо по която и да е тема.\r\n\t\r\n\tРадев съобщи, че КСНС препоръчва до 15 март да има пътна карта за изготвянето на програма за развитието на отбраната за декадата 2020-2030 година. Освен това през тази година трябва да се актуализира националният план за повишаване на разходите за отбрана и стратегията за изследване и технологии в областта на отбраната.\r\n\tРадев не съобщи дали е бил направен  на досегашните военни планове , но практиката показва, че те почти винаги остават само на хартия, заради ограничените финансови средства. Понякога те дори се изготвят с ясното съзнание, че няма да бъдат изпълнени.\r\n\tПрезидентът похвали правителството, че планира да вдигне военните разходи до 2% от Брутния вътрешен продукт до 2024 години, но и това намерение изглежда твърде съмнително, тъй като изпълнението му остава за следващите управляващи.\r\n\t\r\n\r\n\r\n\r\n\r\n\r\n\r\n\r\n\t\r\n\tПрезидентът Румен Радев обяви ангажимента на България като ротационен председател на Съвета на ЕС да придвижи напред проекта за обща европейска отбрана и да намери конкретно място на страната ни в него.\r\n\tЗа целта ще бъде подготвен конкретен план и каталог на българската отбранителна индустрия и подходящите научни звена, които могат да участват в проекти на \r\n\t, каза Радев.\r\n\tПо време на българското председателство ще продължат и преговорите около проекта и ще се подготви и пътна карта с проекти и инициативи за Западните Балкани.\r\n\tПриоритет ще бъде и изграждането на международен институт за устойчиви технологии с научен център в Югоизточна Европа.\r\n\tМиналата година ЕС даде началото на общата европейска отбрана, подписвайки пакт за постоянно структурирано сътрудничество. Европа планира да подкрепи новата инициатива със специален фонд от около 5.5 млрд. евро, с който ще се финансират научни разработки и съвместна покупка на оръжия.\r\n\tИзследователи от България участват в първия проект от общата отбрана на ЕС, за който са предвидени 1 млн. евро. Заедно с колеги от Франция, Италия, Полша, Румъния и Великобритания те ще оценят данни за бъдещи разрушителни технологии.\r\n\tФормирането на фонда идва в момент, в който България готви три от най-мащабните сделки за модернизация на армията си – за нов тип изтребители, кораби и бронирани машини.\r\n\tНа този етап правителството обаче не проучва никакви възможности за общи проекти със съседните страни от НАТО и придвижва проектите самостоятелно.\r\n\t\r\n\t\r\n\tСлед заседанието на КСНС лидерът на БСП Корнелия Нинова коментира, че от докладите по време на съвета се е видяло, че нямаме готовност българската икономика и индустрия да се включи активно.\r\n\t\"Европейският фонд за отбрана предвижда сериозни средства за развитие, ние имаме индустриален потенциал, но нямаме готови проекти, имаме научен потенциал, но и от БАН няма изготвени проекти, предвижда се нов орган, обаче той още не е създаден\", посочи Корнелия Нинова.\r\n\tСпоред нея правителството фатално закъснява и изпуска възможности за развитие на българската икономика, производство и развитие на българските фирми в контекста на общата политика за отбрана на Европа.", "date": "2018.01.09", "title": "Започва ударно производство на нови военни планове"}
{"url": "http://www.mediapool.bg/dvete-korei-zapochvat-voenni-pregovori-phenyan-prashta-delegatsiya-na-olimpiadata-news274004.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчастие на Пхенян на предстоящата зимна Олимпиада в Южна Корея, начало на военни преговори за намаляване на напрежението на Корейския полуостров, възстановяване на телефонната връзка между военните от двете страни на границата. Това са резултатите от първите от две години насам преки преговори между двете Кореи, които се състояха във вторник в граничния пункт Панминчжон в демилитаризираната зона.\r\n\tВ първия кръг от диалога за нормализация на отношенията делегациите на двете страни включваха по пет души. Делегацията на Юга бе водена от министъра на обединението Чхо Мьон-кьон, а на Севера - от председателя на комитета за мирното обединение Ни Сон-гуон. Те се събраха в триетажния Дом на мира от южнокорейската страна на демаркационната линия.\r\n\tТози първи официален контакт между двете страни от над 2 г. стана възможен, след като миналата неделя севернокорейският лидер Ким Чен-ун в обръщение към нацията нареди \"да бъдат създадени всички необходими условия за подобряване на отношенията с Юга и да се води политика, която да позволи пробив в делото за мирното обединение\". Южнокорейският президент Ким Дже-ин приветства предложението и на свой ред предложи да започнат преговори възможно най-скоро.\r\n\t\"Става дума не само за нормализация на междукорейските отношения, а и за помирение на нацията, за нейното доброволно обединение\", отбеляза държавната агенция КЦТА в Пхенян, цитирана от ТАСС.\r\n\tСрещата бе наблюдавана внимателно от световните лидери в очакване на някакъв сигнал за намаляване на напрежението на Корейския полуостров, изострило се заради севернокорейските ядрени и ракетни изпитания, нарушаващи резолюциите на Съвета за сигурност на ООН, посочва Ройтерс.\n\n\r\n\tСеверна Корея ще изпрати спортисти и делегация на високо равнище на зимната олимпиада в Пьончан, в Южна Корея идния месец. Пхенян ще изпрати в Пьончан също танцьори, музиканти и демонстрационни екипи по таекуондо.\r\n\tПостигнат е напредък и по възможността за съвместно излизане на делегациите на двете Кореи на церемониите по откриване и закриване на Олимпийските игри в Пьончан. Въпросът ще продължи да се обсъжда в следващите кръгове от двустранните преговори.\r\n\tСеверна и Южна Корея се договориха да водят военни преговори, се казва в съвместно изявление, цитирано от Ройтерс. Военните преговори бяха предложени от Сеул през юли миналата година.\r\n\tВ разговорите Южна Корея е поискала от Севера да спре враждебните действия, които изострят напрежението на Корейския полуостров. КНДР е отвърнала, че е необходимо да се гарантира мирна обстановка на полуострова, и се е съгласила да води военни преговори с южната си съседка за понижаване на напрежението, съобщи Сеул.\r\n\tРъководителят на севернокорейската делегация обаче е реагирал отрицателно на споменаването на възможността за безядрен Корейски полуостров, заяви южнокорейското правителство.\r\n\tЕвентуални обсъждания на ядрената програма на Северна Корея и оръжейния й арсенал, който е насочен единствено срещу САЩ, ще се отразят отрицателно на междукорейските отношения. Това заяви днес севернокорейски представител в края на преговорите. \"Оръжията на Северна Корея са насочени единствено срещу САЩ, а не срещу нашите братя, Китай или Русия\", каза Ни Сон-гуон. Той добави, че ядрената програма на Пхенян не е въпрос на междукорейските отношения.\r\n\tСеверна и Южна Корея са се договорили да продължат консултациите на високо равнище за нормализиране на двустранните отношения, посочва ТАСС, цитирайки съвместното изявление след днешните разговори. Двете Кореи са се споразумели още да активизират обмена в различни области.\r\n\tСтраните са обсъдили въпроси по възстановяването на пряката телефонна линия в Панминчжон, \"горещата\" линия на военна връзка, както и възможността за нова среща на роднини от разделени семейства, въпреки че последната точка не бе включена в съвместната декларация след днешните преговори.\r\n\tФранс прес припомня, че преди няколко дни бе възстановена цивилна телефонна линия между Сеул и Пхенян.\r\n\tСеверна Корея съобщи, че е завършила техническата поддръжка за възобновяване на работата на военната линия на западното крайбрежие при границата с Южна Корея, заяви южнокорейският заместник-министър на националното обединение Чхун Хе-сун.\r\n\t\"Решихме да започнем отново да ползваме тази военна телефонна линия от утре в 08.00 ч. сутринта\", уточни той.\r\n\tСАЩ, които държат 28 500 войници в Южна Корея още от края на Корейската война, отначало се отнесоха хладно към идеята за междукорейски срещи. Според Държавния департамент във Вашингтон, Пхенян \"може би се опитва да вбие клин\" между САЩ и Южна Корея и да отслаби американския натиск над Северна Корея да се откаже от разработката на ядрени ракети, способни да нанесат удар по територията на САЩ.\r\n\tНеотдавна обаче президентът Доналд Тръмп нарече новите разговори \"нещо добро\" и посочи, че до тях се е стигнало в резултат на неговата \" твърда и силна\" позиция. Той каза, че би желал тези разговори да надхвърлят темата за олимпиадата, и добави, че \"в подходящ момент ние ще се присъединим към тях\".\r\n\tСАЩ и Южна Корея се съгласиха да отложат редовните си съвместни военни маневри за след олимпиадата като усилия за намаляване на напрежението и евентуалното разкриване на поле за дипломация.\r\n\tРусия приветства започналия диалог, заяви днес говорителят на Кремъл Дмитрий Песков, цитиран от ТАСС и Ройтерс. По думите му само чрез такъв \"пряк и непосредствен контакт\" между двете страни е възможно да се постигне \"намаляване на напрежението на Корейския полуостров\".\r\n\tКитай също приветства началото на диалога между Пхенян и Сеул. \"Ние сме много доволни от това, че ще се състоят разговори на високо равнище между двете Кореи\", каза говорителят на външното министерство Лю Кан, цитиран от АП.\r\n\t\"Като съсед на Корейския полуостров Китай приветства и подкрепя последните положителни действия, предприети от двете Кореи за подобряване на техните взаимоотношения\", добави той.\r\n\tПекин, който е единственият важен съюзник на Пхенян, бе подложен на силен натиск да използва влиянието си, за да го накара да се върне на масата за преговори и да прекрати своите ядрени оръжейни програми. Въпреки че обясняваше, че влиянието му е ограничено, Китай гласува за санкциите на ООН срещу режима на Ким Чен-ун, включващи забрана за износ на текстил, морски храни и други стоки и строги ограничения върху вноса на петрол и петролни продукти.", "date": "2018.01.09", "title": "Двете Кореи започват военни преговори, Пхенян праща делегация на олимпиадата"}
{"url": "http://www.mediapool.bg/bivsh-sakiliynik-na-rosen-angelov-neseriozno-e-da-bade-sochen-za-ubiets-news274007.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБивш съкилийник на Росен Ангелов, който беше открит мъртъв в село Луково след мащабно издирване заради шесторното убийство в Нови искър, заяви пред бТВ, че е несериозно той да бъде обвиняван като извършител на убийствата.\r\n\t \r\n\t\r\n\t\tМарин Ташков и Росен Ангелов се запознават в ареста през 1999 г. Той описва Ангелов като обикновен човек, \"нито е по-агресивен от обичайното, нито е изключително криминогенен тип със склонност към тежки престъпления”.\r\n\t\r\n\t\t \r\n\t\r\n\t\t\"Човек, който е с изявено его и който би могъл при определени ситуации да реагира, включително и да стигне до убийство”, допълва Ташков.\n\n\r\n\t\r\n\t\t \r\n\t\r\n\t\t\r\n\t\t\tСпоред него описаният от властите профил на Росен Ангелов не отговаря на истината.\r\n\t\t\r\n\t\t\t \r\n\t\t\r\n\t\t\t\"Той се е крил осем години, за да не бъде задържан. Ако този човек извърши такова тежко деяние, той е наясно, понеже е бил в тази система, че ще бъде задържан и ще изкара живота си в затвора”, смята Ташков.\r\n\t\t\r\n\t\t\t \r\n\t\t\r\n\t\t\tТой е категоричен, че е много погрешно Ангелов да се обвинява за убийствата от Нови Искър.\r\n\t\t\r\n\t\t\t \r\n\t\t\r\n\t\t\t\"По Конституция всеки е невинен до доказване на противното. Няма произнесен съд, към момента той на практика е невинен”, допълва Ташков.\r\n\t\t\r\n\t\t\t \r\n\t\t\r\n\t\t\tБившият съкилийник на Ангелов също така изрази съмнение, че убиецът, който и да е той, е действал сам. Според него доказателствата сочат към повече от един извършител.\r\n\t\t\r\n\t\t\t \r\n\t\t\r\n\t\t\t\"Имаме около 30 гилзи, това са над четири пълнителя. Това означава, че той е презареждал. Дори да допуснем, че той е имал четири пълнителя, което е доста съмнително, това отнема време”, допълва Ташков.", "date": "2018.01.09", "title": "Бивш съкилийник на Росен Ангелов: Несериозно е да бъде сочен за убиец"}
{"url": "http://www.mediapool.bg/20-atentata-sa-bili-osueteni-vav-frantsiya-prez-2017-g-news274008.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвайсет атентата са били осуетени във Франция през 2017 г. Това заяви френският вътрешен министър Жерар Колон в интервю за в. \"Прогре\", съобщи Франс прес.\r\n\t \r\n\tПрез ноември за последно министерството публикува данни в тази насока. Тогава те показваха осуетени през 2017 г. 13 атентата. Жерар Колон не навлезе в подробности за 7-те осуетени атентата, добавени към този списък.\r\n\t \r\n\t\"Трябва да бъдем бдителни навсякъде. Днес няма територия, за която можем да кажем, че рискът е несъществуващ\", каза той.\n\n\r\n\t \r\n\tНовината идва в момент, в който Франция си спомня за жертвите на атентат срещу редакцията на сатиричното издание \"Шарли ебдо\" и на нападението срещу еврейския супермаркет в Париж. Двете атаки станаха съответно на 7 и 9 януари 2015 г.\r\n\t \r\n\tНа 13 ноември същата година 130 души бяха убити в серия от атентати в Париж, извършени от последователи на Ислямска държава.\r\n\t \r\n\tПрез 2017 г. за две атаки във Франция отговорност пое ИД - на 20 април на авенюто Шан-з-Елизе в Париж и на 1 октомври на гарата Сен Шарл в Марсилия. В тях загинаха 3 души.", "date": "2018.01.09", "title": "20 атентата са били осуетени във Франция през 2017 г."}
{"url": "http://www.mediapool.bg/spetsprokurorat-robart-malar-iska-da-govori-s-tramp-news274006.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкипът на специалния прокурор Робърт Мълър е изразил интерес да разговаря с президента на САЩ Доналд Тръмп като част от разследването за възможно сътрудничество между Русия и предизборната кампания на Тръмп, съобщи Асошиейтед прес. \r\n\t \r\n\tМълър повдигнал въпроса за разговор с Тръмп по време на среща в края на декември с адвокатите на Тръмп, допълни вестник \"Вашингтон пост\", цитиран от Ройтерс.\r\n\t \r\n\tПодробности обаче не са били уточнявани. \n\n\r\n\t \r\n\tСпоред \"Вашингтон пост\", който цитира човек от обкръжението на президента, разговорът можел да се състои през следващите няколко седмици и да засегне ограничен кръг от въпроси. Говорител на Мълър, както и адвокатите на Тръмп отказаха да коментират снощното съобщение.", "date": "2018.01.09", "title": "Спецпрокурорът Робърт Мълър иска да говори с Тръмп"}
{"url": "http://www.mediapool.bg/frenskata-prokuratura-razsledva-epal-za-umishleno-zabavyane-na-starite-modeli-aifon-news274009.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската прокуратура започна разследване срещу американската високотехнологична компания \"Епъл\", обвинявайки я в измама във връзка с нейната производствена практика за т.нар. планирана амортизация, чрез която съзнателно било забавяно функционирането на по-старите модели \"Айфон\", съобщи Франс прес, цитирайки съдебни източници. \r\n\t \r\n\tС разследването, започнало в петък, ще се занимава Главното управление по въпросите на конкуренцията, потребителите и борбата с измамите (с френска абревиатура (DGCCRF), което е част от системата на министерството на икономиката.\r\n\t \r\n\tСъдебното производство е започнато по искане на обществената организация \"Стоп на планираната амортизация\", която обвинява \"Епъл\" в умишлено понижаване на производителността на мобилните устройства и съзнателно съкращаване на срока им на експлоатация.\n\n\r\n\t \r\n\tПрез декември \"Епъл\" потвърди, че забавя работата на старите модели на своя смартфон поради това, че литиево-йонните батерии, с които те са снабдени, с течение на времето губят мощност и капацитетът им може да се окаже недостатъчен, например ако устройството се използва в студено време.\r\n\t \r\n\tЗа да се избегне внезапното му изключване, корпорацията внесла промени в операционната система IOS, които забавят изпълнението на определени функции при недостиг на ресурси.", "date": "2018.01.09", "title": "Френската прокуратура разследва \"Епъл\" за умишлено забавяне на старите модели \"Айфон\""}
{"url": "http://www.mediapool.bg/polovin-milion-bezrabotni-uchiteli-v-turtsiya-news274013.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t500 000 учители в Турция са безработни. Дори университетите да спрат да регистрират студенти по педагогическите специалности, ще е необходимо десетилетие, за да могат настоящите кандидати за учители да бъдат назначени, пише в. „Джумхуриет“, цитиран от БГНЕС.\r\n\t\"Четиридесет и пет от нашите колеги приключиха с живота си, защото не можаха да бъдат назначени\", казва пред вестника Ферай Айтекин Айдоган, директор на профсъюза на Работниците в образованието и науката. Той уточнява, че кризата засяга цялата страна, а не само учителите.\r\n\tМного вероятно е този брой да се увеличи, като се имат предвид студентите, които понастоящем са на път да получат дипломи като педагози. Има повече от 200 000 студенти пред дипломиране, което им дава възможност да преподават, сочи доклад на Министерството на образованието.\r\n\tВключвайки към тези числа и студентите, които изучават литература, хуманитарни и религиозни науки, повече от 650 000 студенти ги чака мрачно бъдеще. Когато в пресмятанията бъдат включени завършващите педагогически програми за напреднали, като курсове за педагогическо обучение, повече от един милион граждани, които притежават диплома, са останали безработни в Турция, пише вестникът.", "date": "2018.01.09", "title": "Половин милион безработни учители в Турция"}
{"url": "http://www.mediapool.bg/edin-ot-sinovete-na-izraelskiya-premier-otnovo-vkara-bashta-si-v-shumen-skandal-news274017.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от синовете на израелския премиер Бенямин Нетаняху отново изигра лоша шега на баща си с потенциално неудобно изказване за бизнес връзките на израелския премиер, предаде Франс прес.\r\n\tВтори канал на израелската телевизия излъчи снощи записан тайно разговор, воден според нея през 2015 г. от Яир Нетаняху и негов приятел, син на Коби Маймон, един от най-богатите хора в Израел, на излизане от стриптийз бар.\r\n\tЯир Нетаняху и Нир Маймон, вероятно пийнали, разговарят в кола, където се намират още един младеж, Роман Абрамов, израелски сътрудник на австралийския милиардер Джеймс Пакър, шофьорът и един бодигард, уточни телевизията.\r\n\tПроизходът на аудиозаписа е неизвестен, но никой, дори Яир Нетаняху, не оспори автентичността му.\r\n\tЯир Нетаняху говори цинично за стриптийзьорки и проститутки.\n\n\r\n\t\"Баща ми даде на твоя да спечели 20 милиарда долара, защо не ми дадеш тогава 400 шекела\", казва Яир Нетаняху на Нир Маймон.\r\n\tЯир Нетаняху явно намеква за едно мащабно споразумение за разработка на газови находища, открити в Средиземно море край Израел. Бащата на Нир Маймон е сред най-видните акционери в \"Израмко\", една от компаниите участнички в проекта, посочва АФП.\r\n\tДумите на Яир Нетаняху бяха разпространени в момент, когато баща му е обвиняван по повод връзките си с известни богаташи. Едно от разследванията се дължи на подозрения, че израелският премиер е получавал незаконно подаръци от такива хора, включително от австралиеца Джеймс Пакър и от холивудския продуцент Арнън Милчан.\r\n\tДвайсет и шестгодишният Яир Нетаняху поднесе извинения с думите, че \"не е бивало да говори под влияние на алкохола\".\r\n\tА изказването му за газовата сделка \"е шега, всеки, надарен с малко от малко здрав разум, го схваща веднага\", заяви той в комюнике, разпространено от медиите.\r\n\tЛидерът на левоцентристката коалиция \"Ционистки съюз\" Ави Габай нарече записа \"ново петно върху корупционното газово споразумение\".\r\n\tВ комюнике офисът на израелския премиер не спомена за сделката, но заяви по повод присъствието на бодигард в колата по време на гуляя, че с охраната на премиерските деца се занимават службите за сигурност, без да се консултират със самия Нетаняху.", "date": "2018.01.09", "title": "Един от синовете на израелския премиер отново вкара баща си в шумен скандал"}
{"url": "http://www.mediapool.bg/makron-poseti-zabraneniya-grad-v-pekin-news274018.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон и съпругата му Брижит посетиха Забранения град в Пекин във вторник, втория ден от посещението им в Китай, предаде Франс прес.\r\n\tДвамата обиколиха бившия императорски дворец в сърцето на столицата, където френският президент ще се срещне официално следобед с китайския си колега Си Цзинпин.\r\n\tПридружени от ученици от Френската гимназия в Пекин, Еманюел и Брижит Макрон позираха за снимки пред червените павилиони с покриви от жълти керемиди, от които е съставен огромния дворец. В Павилиона на пълната хармония Макрон поиска да му преведат надпис от четири йероглифа над трона.\r\n\t\"Справедливо да се управлява от центъра\", гласеше преводът.\r\n\t\"Дошли сме тук със смирение и любознателност\", обобщи Макрон. \"Смирение, защото не може да претендираме, че сме схванали всичко за толкова кратко време. Това посещение ни позволява да научим нещо за духа на това място и дълбочината на китайската цивилизация\", добави той.\n\n\r\n\tМакрон получи бърз урок по мандарински на първото си посещение в Китай преди да произнесе изречение на китайски в своя реч.\r\n\t\"Да направим планетата си отново велика и красива\", каза Макрон първо на френски, а после на китайски, в реч в северния град Сиан, откъдето започна тридневната му визита в Китай.\r\n\tВъв видеозапис, който самият той пусна онлайн, се вижда как френският президент се упражнява да произнесе изречението под насоките на преводача на френското посолство.\r\n\t\"Жан - дицю - цзайцъ - вейда\", произнася Макрон преди да попита: \"А кога си поемам дъх?\"\r\n\tИзречението е нещо като ироничен отглас на лозунга на Доналд Тръмп \"Да направим Америка отново велика\". Президентът на САЩ реши да оттегли страната си от Парижкото споразумение за ограничаване на глобалното затопляне, което е една от основните теми на посещението на Макрон в Китай. В речта си френският президент изрази готовност да предложи на китайския си колега Си Цзинпин \"да се възобнови борбата за климата\".", "date": "2018.01.09", "title": "Макрон посети Забранения град в Пекин"}
{"url": "http://www.mediapool.bg/iranskiyat-tanker-krai-bregovete-na-kitai-prodalzhava-da-gori-news274019.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИранският петролен танкер, сблъскал се с китайски товарен кораб в Източно китайско море край Шанхай в събота, все още гори. Борбата с пожара и издирването на останалите членове на екипажа се затруднява от лошото време.\r\n\tВсе повече се засилват опасенията, че иранския кораб може да експлодира и да потъне, предава Ройтерс.\r\n\tСпасители откриха тяло, за което се предполага, че е на член на екипажа на подпалилия се в Източнокитайско море танкер, заяви днес китайското министерство на транспорта.\r\n\tТялото, намерено вчера във водите близо до танкера, е носело защитно облекло, предназначено за предпазване от студено време в морето. Издирването на останалите 31 членове на екипажа на кораба продължава.\r\n\tНе е известно какъв е размерът на петролния разлив от танкера, превозвал 136 000 тона кондензат, нито степента на вредите за околната среда, но това може да се превърне в най-голямото бедствие от 1991 г., когато 260 000 тона петрол се изляха край бреговете на Ангола.", "date": "2018.01.09", "title": "Иранският танкер край бреговете на Китай продължава да гори"}
{"url": "http://www.mediapool.bg/feisbuk-prizivi-za-let-it-be-v-bnt-zaradi-koshlukov-news274020.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова написа експертът по външна политика и национална сигурност Николай Слатински в профила си във \"Фейсбук\"., допълни енергийният експерт и бивш посланик на България в Русия Илиян Василев също във Фейсбук.\r\n\tИзвестната песен на \"Бийтълс\" се ползваше от работещите в БНТ при техните стачки в първите години на демокрацията. В момента журналисти от телевизията коментират помежду си дали да не излязат на протест отново, вместо да напускат поединично националната медия.\r\n\tКоментарите на Слатински и Василев са по повод първата поява на програмния директор на обществената медия Емил Кошлуков като водещ на предаването \"Още от деня\" в понеделник вечерта.\r\n\tВ него бяха засегнати темите за вота на недоверие срещу правителството, втория лифт на Банско, който изкара на протест екоорганизациите, и Истанбулската конвенция за насилието над жените. \r\n\tКошлуков даде и свой \"различен ракурс към масовото убийство в Нови Искър\", като от коментара му излезе, че за шесторното убийство са виновни тройната коалиция и  правителството на Сергей Станишев.", "date": "2018.01.09", "title": "Фейсбук призиви за Let it be в БНТ заради Кошлуков"}
{"url": "http://www.mediapool.bg/taims-pravitelstvenite-promeni-samo-pokazaha-slabostta-na-tereza-mei-news274021.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПромените в правителството бяха поредната демонстрация на слабостта на министър-председателя Тереза Мей. Те трябваше да бъдат възможност за лидерката на управляващите консерватори да затвърди властта си в партията в началото на новата година, но се превърнаха в унизителна илюстрация на некомпетентност на върха. Така британският в. \"Таймс\" коментира във вторник внесените вчера правителствени промени.\r\n\tТе не засегнаха министрите \"тежка категория\", които са на първа линия в преговорите между Лондон и Брюксел. Новото правителство трябва бързо да дефинира позицията си преди следващата фаза на преговорите за Брекзита, която ще започне още този месец. Разговорите ще засягат преходния период, а през март ще бъдат фокусирани и върху бъдещите търговски отношения на Великобритания и ЕС.\r\n\tМнението на \"Таймс“ се споделя в общи линии и от други авторитетни британски медии.\r\n\tОпитът на британската министър-председателка Тереза Мей да обнови своето правителство се провали, след като ключови министри отказаха да бъдат сменени, а един се оттегли от кабинета, пише в. \"Индипендънт\".\r\n\tМей искаше да задържи в своя управленски екип министърката на образованието Джъстин Грийнинг, но не успя да я убеди да остане, след като тя отказа да бъде преместена на друг пост. Снощи Грийнинг подаде оставка след продължителна среща с премиеркат. Според ДПА тя не е приела предложението да заеме по-второстепенния пост на държавен секретар (заместник-министър на труда и пенсиите) по въпросите на заетостта.\n\n\r\n\tАвторитетът на министър-председателката още повече пострада, след като здравният министър Джереми Хънт не само отхвърли опит да бъде сменен, но успя да издейства по-силна роля на сегашната си длъжност.\r\n\tДруг член на правителството, за когото има информация, че Мей е искала да смени - лидерката на Камарата на общините Андрея Ледсъм, също запазва поста си.\r\n\tПо-рано министър-председателката призна, че няма да бъдат сменяни водещите членове на правителството - външният министър Борис Джонсън, канцлерът на държавното съкровище Филип Хамънд, вътрешната министърка Амбър Ръд и министърът за Брекзит Дейвид Дейвис, въпреки твърденията миналата година, че някои може да бъдат прехвърлени на други постове или уволнени, изтъква \"Индипендънт\".\r\n\tНищо не се промени, отново. Обновяване ли? Никакъв шанс, не и когато хората, заемащи най-висшите постове, остават същите, не и когато Мей продължава с пълна сила да следва досегашния курс в икономиката и по въпроса за Брекзит. Твърдо неподвижната министър-председателка не може да извърши значителна промяна, а само се крепи на поста благодарение на несигурния баланс в нейната обхваната от вътрешни борби Консервативна партия, пише в коментар в. \"Гардиън\".\r\n\tВ крайна сметка, когато се правят промени в правителството, става дума за едно нещо - власт. Въпреки че преди това винаги има много пропаганда, че промените помагат за прокарване на нови идеи и пренастройване на програмата, в повечето случаи те имат една по-брутална и непосредствена цел - да позволят на министър-председателя да упражни своите правомощия и да покаже кой е шефът.\r\n\tКогато се правят промени, дори най-могъщите министри треперят от възможността да бъдат преместени на друг пост или уволнени, а тези, които се стремят към по-висши длъжности, са в напрегнато очакване да бъдат поканени от премиера да ги заменят. Властта, която министър-председателят има над своите колеги, най-ясно се разкрива при промени в правителството. Предприетите от Мей промени тази седмица не правят изключение, освен в едно важно отношение - те показаха, че тя не е шефът, отбелязва \"Гардиън\" в редакционната си статия.", "date": "2018.01.09", "title": "\"Таймс“: Правителствените промени само показаха слабостта на Тереза Мей"}
{"url": "http://www.mediapool.bg/tramp-shte-se-kandidatira-za-vtori-mandat-mozhe-i-sreshtu-opra-uinfri-news274022.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп безусловно смята да се кандидатира за втори мандат в Белия дом на изборите през 2020 т., защото постиженията му говорят сами за себе си, каза пред журналисти неговият заместник-говорител Хоган Гидли, цитиран от ДПА.\r\n\tТой говори пред представители на медиите на борда на президентския самолет, с който Тръмп пътуваше за среща с фермери в Нешвил - столицата на щата Тенеси. Те го попитаха за коментар на словото на популярната телевизионна водеща Опра Уинфри в Лос Анджелис в неделя. То бе изтълкувано от много наблюдатели като заявка за възможно нейно кандидатиране на президентските избори през 2020 г. от Демократическата партия.\r\n\t\"Ние бихме приветствали всеки съперник на президента в борбата му за преизбиране, независимо дали това е Опра Уинфри или някой друг\", каза Гидли. Той уточни, че не знае дали Тръмп е гледал речта на телевизионната звезда, която е сред най-популярните медийни личности в САЩ и е първата чернокожа жена-милиардер, владееща собствено киностудио, тв канал и списание.\r\n\t\"Който и да се кандидатира срещу Тръмп, той ще се изправи срещу един президент, който има рекордни постижения за рекордно кратък срок досега в Белия дом\", подчерта говорителят.\r\n\tВ словото си 63-годишната Опра Уинфри каза: \"Много великолепни жени, намиращи се в тази зала, а и някои много достойни мъже, решително се борят, за да станат лидери\".", "date": "2018.01.09", "title": "Тръмп ще се кандидатира за втори мандат, може и срещу Опра Уинфри"}
{"url": "http://www.mediapool.bg/alo-ministerskiyat-savet-li-e-news274023.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 9 юни 2017 г. изпратих по електронна поща заявление за достъп до информация до Министерския съвет на Република България. На 23 юни получих отговор по мейл.\r\n\tСъс заявлението исках да получа актуална контактна информация (име, служебен телефон и служебен електронен адрес) на служителите в администрацията на Министерския съвет и по-конкретно на:\r\n\tПреди да подам заявлението внимателно разгледах , за да проверя да не би търсената от мен информация да се намира някъде там. Не я намерих. Разбрах, че щатната численост на администрацията на МС е общо 481 души. Затова в заявлението направих изричното уточнение:\r\n\t\r\n\tВ Закона за администрацията, приет през 1998 г., се изброяват принципите, които администрацията трябва да спазва при осъществяване на своята дейност. Принцип № 2 е \"откритост и достъпност\". Този принцип обаче не се спазва от Министерския съвет. Многократно ми се е налагало да вляза във връзка с администрацията на Министерския съвет, за да отправя покана за събитие или да изпратя прессъобщение. Всеки, който е влизал в неговата интернет страницата, знае, че единствената налична контактна информация е телефонът и мейлът на правителствената информационна служба и централата.\r\n\tГражданите не могат да разберат кои са директорите на дирекциите в специализираната и обща администрация на Министерския съвет, кой е главен секретар, кой е началник на кабинета на министър-председателя, как да се свържат с тях. Няма как да се разбере кой отговаря за конкретната област. Трябва да се разчита на личния контакт или на това, че на някое събитие са разменени визитки.\r\n\t\r\n\tБез да ми предоставят исканата информация, на 23 юни 2017 г. от Министерския съвет отговориха на заявлението ми, че имат сключен договор с \"АСАП“ ЕООД за изработване, дизайн и техническа поддръжка на нов интернет сайт. Според заданието на обществената поръчка едно от нещата, което ще бъде включено в нея е структура на администрацията на МС (ще бъдат публикувани служебни телефони и служебни електронни адреси).\r\n\t \r\n\tДоговорът с \"АСАП“ ЕООД е сключен на 31 януари 2017. Срокът за изпълнението му е 28 календарни дни, т. е. новият сайт на Министерския съвет трябваше да е готов на 28 февруари 2017 г.. От 31 януари до 9 юни, когато подадох заявлението, са 129 дни, а до 26 юни, когато получих отговора – 146 дни.\r\n\t \r\n\tОсем месеца по-късно, на 20 октомври 2017, изпратих второ заявление за достъп, с което поисках да науча кога Министерският съвет ще има нов сайт с обещаната информация на нея и какви са причините да няма сайт до този момент.\r\n\t \r\n\t\r\n\t \r\n\tНа 3 ноември получих отговор, че \"Новата интернет страница на МС е подготвена в срок от \"АСАП\" ЕООД\", т.е. още на 28 февруари 2017 г.. Причините сайтът да не е видим от външни потребители са \"от технически характер и веднага след отстраняването им, за което се работи активно, той ще бъде активиран\", казват от Министерския съвет.\r\n\t \r\n\tСлучаят започна да става все по-интересен, затова на 24 ноември се възползвах от правото да поискам уточняваща информация и попитах дали техническите причини са от страна на възложителя (Министерския съвет) или от страна на изпълнителя – \"АСАП\".\r\n\t \r\n\tВ отговор на 4 декември се казва, че причината да няма нов сайт на Министерския съвет е... Министерският съвет. \"Планирано е стартиране на новата интернет страница в средата на декември 2017\", се казва в отговора.\r\n\t \r\n\tНа 8 януари 2018 г. нова интернет страница на Министерския съвет на РБ няма… До кога ли ще трябва да чакаме?!", "date": "2018.01.09", "title": "Ало, Министерският съвет ли е?"}
{"url": "http://www.mediapool.bg/spornata-klasatsiya-na-nauchnata-deinost-otiva-na-popravitelen-news274024.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНов начин за оценяване на дейността на научните организации в България ще търси Министерството на образованието и науката. Това се налага заради слабости в сегашната система, открити след обявяването на  за 2016 г. в края на миналата година. Тя разбуни духовете в Софийския университет, който посочи подреждането като един от  след 22 януари.\r\n\tСпорната оценка вече е \"архивирана\" и не се намира в съответната секция на сайта на Министерството на образованието и науката. Софийският университет пък се отказа от протестите след обещание за 10 млн. лева и . Преди седмица ръководството на висшето училище обяви, че основен проблем на класацията е, че е правена и по субективни критерии като информация за научните постижения, дадена от самите университети, факултети и научни институти.\r\n\tОт Министерството на образованието поясниха, че освен това са използвани и данни от световните бази данни Web of Science и Scopus, от Националния статистически институт и от Евростат, базите данни, поддържани от Националния център за информация и документация, от Патентното ведомство, както и международните бази данни за патенти. Въпреки това \"точната оценка на постигнатите научни резултати е трудна задача, защото нито една метрика за оценка не е абсолютно точна\". Явно самооценката на висшите училища е изиграла сериозна роля при подреждането, тъй като според представителите на Софийския университет при обективни показатели подобни резултати няма как да бъдат постигнати.\r\n\t\r\n\t\"Част от висшите училища и научните организации не са подали информация по някои от показателите за оценка или са подали невярна такава, което води до понижение на оценките им, не са оценени или не са включени в класирането\", отговориха от образователното министерство на въпроси на Mediapool. От там добавиха, че събирането на данни от научните организации представлява самооценка, като елемент от общата оценка и се прилага и в други страни. \"Въпреки това, поради установените разминавания между подадените и верифицирани данни, този подход е отчетен като слабост в системата\", смятат още от министерството.\n\n\r\n\tЗатова през ноември е сформирана работна група с представители на академичната общност, която трябва да предложи изменение и допълнение на правилника за оценка на научната дейност. \"Една от най-важните промени е свързана с използването само на проверими данни от световните наукометрични бази данни, без да се изискват данни от оценяваните организации\", пише още в отговорите.\r\n\tОт министерството все пак допълват, че при представената през миналата година оценка са използвани обективни и проверими бази данни, а правилникът за това кой и как прави класацията е бил подложен на обществено обсъждане при приемането му през 2015 г.\r\n\tОчаква се новата методология за оценка да е приета до края на март, като преди това ще бъде подложена на обществено обсъждане. След това ще се прави нова класация.\r\n\t\r\n\tОценката трябва да помага при определянето на държавната политика за подпомагане и финансиране на научната дейност. Нито обявената вече спорна оценка, нито предстоящата по новите правила, няма да повлияят на разпределянето на държавната субсидия за наука през тази година, става ясно от отговорите на МОН. Данните от тях ще се използват основно за усъвършенстване на методиката за класацията и имали \"информативен характер\". В понеделник министърът на образованието Красимир Вълчев обаче каза, че новата оценка може да повлияе при разпределението на парите за докторантите още през тази година.\r\n\t\"През настоящата година допълнителните средства за наука ще бъдат насочени към възстановяването и развитието на човешкия потенциал в науката, както и за изпълнение на секторни научни програми, като този процес ще се осъществява на програмно-проектен принцип съгласно Закона за насърчаване на научните изследвания\", обясниха от образователното министерство. На този принцип трябваше да се разпределят около 65 млн. лева, но не е ясно дали средствата не са намалели, след като правителството реши да даде извънредни 15 млн. лева на Българската академия на науките, за да спре протестите на учените по време на европредседателството.\r\n\t\r\n\tИначе оценката на научната дейност, която разбуни духовете в Софийския университет, вече не може да бъде намерена в секцията на сайта на образователното министерство, където беше качена първоначално. На въпрос защо е свалена от страницата от ведомството отговориха, че е \"архивирана\".\r\n\tАрхивираната оценка на научната дейност беше определена от ръководството на Софийския университет като \"карикатурна\", \"срамна\", \"лъжлива\", \"смешна\", \"безумна\", \"фалшива\".\r\n\tТе дадоха пример как заради сбърканата методика Факултетът по славянски филологии на Софийския университет например бил след Филологическия факултет на Шуменския университет, а Колежът по туризъм в Благоевград изпреварвал с 20 места Философския факултет на СУ, зад който само на 0.001 точки бил Факултетът по пожарна безопасност на Академията на МВР.\r\n\tВ Академичния съвет на университета се чуха и призиви имената на членовете на комисията, правила оценката, да бъдат публично обявени. От образователното министерство казаха за Mediapool, че комисията е избрана през 2016 г., състои се от председател без право на глас, и 12 експерти - \"по двама представители от всяка научна област, които са водещи учени и към които са поставени много високи изисквания\". Председател е проф. д-р Костадин Костадинов, а членове проф. Лилия Тодорова – Коларова, проф. Валери Стоянов, проф. Матилда Александрова, проф. Гарабед Минасян, проф. Борис Гълъбов, проф. Красимир Тодоров, проф. Николай Витанов, проф. Мая Игнатова, проф. Димитър Джилянов, проф. Йорданка Кузманова, проф. Добрин Свинаров и проф. Дроздстой Стоянов.", "date": "2018.01.09", "title": "Спорната класация на научната дейност отива на поправителен"}
{"url": "http://www.mediapool.bg/maikrosoft-vremenno-spira-apdeitite-za-amd-protsesori-news274025.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед многобройни оплаквания в потребителските форуми, ъпдейтите срещу  в сигурността на Интел платформите ще бъдат спрени за компютрите с AMD процесори, съобщава theverge.com. Някои от компютрите, които използват системен набор AMD, не могат да стартират операционната система в резултат на спешно публикуваните поправки и стават напълно неизползваеми\r\n\tСпоред \"Майкрософт\", проблемът се дължи на некоректна документация за някои от чиповете на AMD. Засегнатите потребители могат да , където се публикува информация за проблема и варианти за решаването му.\r\n\tМеждувременно бе публикуван списък на  за мобилни устройства ARM. Малко по-рано и \"Интел\" (Intel) огласи  на засегнатите си продукти.\r\n\tЗаради сериозните пробиви в процесорните архитектури, обявен в края на миналата седмица, големите имена от IT индустрията започнаха да разработват поправки за софтуерните си продукти, а списъкът на засегнатите постоянно нараства.\r\n\tПо-сериозният проблем получи името Meltdown (Разтопяване). Той е хардуерен, заложен е още при производството и може да бъде решен само с вторични мерки. Възможните решения са софтуерни, но в този случай се проявяват проблеми с производителността на компютрите и съвместимостта между различните платформи.\n\n\r\n\tВторият бъг, който е посочван като софтуерен, води до същите рискове, но с повече възможни поправки. Получил е името Spectre (Привидение) и от своя страна има две документирани разновидности.", "date": "2018.01.09", "title": "\"Майкрософт\" временно спира ъпдейтите за AMD процесори"}
{"url": "http://www.mediapool.bg/169-chlenove-na-kalabriyskata-mafiya-ndrangeta-sa-arestuvani-v-italiya-i-germaniya-news274027.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри съвместна операция в Италия и Германия са арестувани 169 членове на една от водещите италиански мафиотски организации, съобщи във вторник италианската полиция. Разбит е голям клан на калабрийската мафия Ндрангета – Фарао и Маринкола.\r\n\tДвете фамилии са създали \"престъпен холдинг\" и са се внедрили в бизнес дейности в Италия и Германия, в частност в сферата на виното, храните, събирането на отпадъци и погребалните услуги, твърди следствието.\r\n\tКонфискувани са били активи на стойност около 50 милиона евро.\r\n\tОрганите на реда заявиха, че редица обществени служители са заподозрени в корупция.\r\n\tСред задържаните са десетки италиански чиновници на регионално равнище, включително президентът на провинция Кротоне Николемо Париля, който на изборите преди година спечели 62.2 процента подкрепа.\n\n\r\n\tРазследващите предполагат, че той е получил тази длъжност благодарение на подкрепата от мафиотския клан, пише италианският в. \"Кориере дела Калабрия\".\r\n\tАрести има и в Германия – в провинциите Хесен и Баден- Вюртемберг.\r\n\tНдрагета е една от най-влиятелните съвременни мафиотски групировки в Италия. Занимава се с търговия на оръжие, хора и наркотици и има многомилиардни обороти.", "date": "2018.01.09", "title": "169 членове на калабрийската мафия Ндрангета са арестувани в Италия и Германия"}
{"url": "http://www.mediapool.bg/kevr-shte-mozhe-da-sledi-za-izmami-na-svobodniya-pazar-na-tok-news274028.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодготвят се промени в Закона за енергетиката, които ще дадат правомощия на Комисията за енергийно и водно регулиране (КЕВР) да следи дали не се извършват манипулации на борсата за търговия с електроенергия и дали търговци на ток не злоупотребяват с цените. Дружествата, за които се установи, че извършван нарушения, ще бъдат вкарвани в \"черен\" списък.\r\n\tТова съобщи министърът на енергетиката Теменужка Петкова пред БНТ по повод разразилия се в края на миналата година скандал с оферти на доставчици на електроенергия на драстично по-високи цениhttp://www.mediapool.bg/industrialtsi-gotvyat-ni-spekulativno-poskapvane-na-toka-s-50-do-90-news273068.html от 50 до 90 процента.\r\n\tСлед гневна реакция на Българската федерация на индустриалните енергийно консуматори (БФИЕК), която се закани да даде на Петкова ключовете на предприятията тя да ги управлява при тези цени на тока, се проведоха две срещи с бизнеса. На тях се оказа, че няма дефицит на електроенергия на свободния пазар, каквито оправдания бяха дали търговци на ток. Паралелно парламентът прие поправки, които задължават от 1 януари 2018 г. всички електроцентрали над 5 МВ, които не произвеждат за регулирания пазар на бита и дребния бизнес и нямат дългосрочни договори, да  на борсата за ток.\r\n\t\r\n\tИграчи на борсата обаче отдавна се оплакват от това, че някои фирми манипулират този тип търговия, същото призна преди време и председателят на КЕВР Иван Иванов, който поиска правомощия регулаторът да контролира борсовата търговия, както е и по европейския регламент РЕМИ. Именно неговите разпоредби сега ще влязат в Закона за енергетиката с обявените от Петкова готвени поправки, които щели да са факт до края на седмицата. След това корекциите ще бъдат подложени на обществено обсъждане, преди гласуването им в парламента.\n\n\r\n\t\"Смятам, че по този начин правомощията на КЕВР ще бъдат вече реални по отношение на контрола върху пазара на електрическата енергия на едро\", каза Петкова. Според нея на всеки пазар могат да се получат изкривявания и именно затова се възлагат новите правомощия на енергийния регулатор относно борсата за ток и свободния електроенергиен пазар.\r\n\t\r\n\tТя също така призова бизнеса да е бдителен и внимателен към опитите за налагане на по-високи цени от страна на търговците и когато се установи, че повечето от тях искат увеличаване на тарифите си, да сезират Комисията за защита на конкуренцията за картелно споразумение. \"Всеки един такъв индикатор трябва да бъде предоставен на вниманието на компетентния орган. Сами разбирате, че държавата няма как да се намеси директно в договорните взаимоотношения между два субекта\", коментира Петкова.\r\n\tТя обаче припомни, че българският бизнес получава държавна помощ заради тежестта в цената на тока от възобновяемите енергийни източници. Одобреното от Еврокомисията подпомагане ще продължи до края на 2020 г. \"От 1 август 2015 г. до 30 юни 2018 г. българският бизнес ще получи и получава държавна помощ, която е над 280 милиона лева. Така че това българската индустрия да бъде конкурентоспособна е наша основна задача и наш основен приоритет\", посочи Теменужка Петкова.\r\n\t\r\n\tПеткова допълни, че на нея й е трудно да каже дали има споразумение между търговците на ток за повишаване на цените им, но обяви, че \"категорично недостиг на електроенергия на пазара няма\".\r\n\t\"Към днешна дата \"Националната електрическа компания\" е предложила на борсата от 1 януари 2018 г. до днес, до 9 януари, 70 000 мегаватчаса енергия. Продадени са 19 000. Спряхме два блока – ТЕЦ \"Марица-изток“ 1 и ТЕЦ \"Марица-изток“ 3. И за да използваме тази енергия, която е предложена на борсата, но не е продадена, съответно се пускат помпите на ПАВЕЦ \"Чаира“. Това е ситуацията. Недостиг, дефицит на електрическа енергия няма\", заяви енергийният министър.\r\n\t\r\n\tПредседателят на БФИЕК Константин Стаменов коментира по случая със свободните цени на тока, че \"ако искаме да имаме здрава енергетика, което е ключово, за да имаме здрава икономика, трябва да има пазар на електроенергия, нормално функциониращ и добре функциониращ, регулиран и контролиран, в смисъл регулиран да има правила на този пазар и всички да се съобразяват, да не се допускат спекулации, да не се допуска продаване на мегавати под масата\". \"Кой нормален инвеститор ще дойде, ще хвърли някакви милиарди левове, без да знае има ли пазар, няма ли пазар, под масата ли се продават мегаватите, над масата ли\", каза той пред БНТ.\r\n\tЕнергийният експерт Атанас Тасев посочи, че разширяването на ликвидността на борсата на ток с извеждането на всички електроцентрали на нея и повишаването на контрола върху тази търговия ще прекратят изкривяванията на свободния пазар.\r\n\tЕкспертът от Българския енергиен и минен форум Антон Иванов също смята, че въвеждането на регламента РЕМИ ще допринесе за контрола върху спекулативното повишение на цените на електрическа енергия.\r\n\t\"Просто бизнесът трябва да си отстоява правата. Държавата, разбира се, прави и ще направи всичко онова, което е необходимия, за да може българската индустрия, българският бизнес да бъдат защитени в максимална степен\", добави Теменужка Петкова.\r\n\tПо думите й, след одобряването на законовите поправки, КЕВР ще бъде в правото си съответно да прави проверки на борсовата търговия с ток, да прави разследвания и когато установи недобри практики търговците, които ги извършват, да бъдат публично оповестени, \"така че да не стават причина оттук нататък и други потребители да бъдат обект на тяхното недобросъвестно поведение\".\r\n\t\"От техническа гледна точка, електроенергийната система на страната е стабилна. Българските граждани нямат основание да се притесняват за доставките\", каза още енергийният министър.", "date": "2018.01.09", "title": "КЕВР ще може да следи за измами на свободния пазар на ток"}
{"url": "http://www.mediapool.bg/ochakva-se-2018-a-da-e-godinata-na-sdelkite-s-ofis-sgradi-news274029.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед продажбите на големи търговски центрове през миналата година, през 2018 фокусът на инвеститорите в имоти ще бъде към придобиването на първокласни офис сгради. Прогнозата е на консултантската компания \"Фортън\", представител на \"Кушман и Уейкфилд\" (Cushman&Wakefield).\r\n\tИзминалата година приключи със сделки с бизнес имоти за близо 1 млрд. евро и беше пикова за инвестиционния пазар у нас, показват изчисленията на компанията.\r\n\tОт тях около 870 млн. евро е стойността на придобиванията с инвестиционна цел – управление и реализиране на доходност от наеми. Най-голямата сделка беше тази за мол \"Парадайз Център\", купен от южноафриканския фонд NEPI за 252.9 млн. евро.\r\n\t\"През последната година действително имахме много активен пазар, но той освен позитиви крие и рискове. Много продавачи подходиха прекалено оптимистично и излязоха с нереално високи ценови очаквания. Ние обаче все още не регистрираме инвестиционен интерес, подобен на този към пазарите в Централна Европа\", коментира Явор Костов, мениджър \"Капиталови пазари\" в компанията. Според него сделки ще има само при наличието на реализъм от страна на продавачите.\r\n\tПрогнозата на \"Фортън\" е, че през 2018 г. пазарът на бизнес имоти няма как да достигне обема от предходната година заради ограниченото предлагане на първокласни активи.\r\n\tДоходността по сделките ще продължи плавно да намалява през следващите месеци като към момента тя се движи около 7% за търговските площи и между 7.5 и 8% за офис площите.\r\n\tВ по-дългосрочен план обаче тази тенденция едва ли ще се запази предвид покачването на лихвите и поскъпването на финансовия ресурс.\r\n\tСилен остава и интересът за строителство на нови проекти, като най-ясно той е изразен при офис площите и жилищата. Според изпълнителния директор на \"Фортън\" Михаела Лашова интересът е насочен към смесените проекти в големите градове – жилища, офиси и търговски площи на едно място.\r\n\tКато цяло най-активен остава пазарът на офис площи, който приключи 2017 г. с наемни сделки за 198 000 кв. м. Числото е без прецедент за нашия пазар и е в резултат както от силното търсене от страна на ИТ и аутсорсинг бизнеса, така и от завършването на големи първокласни проекти, които отговарят на нуждите на наемателите.\r\n\tПрез 2017 г. бяха завършени близо 116 000 кв. м нови офис площи, които в голямата си част бяха отдадени под наем още в строеж.\r\n\tПрез тази година се очаква завършването на нови 178 000 кв. м, като над 40% от тях вече са отдадени. Наемните нива остават стабилни на 13.5 евро/кв. м за първокласна офис площ.\r\n\tРаздвижване има и на пазара на търговски площи, където през 2018 г. се очаква откриването на нови търговски центрове – \"Делта Планет\" във Варна и \"Пловдив Плаза\".\r\n\tНарастващото потребление и желанието на редица марки от средния и бюджетния ценови клас за разрастване извън София водят и до интерес към по-малките областни центрове.\r\n\tВ столицата нови търговски площи не са планирани на пазара тази година.\r\n\tСмяната на собствеността в големите търговски центрове обаче се очаква да доведе до промени в търговските им миксове и наемните нива. Към момента наемите на първокласна площ в софийските молове са средно 31 евро/кв. м с тенденция към лек ръст през годината.\r\n\tПо-осезаемо покачване на наемните нива се наблюдава на търговските улици, където към момента средният наем на обект от 100 кв. м с добро изложение е 48 евро/кв. м.\r\n\tНа пазара на индустриални имоти основната активност е насочена в две направления: към изграждането на площи за собствени нужди и към т.нар. строителство по поръчка (built to suit).\r\n\tОграниченото предлагане на качествени складови и логистични проекти рефлектира върху обема на наемния пазар и за миналата година по-големите наемни сделки в София бяха в рамките на 20 600 кв. м.\r\n\tПрез 2018 г. се очаква завършването на нови етапи от няколко големи логистични проекта, които ще извадят на пазара близо 50 000 кв. м спекулативни площи и определено ще раздвижат наемната активност.\r\n\tНивата на наемите остават стабилни около 4.5 евро/кв. м за столицата и близките индустриални зони.\r\n\tВ страната пазарът остава движен основно от производителите на авточасти и компании от леката промишленост, много от които разширяват мощностите си в България.\r\n\tЗаради силната конкуренция за работна ръка в големите индустриални центрове много от тях се ориентират към по-малките областни градове в Северна България. Очаква се интересът към тази част на страната да продължи и през тази година.", "date": "2018.01.09", "title": "Очаква се 2018-а да е годината на сделките с офис сгради"}
{"url": "http://www.mediapool.bg/sled-14-godini-skorostnata-vrazka-do-noviya-terminal-na-letishteto-e-gotova-news273998.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед 14 години скоростната връзка до новия терминал на летище \"София\" беше пусната в експлоатация ден преди официалното откриване на председателството на Съвета на ЕС в столицата.\r\n\tПрез 2009 г. заварихме проекта в състояние, което не позволяваше неговото продължаване и това наложи да направим консервация на обекта, каза транспортният министър Ивайло Московски при прерязването на лентата.\r\n\tПрез 2012 г. с решение на втория кабинет на Бойко Борисов са осигурени необходимите 13.7 млн. лева за довършването му и днес той е факт, два месеца предсрочно, заяви Московски.\r\n\tПо думите му изграждането на естакадата е с голяма сложност от техническа и инженерна гледна точка и до момента у нас не бяха реализирани подобни проекти.\r\n\tОчакванията са новата пътна отсечка и връзката на софийското метро до летище \"София\" да доведат до значително облекчение на трафика към Терминал 2.\r\n\tДнешното откриване символично можем да свържем и със старта на Председателството на Съвета на ЕС, което страната ни поема, каза Московски.\r\n\tНа 10 и 11 януари ще пристигнат тримата първи в ЕС – председателят на Европейската комисия Жан-Клод Юнкер, председателят на Европейския парламент Антонио Таняни и председателят на Европейския съвет Доналд Туск, заедно с още 80 чиновници от Брюксел – еврокомисари и евродепутати.\r\n\tСтроителството на пътната връзка от бул. \"Брюксел\" до ул. \"Мими Балканска\" започна през септември 2016 г., а срокът за завършването му беше февруари 2018 г. Строителството се забави заради отчуждителни процедури.\r\n\tВ изграждането на директно скоростно трасе от бул. \"Брюксел\" до новия терминал на летището, както и две пътни връзки до Терминал 1 бяха инвестирани 13.7 млн. лв. от държавния бюджет. Общата дължина на директното трасе е 1100 м, които включват 360-метрова естакада.\r\n\tИзпълнител на проекта е обединение \"Брюксел 2015\", в което влизат \"ПСТ Груп\" и \"Инфраструктурно строителство\". Строителният надзор се осъществява от \"Трансконсулт-БГ\" ООД.", "date": "2018.01.09", "title": "След 14 години скоростната връзка до новия терминал на летището е готова"}
{"url": "http://www.mediapool.bg/uiz-ear-puska-pet-novi-linii-ot-bulgaria-prez-2018-g-news274014.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Уиз Еър\" ще пусне полети до пет нови дестинации от България през тази година. Те са Виена, Атина, Лисабон, Ница и Малага, съобщиха от компанията.\r\n\tЗа някои от тях билетите вече са в продажба, показва проверка на сайта на компанията. Най-атрактивни са цените до гръцката столица, които започват от 9.99 евро за билет. Линията се открива на 25 март, а полетите ще бъдат всеки ден.\r\n\t\"Уиз Еър\" пуска линията от Варна до Виена от 28 април с два седмични полета – във вторник и в събота. Цените на билетите тръгват от 29.99 евро.\r\n\tПрез юни авиокомпанията ще открие и базата си в австрийската столица първоначално с един базиран самолет \"Еърбъс\", а от ноември ще бъдат добавени още два. Инвестицията възлиза на 331 млн. долара и ще доведе до създаване на 120 нови работни места, се казва в съобщение на \"Уиз Еър\".\r\n\tПлановете на компанията във Виена са свързани за стартирането на общо 17 нови маршрута от австрийската столица.\r\n\tПрез тази година \"Уиз Еър\" предлага полети по 44 маршрута до 20 държави, достъпни от три български летища.", "date": "2018.01.09", "title": "\"Уиз Еър\" пуска пет нови линии от България през 2018 г."}
{"url": "http://www.mediapool.bg/snegat-izolira-i-povishi-riska-ot-lavini-v-raioni-na-shveitsariya-italiya-i-frantsiya-news274030.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦермат, един от най-известните ски курорти в Швейцария, е откъснат от света заради обилни снеговалежи, предаде Франс прес, като се позова на местните власти.\r\n\tВ курорта в кантон Вале има около 13 000 туристи. Пътят до там е затворен от вчера сутринта. Влаковете са спрени от снощи и на практика никой не може да влезе и да излезе от курорта.\r\n\tЗаради огромното количество натрупан сняг туристите нямат възможност да карат ски, нито да се разхождат, но те не се оплакват и няма паника, отбелязва Франс прес.\r\n\tШвейцарските власти планират разузнавателен полет над курорта, за да видят каква е обстановката и да решат какви мерки да предприемат.\r\n\tСвличания на кални и скални маси и рискът от лавини станаха причина за затваряне и на други пътища в кантон Вале. В района нивото на опасност от лавини е на максималната пета степен.\n\n\r\n\tОтново в Алпите, по френско-италианската граница, рискът от лавини също е максимален. От съображения за сигурност са затворени някои пътища, например за италианския курорт Червиния в долината на река Аоста.\r\n\tВ Сестриере, където снежната покривка достигна над 2 метра за 48 часа, падна лавина, при която снежната маса се удари в пететажна сграда, разположена близо до областен път, водещ до ски курорт. Сняг засипа някои от апартаментите и коридорите на сградата, но 29-те обитатели са евакуирани живи и здрави.\r\n\tОт френската страна на границата за 24 часа паднаха между 40 и 90 сантиметра сняг. На места има и двуметрови преспи. Според френската метеорологична служба подобни снеговалежи се случват веднъж на 30 години. В три департамента е издадено предупреждение за лавини.", "date": "2018.01.09", "title": "Снегът изолира и повиши риска от лавини в райони на Швейцария, Италия и Франция"}
{"url": "http://www.mediapool.bg/zapochna-premahvane-na-opasni-darveta-v-borisovata-gradina-news274031.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗапочна премахването на опасните дървета около алеите в част от Борисовата градина в София, съобщиха от Столичната община. Става въпрос за наклонени и изсъхнали дървета в зоната до 25 метра от алеите в лесопарковата част, която е разположена между бул. \"Цариградско шосе\", бул. \"П. Ю. Яворов\", бул. \"Драган Цанков\" и централната алея покрай обсерваторията на СУ \"Св. Климент Охридски\".\r\n\tЩе се кастрят и опасните клони на маркираните дървета в същия пилотен участък.\r\n\tРешението за премахването на дърветата беше взето от екокомисията към общинския съвет. Тя отложи решението за премахване на дървета извън тази 25-метрова зона заради опасения на неправителствени организации, че за изсичане са маркирани дървета, които няма нужда да се премахват.\r\n\tИзсичането на опасните дървета около алеите се прави от специализиран екип на общинско предприятие \"Управление на общински земи и гори\". Хората, които премахват дърветата и клоните, ще бъдат облечени със специализирано работно облекло. Обозначени ще бъдат и превозните средства, с които ще се изнасят отрязаните дървета и клони. Екипите ще работят само в рамките на работния ден. Изрязаната дървесина ще се кара в инсталацията за компостиране на биоразградими отпадъци и от нея ще се произвеждан компост.\r\n\tВсички граждани могат да проследят маршрута на камионите, въвеждайки номера на съответното МПС в .\r\n\tМероприятията са част от професионалната поддръжката на лесопарка и ще окажат благоприятно въздействие върху естественото възобновяване на гората в \"Борисовата градина\", смятат от общината.", "date": "2018.01.09", "title": "Започна премахване на опасни дървета в \"Борисовата градина\""}
{"url": "http://www.mediapool.bg/bezrabotitsata-v-evrozonata-e-padnala-do-nai-niskoto-si-nivo-ot-2009-ta-nasam-news274032.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБезработицата в еврозоната през ноември се е понижила до 8,7 на сто спрямо 8,8 процента през октомври, което е най-ниското равнище от януари 2009 година, съобщи на сайта си европейската статистическа служба Евростат.\r\n\tВ целия Европейски съюз безработицата също е намаляла през ноември до 7,3 процента спрямо 7,4 на сто предходния месец. Това е най-ниското й равнище от октомври 2008 година.\r\n\tВ България безработицата е останала стабилна през ноември на равнище 6,2 на сто с отчитане на сезонните фактори или 210 000 безработни.\r\n\tНай-високо равнище на безработица в целия ЕС на месечна основа е отчетено в Гърция - 20,5 на сто през септември (това е последният месец, за който Евростат разполага с данни), както и в Испания - 16,7 на сто.\r\n\tПрез ноември показателят е бил най-нисък в Чехия - 2,5 процента, Малта и Германия - по 3,6 на сто.\n\n\r\n\tНа годишна основа показателят бележи спад във всички страни от ЕС. Най-много е намаляла безработицата в Гърция, Португалия, Хърватия и Кипър.\r\n\tМладежката безработица в ЕС е била 16,2 на сто през ноември спрямо 16,4 на сто през октомври или около 3,7 милиона младежи на възраст под 25 години. За еврозоната показателят се е понижил до 18,2 на сто спрямо 18,4 на сто предходния месец или около 2,6 милиона младежи.\r\n\tНай-ниско равнище на младежката безработица е отчетено в Чехия - 5 на сто, Германия - 6,6 процента, а най-високо е регистрирано в Гърция - 39,5 процента за септември, Испания - 37,9 процента, и Италия - 32,7 процента.\r\n\tВ България младежката безработица се е понижила до 12,6 процента през ноември спрямо 12,8 на сто през октомври. Това означава, че 24 000 младежи в страната са били без работа.", "date": "2018.01.09", "title": "Безработицата в еврозоната е паднала до най-ниското си ниво от 2009-та насам"}
{"url": "http://www.mediapool.bg/opozharen-be-magazin-za-evreiski-hrani-v-parizhko-predgradie-news274033.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБакалия с еврейски стоки югоизточно от Париж, която вече е била изписвана с антисемитски символи, бе опожарена през изминалата нощ - точно три години след джихадисткото нападение срещу супермаркет с еврейски стоки, предаде Франс прес.\r\n\tЗа пожара е сигнализирано между 04.00 и 05.00 ч. сутринта местно време. \"Има сериозни щети\", съобщи прокурорката на предградието Кретей Лор Бекюо.\r\n\tНа 3 януари магазинът е бил надраскан с пет свастики. \"Най-вероятната версия е криминално деяние\", уточни прокурорката за разследването на пожара.\r\n\tИнцидентът стана точно три години след джихадисткото нападение срещу парижки супермаркет с еврейски храни, при което бяха убити четирима евреи - трима клиенти и един служител.", "date": "2018.01.09", "title": "Опожарен бе магазин за еврейски храни в парижко предградие"}
{"url": "http://www.mediapool.bg/vtorata-pensiya-nyama-da-e-hem-pozhiznena-hem-nasledyaema-news274034.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГодина и половина след  на първия опит за регулиране на т. нар. втора пенсия дебатът се намира пак там, докъдето беше стигнал. Втората пенсия няма как да бъде хем пожизнена, хем наследяема, става ясно от  за регламентиране на фазата на изплащане от допълнителното задължително пенсионно осигуряване, изготвен от социалното министерство.\r\n\tНай-вероятно родените след 1959 г., които решат да запазят участието си във втория стълб, ще имат три основни варианта за втора пенсия при пенсиониране – пожизнена, но не наследяема, срочна пенсия (т. нар. програмирани тегления веднъж годишно) за срока на очакваната средна продължителност на живота и еднократно плащане (при прекалено ниска натрупана сума по партидата), става ясно от концептуалния модел, който все още не е окончателен.\r\n\t\r\n\tДо 15 декември специално създадена работна група към ведомството на Бисер Петков трябваше да е готова с концепция за това как да се плащат пенсиите от задължителните частни фондове. Решаването на въпроса е належащо, защото жените, родени през 1960 г., вече могат да поискат да започне плащането на пенсиите им, въпреки че в закона все още няма ясен регламент как да става това. По закон осигурените имат право да активират пенсионните си права от втория стълб пет години преди настъпването на общата пенсионна възраст.\r\n\tС т. нар. втора пенсия за хората с трета категория труд има няколко сериозни проблема. Единият е средностатистическият им  заради недостатъчните натрупвания по пардитите, ниския процент на осигурителната вноска (5%), недостатъчната доходност и т. н. Другият проблем е, че ако не се промени законът, е почти сигурно, че хората, които ще получават две пенсии – от НОИ и от частен фонд, ще взимат  от тези, които ще прехвърлят партидата си изцяло в държавното обществено осигуряване и ще взимат само държавна пенсия. Според законовите разпоредби в момента пенсията от НОИ на родените след 31 декември 1959 г., които се осигуряват и в частен фонд, ще бъде , като въпросните проценти би трябвало, но на практика няма как да бъдат компенсирани с частната пенсия.\n\n\r\n\tПо последни данни на Комисията за финансов надзор, които са към 30 септември 2017 г., осигурените в частен фонд за втора пенсия имат по партидите си средно 3527 лв., които трябва да стигнат за втора месечна пенсия в продължение на 10-15 години или пожизнено.\r\n\tПроектът на концептуален модел, който ведомството на Бисер Петков е пратило за становище до социалните партньори и останалите участници в работната група, все още не е в окончателен вариант.\r\n\tТой предвижда да се регламентират три типа пенсионни продукти от частните фондове. Единият вариант е пожизнена пенсия, но при нея парите ще отидат в общ пул и няма да са наследяеми. При предишното повдигане на темата през пролетта на 2016 г. финансовият министър Владислав Горанов бе предложил същото, но като единствен пенсионен продукт, заради което бе силно разкритикуван от бранша и бе принуден да оттегли предложението си.\r\n\tИ сега в конценпцията на Бисер Петков е описано, че изплащането на пожизнените пенсии ще бъде от фонд (пул) във всеки частен фонд, като при дефицит ще се ползват пари от специален резервен фонд. Ще има гарантиран размер на пожизнената пенсия, който ще се записва в договора на всеки пенсионер. Пенсията ще се актуализира веднъж годишно в посока повишение или понижение, но тя няма да може да пада под гарантирания размер. Пожизнени пенсии ще могат да получават осигурени, чиято втора пенсия би била не по-малка от 20% от минималната, тоест не под 40 лв. на месец според сегашното законодателство.\r\n\tХората, чиято месечна пенсия би била между 20% и 50% (т. е. между 40 лв. и 100 лв. към днешна дата) от минималната, ще могат да изберат и варианта „програмирани тегления“. Най-вероятно тегленето на парите в този случай ще става веднъж годишно. Въпросната срочна пенсия ще се плаща за броя години, отговарящ на средната очаквана продължителност на живота. В този случай пенсията ще е наследяема.\r\n\tТретият вариант е за хората с най-малки натрупвания, които не достигат за пенсия в размер на дори 20% от минималната пенсия, тоест 40 лв. Те ще получат сумата си от частния фонд еднократно или разсрочено, за да не плащат излишни такси на частните фондове. Подобни плащания ще са допустими при определени обстоятелства като покупка на жилище, тежки заболявания, трайно намалена работоспособност и др.\r\n\tСпоред концепцията е най-добре на осигурените да се даде възможност за „комбинирани договори“, които дават възможност за оптимална комбинация на различните пенсионни продукти.\r\n\t\r\n\tЧастните пенсионни фондове на този етап не желаят да коментират концепцията на социалното министерство, за да не се опорочи дебатът, както се случи през 2016 г.\r\n\tОфициална позиция по въпроса досега представи единствено . Тя подкрепя еднократното плащане при размер на евентуалната пенсия под 20% от минималната. При по-големи суми камарата настоява осигурените лица да имат право на избор между пожизнена пенсия или програмирани тегления, а не това да зависи от размера на натрупаните средства.\r\n\tВ позицията си БСК отново напомня и , свързани с управлението на т. нар. сребърен пенсионен фонд.", "date": "2018.01.09", "title": "Втората пенсия няма да е хем пожизнена, хем наследяема"}
{"url": "http://www.mediapool.bg/evropa-slusha-s-trevoga-dokato-germantsite-pregovaryat-news274035.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от три месеца минаха от националните избори в Германия, които не доведоха до окончателен резултат, а усилията за съставяне на ново правителство достигат до последен опит за възобновяване на партньорството между десноцентристите на канцлера Ангела Меркел и левоцентристите, които управляваха страната през последните осем години. Изглежда, че политическата несигурност не тревожи особено германците, които се справят доста добре в други отношения.\r\n\tЕвропа и светът обаче имат спешна нужда от силно водачество от Берлин възможно най-скоро, затова колкото по-бързо германците уредят политическите си въпроси, толкова по-добре за всички.\r\n\tСвоеобразното пазарене, което продължава от изборите на 24 септември, представлява важно национално обсъждане за имиграцията, здравеопазването, образованието, инфраструктурата и тем подобни.\r\n\tНяколко фактора обаче правят сегашната ситуация различна. Един от тях е, че традиционните големи партии понесоха поражение на изборите през септември - както християндемократите на Меркел, така и още по-болезнено техните предишни партньори социалдемократите, а в парламента за първи път влезе ксенофобска дясна партия. При променената политическа обстановка социалдемократите твърдо се противопоставиха на участие в нова \"голяма коалиция\" с Меркел и беше необходимо много убеждаване, докато техният лидер Мартин Шулц се съгласи да започне коалиционни преговори.\r\n\tМнозина смятат, че 12-годишното управление на Меркел е към края си. Непознатата идея как би изглеждала Германия и Европа без спокойното, принципно и мъдро ръководство на Меркел е силно застъпена в политическите обсъждания.\n\n\r\n\tВсе пак това, че главният спор между християндемократите и социалдемократите е за Европа, свидетелства за увеличаване на ролята на Германия като най-голямата и богата страна в Европейския съюз. Социалдемократите силно подкрепят по-голямата икономическа интеграция в Европа, защитавана от френския президент Еманюел Макрон; консерваторите не са толкова въодушевени, въпреки че самата Меркел е твърд поддръжник на европейската идея.\r\n\tВсичко това повишава залозите в преговорите между християндемократите и социалдемократите, които започнаха в неделя. Партиите обещаха да пазят мълчание, докато не постигнат решение, което се очаква в четвъртък, за това дали имат достатъчно допирни точки за започване на официални коалиционни преговори. Ако те се провалят, Меркел има само две възможности: правителство на малцинството, което тя не иска, или нови избори с всички свързани с това по-големи несигурности и по-нататъшни забавяния.\r\n\tМеркел беше спокойна, както обикновено, при започването на преговорите в неделя. \"Мисля, че това може да бъде постигнато\", каза тя. \"Ще работим много бързо и много усилено.\" Другаде в Европа напрегнатото очакване беше по-добре изразено от френския в. \"Монд\". \"Ако европейските (б. ред.: \"германските\" в оригинала на \"Монд\") лидери могат да излязат от капсулирането си, за да чуят едно-единствено послание, то е следното: \"Беайлен зи зих, фрау Меркел! Побързайте, г-жо Меркел!\" Като се има предвид, че толкова голяма част от западния свят е в хватката на различни форми на популизъм и национализъм, уреждането на въпроса в Берлин не може да стане много скоро.", "date": "2018.01.09", "title": "Европа слуша с тревога, докато германците преговарят"}
{"url": "http://www.mediapool.bg/gugal-na-sad-zaradi-diskriminatsiya-sreshtu-beli-mazhe-news274037.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама бивши инженери от \"Гугъл\" (Google) съдят технологичната компания за \"дискриминация на белокожи мъже с консервативни възгледи\". Джеймс Деймор и Дейвид Гудман са внесли групов иск срещу компанията във Върховния съд в Санта Клара, щата Калифорния. Те твърдят, че искат да представляват всички служители, подложени на дискриминация заради принадлежността им към мъжкия пол и бялата раса, предаде БиБиСи.\r\n\tОрганизатор на съдебния иск е Джеймс Деймор, уволнен миналата година заради паметна записка, в която говори за биологичните разлики между мъжете и жените и критикува водената от \"Гугъл\" политика на равноправие между двата пола.\r\n\tКазусът с Деймор стана популярна кауза сред дясно настроени блогъри в САЩ, а Деймор нае официален представител на Републиканската партия за свой адвокат, отбелязва Ройтерс.\r\n\tВ съдебния иск на двамата инженери се твърди, че при наемане на работа \"Гугъл\" прибягва към незаконни квоти, за да наеме колкото се може повече жени и представители на малцинствата.\r\n\tТе обвиняват компанията в дискриминация на останалите сътрудници и неспособност да бъдат защитени служителите с консервативни възгледи, включително привърженици на президента Доналд Тръмп.\n\n\r\n\tДеймор и Гудман посочват в съдебния иск, че мъжете в компанията са открито заплашвани, подлагани на травми и унижения. Освен това мениджърите в \"Гугъл\", които не изпълняват поставените им задачи, били публично порицавани по време на събрания.\r\n\tПаметната записка на Деймор предизвика разгорещена дискусия за свободата на словото на работното място и различията в Силциевата долина.\r\n\tВ иска си Деймор заявява, че бележката не е била предназначена за разпространение извън пределите на компанията (макар че впоследствие стана публична). Той твърди, че само е попълнил формуляр за отзиви след посещение на форум за многообразието и интеграцията.\r\n\t  \r\n\t\r\n\t\"Гугъл\" освен това е обвинена, че води черен списък с представители на консервативни медии, които не са допускани в офисите на компанията.\r\n\tВ съдебния иск се настоява на \"Гугъл\" да бъде забранено да дискриминира лица с консервативни политически възгледи, както и да бъдат присъдени компенсации, които не са уточнени.\r\n\tКоментирайки уволнението на Деймор, ръководителят на \"Гугъл\" Сундар Пичаи заяви, че някои части от паметната записка са нарушили кодекса на корпоративната етика, насаждайки опасни полови стереотипи на работното място.\r\n\tСамият Деймор казва, че е получил множество лични послания от сътрудници в \"Гугъл\", които му благодарили за проявената откровеност.\r\n\tВторият инженер - Дейвид Гудман – е уволнен през декември 2016 г. след конфронтация със свой колега мюсюлманин по време на вътрешен форум на \"Гугъл\", според съдебния иск.\r\n\tКолегата на Гудман е казал по време на форума, че е нарочен от ФБР заради това, че е мюсюлманин и изразил тревога за личната си сигурност. Гудман реагирал скептично и казал, че колегата му разполага с \"нула доказателства\" за твърдението си и допуснал, че ФБР може да е имало основания. По-късно служител от \"Човешки ресурси\" казал на Гудман, че той е обвинил своя колега в тероризъм, обосновавайки се с религията му и в резултат на това е уволнен, твърди съдебният иск, цитиран от Ройтрес.\r\n\tСрещу \"Гугъл\" е подаден още един съдебен иск – от бивши служителки, които твърдят, че жените в компанията получават по-малко пари от мъжете за аналогична работа. Делото е било прекратено, но след това възобновено след внасяне на корекции в исковата молба.\r\n\tВ момента американското министерство на труда изяснява нарушила ли е \"Гугъл\" закона за равното заплащане на труда.", "date": "2018.01.09", "title": "\"Гугъл\" на съд заради \"дискриминация срещу бели мъже\""}
{"url": "http://www.mediapool.bg/opra-uinfri-prezident-nishto-chudno-spored-holivud-i-neinite-pochitateli-news274038.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрочутата американска телевизионна водеща Опра Уинфри произнесе на церемонията за наградите \"Златен глобус\" в неделя вечерта реч, подобаващ по-скоро на жена политик, а не на телевизионна звезда, и даде нов повод за спекулации, че може да се кандидатира за президент на САЩ.\r\n\tУдостоена с наградата \"Сесил Б. Демил\", \"Златен глобус\" за цялостни постижения, жената, позната в цял свят като Опра, избра за основна тема движението, чието начало бе поставено от аферата Уайнстийн, но отиде далеч отвъд от него.\r\n\tТя прокара връзка с две героини от борбата за граждански права в САЩ - Роза Паркс и Риси Тейлър - и обяви, че изгрява \"нова зора\" за жените и жените и момичетата, малтретирани от мъже.\r\n\tМнозина съзряха в това деветминутно изявление поврат в публичния живот на Опра Уинфри, чийто размах отдавна вече надхвърля мащабите, присъщи на една телевизионна водеща, актриса или бизнес дама - дейности, които я направиха първата чернокожа милиардерка.\r\n\tПървата чернокожа водеща, успяла да пробие в телевизията преди 30 години, Опра съумя да изгради около своето име и имидж на истинска запазена марка със значително влияние в САЩ.\n\n\r\n\tЗапитана в неделя веднага след речта си дали смята да се кандидатира, тя отвърна, че не мисли за това, според няколко американски медии.\r\n\tТелевизия Си Ен Ен обаче цитира в понеделник два неназовани източника от нейното обкръжение, че 63-годишната актриса \"сериозно обмисля\" дали да участва в изборите след близо три години.\r\n\tИнтервюирана през март, тя направи съзнателно двусмислен намек, че изборната победа на човек от бизнеса с недвижими имоти без никакъв политически опит, Доналд Тръмп, й внушила мисълта да се включи в надпреварата.\r\n\tОще на другия ден нейната най-добра приятелка, водещата Гейл Кинг, увери, че това е просто \"шега\".\r\n\t\"Няма да кандидатствам никога за никаква политическа длъжност - заяви по-късно, през юни, самата Опра, на сайта на списание \"Холивуд рипортър\". - Решила съм вече.\"\r\n\t\"Нека хората да решат - каза в неделя пред в. \"Лос Анджелис таймс\" дългогодишният й партньор Стедман Греъм. - Тя със сигурност може да го направи.\"\r\n\t\r\n\tЦял Холивуд очаквано вече я подкрепя - нещо, което показаха в понеделник многобройните реакции, които заваляха след прочутата й вече реч предния ден.\r\n\t\"Не мисля, че тя е смятала\" да покаже такива намерения, коментира за в. \"Вашингтон пост\" актрисата Мерил Стрийп, \"но сега вече няма избор\".\r\n\t\"Едва ли може да го сметнем за шега, нито пък че ще се кандидатира Доналд Тръмп или Скалата\", прякор на актьора Дуейн Джонсън, който вече е подхвърлял шеги за своите амбиции във връзка с 2020 г., смята Синди Розентал, преподавател по политически науки в университета на Оклахома.\r\n\tСпоред участниците в проучване на института \"Пъблик полиси полинг\", публикувано през март, Опра Уинфри би спечелила през 2020 г. срещу Доналд Тръмп с 47 на 40 процента.\r\n\tЕлегантната шейсетгодишна жена е изцяло в крак с времето, както показват също битката й за каузата на жените, и нейният път, започнал от гражданското общество.\r\n\t\"За мнозина в САЩ политическият опит всъщност е недостатък\", а не коз в изборната надпревара, подчертава Синди Розентал, както доказа победата на Доналд Тръмп.\r\n\tКоефицентите на британската букмейкърска къща \"Уилям Хил\" показват зрелищен възход на момичето от Мисисипи, тръгнало с голямо изоставане, а сега с равни шансове с Мишел Обама.\r\n\t\"Ставките подсказват, че Доналд (Тръмп) трудно ще бъде победен\", коментира обаче пред АФП говорител на \"Уилям Хил\".\r\n\tДемократ по душа, при все че се държи на разстояние от партията, Опра е далеч по-малко популярна сред привържениците на републиканците, само 30 процента от които имат положително мнение за нея, според резултатите от проучване на университета \"Куинипиак\" от март.\r\n\tИмиджът й обаче е много по-консенсусен от този на Тръмп, а дарбата да показва съпричастност я превърна в най-добрата интервюираща журналистка в САЩ и е сред основните причини за нейния успех.\r\n\tПредприемач също като сегашния президент, тя обаче има зад гърба си доста различна кариера, а историята на живота й изглежда близка на хората.\r\n\t\"Доналд Тръмп наследи богатство и успя да се възползва от него\", подчертава Синди Розентал, докато Опра Уинфри \"постигна всичко само със своите собствени качества\".", "date": "2018.01.09", "title": "Опра Уинфри президент? Нищо чудно според Холивуд и нейните почитатели"}
{"url": "http://www.mediapool.bg/samouveren-populist-i-privetliv-uchen-vodyat-predi-prezidentskite-izbori-v-chehiya-news274039.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонтрастите в президентските избори в Чехия тази седмица едва ли може да бъдат по-очевидни. В единия ъгъл е действащият президент Милош Земан, обвиняван, че раздухва страх от мюсюлманите и бежанците, и преди време сравнил Европейския съюз с Варшавския договор. В другия ъгъл, главният му опонент е Иржи Драхош, 68-годишен професор по химия, който се придържа към умерен академичен тон.\r\n\tТова пише агенция ДПА дни преди изборите за президент на Чешката република, чийто първи тур ще се проведе в петък и събота. Евентуалният балотаж ще е на 26 и 27 януари.\r\n\tЗеман, който направи заявка за втори петгодишен мандат, изразява увереност, че отново ще победи. Преди първия неговият предизборен екип не използва реклами по телевизията. 73-годишният президент освен това отказва да участва в телевизионни дебати между претендентите.\r\n\t\"Неговата кампания е различна. Тя е нетрадиционна\", казва пред ДПА уважаваният изборен експерт Ян Херцман. По време на първия си мандат Земан посети всички региони на страната сякаш беше на непрекъсната предизборна обиколка. Той води също \"сравнително мащабна кампания\" чрез социалните медии, казва Херцман.\r\n\t\"С известно преувеличение човек може да си каже, че неговите поддръжници и онези, които гласуваха за Доналд Тръмп, много си приличат\", добавя политическият анализатор. Пенсионерите и хората с по-ниска научна квалификация клонят към подкрепа за кандидатурата на Земан, добавя агенцията.\n\n\r\n\tЗа разлика от действащия президент Драхош не е цял живот политик. Името му стои върху дузина патенти, а от шест години той оглавява Чешката академия на науките. Негови опоненти го окачествяват като \"дестилирана вода\" - без цвят и вкус. Този имидж на сдържан човек обаче вероятно е култивиран съзнателно.\r\n\t\"Ако има някой, който може да победи Милош Земан на втория тур, това не е някой с много свои поддръжници, а по-скоро някой, който си е създал възможно най-малко врагове\", казва Херцман.\r\n\tЦентърът за изследване на общественото мнение отрежда на Земан 32 процента на първия тур, а на Драхош 21,5 на сто.\r\n\tНа първия тур има още седмина кандидати, които може да всеят объркване. Сред тях е бившият премиер Мирек Тополанек, чието правителство падна от власт през март 2009 г., докато страната беше ротационен председател на Съвета на ЕС. Михал Хорачек, предприемач и автор на текстове за песни, спечелил състояние чрез компания за залози, и бившият президент на автомобилните заводи \"Шкода\" Вратислав Кулханек също са кандидати.\r\n\tИзборите имат значение и за Европа. Земан се обръща повече на изток, отколкото на запад, през последните години, казва политологът Иржи Пехе. Най-скорошната му среща с руския президент Владимир Путин бе през ноември в Сочи. Ако бъде преизбран, Земан ще направи мощен екип с премиера Андрей Бабиш - популист, който през декември миналата години пое властта и нееднократно е критикувал германския канцлер Ангела Меркел за благосклонността й към бежанците.\r\n\tВ рождественското си послание Земан повтори своите критики към ЕС, че не е съумял да опази външните си граници. \"Убеден съм, че концепцията за миграционните квоти ще свърши на бунището на историята\", каза той, обръщайки се по телевизията към нацията. \"Никой няма право да ни диктува кого да допускаме на наша територия\", заяви чешкият президент.\r\n\tГлавният му съперник Драхош също се изказва срещу квотите за бежанци като \"съвсем неправилна идея и лоша стратегия\" от страна на ЕС. Но за разлика от действащият президент той е твърдо против произвеждането на референдум за членството на Чехия в съюза, а подкрепя и въвеждането на еврото, въпреки че наскоро анкета установи, че 85,2 на сто от чехите са против приемането на единната валута.\r\n\tДържавният глава на Чехия има до голяма степен представителни функции и не разполага с политическа власт. Наблюдатели обаче смятат, че президентът, чийто портрет виси във всяка класна стая, оказва голямо влияние върху общественото мнение. \"Президентът е смятан по-скоро за монарх\", казва Пехе. \"Предполага се, че той е не само представител, но и задава тона в дебатите по обществени въпроси\", добавя той пред ДПА.\r\n\tДрахош даде знак, че осъзнава колко много чехи биха предпочели човек от народа за държавен глава вместо учен, откъснат от живота. \"Ще каня от време на време на по бира важни политици\", каза той.", "date": "2018.01.09", "title": "Самоуверен популист и приветлив учен водят преди президентските избори в Чехия"}
{"url": "http://www.mediapool.bg/pochivka-za-bremennite-i-bezplaten-transport-v-skopie-zaradi-smoga-news274048.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроблеми с мръсния въздух има и в съседна Македония. Въпреки че там допустимите прагове за концентрация на фини прахови частици са доста по-високи от европейските - 200 микрограма на куб. метър при 50 микрограма в Европейския съюз, през последните дни съдържанието на прах е по-високо.\r\n\tЗа разлика от София в Скопие има план за действие в такива ситуации, в който са разписани конкретни мерки. Те влизат в сила, когато средноденонощната концентрация на прах надмине националния предел в рамките на 48 часа в най-малко 2 станции.\r\n\tМерките включват временно освобождаване от работа на бременните, служителите над 60-годишна възраст, както и тези с хронична астма, преживян инфаркт или мозъчен инсулт независимо от възрастта. На открито може да се работи само 6 часа - от 11 часа до 17 часа. Забранени са спортните и други мероприятия на открито, както и транзитното преминаване на камиони през града.\r\n\tОграничения има и за часовете по кормуване на бъдещите шофьори. те може да са само в периода от 9:30 до 14:30 и след 18:00 ч..\r\n\tДокато в София се говори за по-евтин градски транспорт, в Скопие той вече е безплатен при прекомерно и продължително замърсяване. При това превозните средства на обществения транспорт трябва да се движат по-често, за да поемат увеличения брой пътници. Тази мярка ще е в сила, докато състоянието на въздуха не се подобри.\r\n\tСред мерките за по-чист въздух е редовното почистване на улиците, засиленият контрол при строителството и върху пунктовете за смяна на масла от колите, тъй като отработеното масло също се ползва за отопление. Според правилата при замърсяване гумите на камионите и строителната техника трябва да се мият по-често, за да не цапат улиците с кал, която после се превръща в прах. Освен това техниката, нужна за строежите, трябва да е на обектите до 7 часа сутринта.\r\n\tРестрикции има и за държавните ведомства - те трябва да ограничат наполовина използването на служебни коли.\r\n\tМерки срещу смога се взимат и в Гърция, където стойностите прехвърлят европейската норма от години. Сред тях е ограничаване на трафика в центъра според номера на автомобила. Колите с четни номера могат за влизат по централните улици само на четни дати, а тези с нечетни номера - на нечетни дати.", "date": "2018.01.09", "title": "Почивка за бременните и безплатен транспорт в Скопие заради смога"}
{"url": "http://www.mediapool.bg/samo-za-3-sedmitsi-yaponski-astronavt-porasnal-v-kosmosa-s-9-santimetra-news274049.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонският астронавт Норишиге Канаи пораснал с 9 сантиметра по време на 3-седмичния си престой в космоса на борда на Международната космическа станция /МКС/, съобщава ТАСС.\r\n\tКанаи написал в Туитър: \"Днес имам важно съобщение. Проведох медицински прегледи на МКС и се оказа, че моят ръст се е увеличил с 9 сантиметра. Издължил съм се и то само за три седмици\", отбелязва астронавтът.\r\n\tДори когато бил в училище в средните класове Норишиге не бил пораствал толкова много. Сега Канаи се притеснявал как ще се побере с новия си ръст на кораба \"Союз\" при връщането му на Земята.\r\n\tЯпонското космическо ведомство припомни, че поради липса на гравитация в космоса, ръстът на човека се увеличава с 1-2 сантиметра. Но досега не било наблюдавано издължаване с 9 сантиметра.\r\n\tНа 19 декември миналата година с пилотирания кораб \"Союз\" на борда на МКС пристигнаха руснакът Антон Шкаплеров, американецът Скот Тингъл и японецът Норишиге Канаи. По план този екипаж ще работи в орбита около четири месеца.", "date": "2018.01.09", "title": "Само за 3 седмици японски астронавт пораснал в космоса с 9 сантиметра"}
{"url": "http://www.mediapool.bg/filmat-formata-na-vodata-vodi-po-nominatsii-za-nagradite-bafta-news274050.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Формата на водата\" на мексиканеца Гийермо дел Торо получи 12 номинации за наградите БАФТА на Британската академия за кино и телевизия, сред които за най-добър филм и режисьор, съобщават Асошиейтед прес и Би Би Си. С по девет номинации за отличията, смятани за британския еквивалент на наградите \"Оскар\", са филмите \"Три билборда извън града\" и \"Най-мрачният час\".\r\n\tВ категорията за най-добър филм освен \"Формата на водата\" са номинирани \"Три билборда извън града\", \"Най-мрачният час\", \"Дюнкерк\" и \"Призови ме с твоето име\".\r\n\tПризът за най-добър режисьор с Гийермо дел Торо за \"Формата на водата\" ще си оспорват Дени Вилньов за \"Блейд Рънър 2049\", Лука Гуаданино за \"Призови ме с твоето име\", Кристофър Нолан за \"Дюнкерк\" и Мартин Макдона за \"Три билборда извън града\".\r\n\tС номинации за най-добра актриса са Анет Бенинг за \"Филмовите звезди не умират в Ливърпул\", Франсис Макдорманд за \"Три билборда извън града\", Марго Роби за \"Аз, Тоня\", Сали Хокинс за \"Формата на водата\" и Сирша Ронан за \"Лейди Бърд\".\r\n\tНосителят на приза за най-добър актьор ще бъде избран измежду Даниъл Дей-Луис за \"Призрачна нишка\", Гари Олдман за \"Най-мрачният час\", Даниел Калуя за \"Бягай!\", Джейми Бел за \"Филмовите звезди не умират в Ливърпул\" и Тимъти Шаламе за \"Призови ме с твоето име\".\n\n\r\n\tНоминираните в категорията за най-добър чуждоезичен филм продукции са \"Тя\", \"Първо убиха баща ми\", \"Слугинята\" (\"The Handmaiden\"), \"Без любов\" (\"Нелюбов\") и \"Търговският пътник\".\r\n\t\"Тайната на Коко\", \"Да обичаш Винсент\" и \"Животът ми като Тиквичка\" ще се съревновават за наградата за най-добра анимация.\r\n\tПредварително бяха обявени претендентите за приза \"Изгряваща звезда\" - единственото отличие на Британската академия за кино и телевизия, носителят на което се определя от публиката. Наградата се присъжда на обещаващи млади таланти, които не е задължително да са дебютанти в киното. Номинираните тази година са Даниел Калуя, Тимъти Шаламе, Джош О'Конър, Флорънс Пю и Теса Томпсън.\r\n\tНаградите БАФТА ще бъдат раздадени на церемония в \"Роял Албърт хол\" в Лондон на 18 февруари, две седмици преди \"Оскар\"-ите. Водеща на наградното шоу ще бъде Джоана Лъмли, която замени дългогодишния домакин Стивън Фрай.", "date": "2018.01.09", "title": "Филмът \"Формата на водата\" води по номинации за наградите БАФТА"}
{"url": "http://www.mediapool.bg/rakovodstvoto-na-bolnitsata-v-lovech-napusna-zaradi-lipsa-na-dialog-s-mz-news274051.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБолницата в Ловеч остава без ръководство след като председателят на съвета на директорите Даниела Коларова е депозирала своята оставка. По думите й от постовете си се оттеглят и останалите членове на ръководството.\r\n\t“Целият борд е в оставка. Мотивите са ми, че няма приемственост в политиката и стратегията на стария екип от Министерството на здравеопазването и новия. Аз няма как да работя с този екип, още повече се наложи една политика на изолация - аз бях изолирана от новия екип и в тази връзка няма смисъл да продължава някаква такава агония“, каза Коларова, цитирана от БНР.\r\n\tВ сряда ръководството ще проведе заседание в присъствието на зам.-министъра на здравеопазването Жени Начева. Тя ще представи новия прокурист на болницата.", "date": "2018.01.09", "title": "Ръководството на болницата в Ловеч напусна заради липса на диалог с МЗ"}
{"url": "http://www.mediapool.bg/snegat-v-sahara-e-svidetelstvo-za-globalno-zatoplyane-news274052.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗачестилите снеговалежи в пустинята Сахара са признак за глобално затопляне, както топлата зима в Русия, студовете в САЩ и наводненията в Европа. Това заяви ръководителят на Хидрометеорологичния център на Русия Вадим Вилфанд, цитиран от ТАСС и БТА.\r\n\tНа 7 януари в Сахара, в района на град Айн Сефра в северната част на Алжир падна сняг. Снежната покривка достигна дебелина около 40 см. Привечер снегът се стопи. Една година по-рано, през декеври 2016 г. сняг за пръв път падна в същия район от 1979 г..\r\n\t\"Тези екстремни събития - снеговалежи в Сахара, рязко и продължително застудяване в Северна Америка, много топло време в европейската част на Русия, дъждове, довели до наводнения в редица страни в Западна Европа, зачестяват. Зачестяването им е следствие от глобалното затопляне. Не става въпрос само за мое виждане, а за мнението на редица учени от Междуправителствената експертна група по изменение на климата\", отбеляза Вилфанд.\r\n\tТой допълни, че необичайни снеговалежи имало също в Египет и Близкия изток, макар да се регистрират веднъж на всеки 15-20 години.\r\n\tВилфанд поясни, че вниманието на учените било привлечено от повторяемостта на подобни събития, а не от необичайността им.", "date": "2018.01.09", "title": "Снегът в Сахара е свидетелство за глобално затопляне"}
{"url": "http://www.mediapool.bg/mazh-e-zadarzhan-za-zhestokoto-ubiystvo-na-saprugata-si-v-silistrensko-news274053.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъзрастен мъж е задържан по подозрения, че е убил по особено жесток начин съпругата си, съобщи във вторник говорителят на силистренската прокуратура Ивелин Чефалонов.\r\n\tПрестъплението е било извършено в дома на семейството в село Окорш, като сигнал за него е подаден в понеделник от бхлизки на жертвата.\r\n\t67-годишната Айшегюл С. е била бита с нагорещен котлон, уточняват разследващите. 69-годишният ѝ съпруг Джибраим С. е задържан за 72 часа, като предстои прокуратурата да посика от съда постоянния му арест.\r\n\tАко вината му бъде призната от съда, той може да получи лишаване от свобода за 15-20 години или доживотен затвор.\r\n\tСпоред информация на съседи на семейството, мъжът имал психични проблеми и често е предизвиквал скандали, за което жената е подавала сигнали в кметството. Тя е убита след пореден скандал, причината за който все още е неизвестна, уточниха от прокуратурата.\n\n\r\n\tТепърва назначените експертизи ще доказват психичното състоянието на мъжа, както и дали е употребил алкохол в деня на убийството.", "date": "2018.01.09", "title": "Мъж е задържан за жестокото убийство на съпругата си в Силистренско"}
{"url": "http://www.mediapool.bg/turski-uchen-tvardi-che-noi-e-izpolzval-mobilen-telefon-po-vreme-na-potopa-news274054.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурски учен твърди, че по времето на потопа, описан в свещените книги на три религии, Ной е използвал мобилен телефон, а корабът му е работел с ядрена енергия, пише , цитиран от БТА във вторник.\r\n\tЯвуз Йорнек, преподавател във факултета по морски науки на Истанбулския университет, изложи тезата си пред турската държавна телевизия ТРТ 1.\r\n\tПо думите му малко преди потопа, за който се разказва както в Стария завет, така и в Корана, Ной е разговарял със сина си по клетъчен телефон.\r\n\t\"Имало е вълни, високи 300-400 метра, а синът му е бил на километри разстояние. В Корана пише, че Ной е разговарял със сина си. Но как е могло двамата да разговарят? Дали е било чудо? Би могло. Ние обаче мислим, че той е говорил със сина си по клетъчен телефон\", каза ученият.\r\n\tСпоред Йорнек също така Ной, смятан за пророк от мюсюлманите, сам е построил от стоманени плоскости ковчега, който при това използвал ядрена енергия. Той уточни, че говори като учен.\n\n\r\n\tНой е почитан едновременно от юдаизма, християнството и исляма.\r\n\tУчени и авантюристи от години издирват Ноевия ковчег, с който Ной спасява семейството си и много двойки животни от бедствието, с което Бог наказва човечеството.\r\n\tНешънъл джиографик излъчи преди години филм, в който група изследователи твърдят, че са намерили останките на ковчега в планината Арарат (Агръ), Източна Турция.", "date": "2018.01.09", "title": "Турски учен твърди, че Ной е използвал мобилен телефон по време на потопа"}
{"url": "http://www.mediapool.bg/erdogan-obvini-tsru-i-fbr-v-sadruzhie-s-mrezhata-gyulen-sreshtu-turtsiya-news274055.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган окачестви като \"опит за политически преврат\" процес, воден срещу турски банкер в САЩ, предаде Ройтерс.\r\n\tЖури в американски федерален съд осъди миналата седмица бившия заместник-директор на турската държавна банка Халкбанк Мехмет Хакан Атила по обвинения, че е помогнал на Иран да заобиколи американските санкции.\r\n\tЕрдоган, който говори в парламента пред членове на неговата управляваща Партия на справедливостта и развитието (ПСР), заяви, че ЦРУ, ФБР и мрежата на Фетхуллах Гюлен заедно използват процеса, за да подрият репутацията на Анкара.\r\n\tСпоред турските власти мрежата на Гюлен стои зад опита за преврат в Турция през юли 2016 г.", "date": "2018.01.09", "title": "Ердоган обвини ЦРУ и ФБР в съдружие с мрежата Гюлен срещу Турция"}
{"url": "http://www.mediapool.bg/zhegata-v-avstraliya-prichini-smartta-na-stotitsi-prilepi-news274056.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСтотици прилепи, наричани летящи лисици, са умрели заради адската жега в Австралия в последните дни, а собственичка на малко куче бе глобена заради това, че оставила животното в жегата, затворено в кола пред търговски център, предаде ББС във вторник.\r\n\t \r\n\t\r\n\t \r\n\tВ неделя Сидни преживя  насам с температура от 47.8 градуса, като жегата продължава. От нея страдат не само хората, но и животните.\r\n\t \r\n\tПрилепи, опосуми и птици са сред дивите животни, на които се наложило спасители да оказват помощ в жегата.\r\n\t \n\n\r\n\t\r\n\t \r\n\tЖена оставила седемседмично кученце в автомобила си, докато пазарувала в търговски център във Виктория. Полицаи разбили стъклото на колата, където температурата била 65 градуса, и преместила животинчето в техния климатизиран автомобил и му дали вода. 28-годишната му собственичка била глобена за жестоко отношение към животното.\r\n\t \r\n\t\r\n\t \r\n\tВ западната част на страната колония от летящи лисици била засегната от жегата и прилепите получили топлинен удар. Стотици от тях умрели, но 120 малки на животинчетата били спасени като им била дадена вода и после били върнати на техните майки.\r\n\t \r\n\t\"Също като човешките бебета те са много уязвими, когато са малки\", заяви Кристи Харис, офис мениджър на включила се в спасителните акции организация Wires, която редовно помага на диви животни, страдащи от жегата в Австралия.\r\n\t \r\n\tОказана е била помощ и на опосуми с изгорени от нагорещените пътища и покриви лапи, както и на дехидратирани птици.", "date": "2018.01.09", "title": "Жегата в Австралия причини смъртта на стотици прилепи"}
{"url": "http://www.mediapool.bg/velikobritaniya-zabranyava-mikrogranulite-v-kozmetikata-news274057.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското правителство обяви забрана върху използването на пластмасови микрогранули в козметични и миещи препарати в сила от вторник, предаде ДПА.\r\n\tНа производителите на козметика и продукти за лична хигиена е забранено да използват малките частици в препарати за почистване на лице, зъбни пасти, душ гелове и други, посочи министърът на околната среда Тереза Кофи.\r\n\tСветовните морета и океани са сред най-ценните ни природни ресурси и съм решена да действаме сега, за да се преборим с пластмасата, която унищожава безценната морска флора и фауна, посочи Кофи.\r\n\tИзползването на пластмасови микрогранули е напълно ненужно, когато на разположение са толкова много природни алтернативи, отбеляза министърът.\r\n\tГрупи за защита на околната среда приветстваха забраната.\n\n\r\n\tТова е нещо, за което водихме кампании и се радваме да видим, че то влиза в сила, обяви британският клон на \"Грийнпийс\".\r\n\tВеликобритания въведе най-силната и всеобхватна забрана на микрогранулите макар много продукти все пак да остават извън обхвата й, според Сю Кинзи от Дружеството за опазване на морето.\r\n\tСледващата стъпка е да се обмисли разширяване на забраната до повече продукти като слънцезащитни кремове и грим, допълва тя.\r\n\tМикрогранулите обикновено са твърде малки, за да бъдат уловени от филтрите при пречистването на отпадните води и лесно биват поглъщани от морски животни.\r\n\tСамо от едно къпане в морето могат да попаднат 100 000 микрогранули, докато черупките на шест стриди могат да съдържат до 50 микрогранули, посочи британски депутат, председателствал парламентарно проучване.", "date": "2018.01.09", "title": "Великобритания забранява микрогранулите в козметиката"}
{"url": "http://www.mediapool.bg/nai-golyamoto-kazino-v-evropa-shte-bade-otkrito-v-kipar-news274059.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКипър ще се сдобие с един от най-големите казино-комплекси в Европа, от който се очаква годишно в икономиката да се вливат 838 милиона долара, считано от 2022 г., т.е. от втората година на експлоатацията на обекта, предаде Асошиейтед прес, позовавайки се на кипърския президент.\r\n\tПо думите на Никос Анастасиадис тази сума представлява около 4 на сто от икономиката на страната.\r\n\t\"Целта на нашето правителство е създаването на цялостен казино-комплекс, който ще бъде връх в Европа и един от най-добрите в цял свят\", каза Анастасиадис на представянето на комплекса на стойност 658 милиона долара.\r\n\tОчаква се \"Сити ъв дриймс Медитърейниън казино ризорт\" да създаде около 4000 работни места в строителството и да назначи постоянен персонал от 2500 служители. Прогнозата е, че той ще привлича допълнително около 300 хиляди туристи годишно от Европа и други места.\r\n\tКомплексът ще бъде построен от консорциум на Мелко ризортс енд ентъртейнмънт и Сайпръс Фасури. Според Мелко това ще е най-големият по рода си казино-комплекс в цяла Европа. Той ще включва 136 игрални маси и 1200 игрални машини, петзвезден хотел с 500 стаи, 11 ресторанта и кафенета и експо център. Ще може да бъде посещаван само от лица над 21 години.", "date": "2018.01.09", "title": "Най-голямото казино в Европа ще бъде открито в Кипър"}
{"url": "http://www.mediapool.bg/italiya-otchita-rekordna-zaetost-news274060.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 23,2 милиона италианци са имали работа през ноември, което е най-високата стойност от началото на статистиката през 1977 година, съобщи във вторник националната статистическа служба, цитирана от ДПА.\r\n\tЗаетостта е нараснала с 0,3 на сто спрямо октомври и с 1,5 на сто на годишна основа, докато безработицата се е понижила до 11 на сто - най-ниското равнище от септември 2012 година.\r\n\tВ допълнение младежката безработица е намаляла до 32,7 на сто, което също е петгодишен минимум.\r\n\tПремиерът Паоло Джентилони приветства данните като потвърждаващи правилността на трудовите и икономически реформи, въведени от управляващата Демократическа партия.\r\n\tНякои политически партии правят щедри предизборни обещания, включително за големи данъчни намаления и нови социални субсидии, преди парламентарните избори на 4 март.\n\n\r\n\tДори демократите, начело с предишния премиер Матео Ренци, се опитват да спрат срива в електоралната си подкрепа с популистки обещания.\r\n\tОпозиционното Движение \"Пет звезди\" заяви, че публикуваните днес данни дават малко поводи за празнуване, тъй като повечето новосъздадени работни места са с временен характер.", "date": "2018.01.09", "title": "Италия отчита рекордна заетост"}
{"url": "http://www.mediapool.bg/germaniya-obyavi-chervena-trevoga-sled-novi-sluchai-na-chuma-po-svinete-v-polsha-i-chehiya-news274061.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания обяви червена степен на тревога след съобщения за нови случаи на Африканска чума по свинете (АЧС) в съседните Полша и Чехия, които засилиха опасността смъртоносната болест да прекоси границата, предаде ДПА.\r\n\tИма специфична опасност хора да пренесат заразата през границата, предупреди говорителка на германския институт \"Фридрих Льофлер\", който се занимава с ветеринарни изследвания.\r\n\tИзточник на силен риск са хранителните отпадъци, събирани за разграждане от обекти по магистралите, посочи тя.\r\n\tБолестта тръгна от Грузия и Русия, премина източната граница на ЕС и в момента засяга шест европейски страни.\r\n\tАЧС не е опасна за хората, но почти винаги е смъртоносна за засегнатите прасета и диви свине, а за нея няма ваксина. Сериозна епидемия може да доведе до тежки финансови загуби за свинефермите.\n\n\r\n\tВ Полша са открити 279 нови случая между края на ноември миналата година и началото на януари и сега болестта изглежда се е разпространила западно от столицата Варшава, посочва институтът.\r\n\tВ Чехия е съобщено за 25 нови случая, концентрирани край границата със Словакия.\r\n\tМиналата година са регистрирани 248 случая на АЧС при домашни прасета и 3859 при диви свине в балтийските страни, Украйна, Румъния, Полша и Чехия, припомнят експертите, допълвайки, че няма сигнали за приключване на епидемията.", "date": "2018.01.09", "title": "Германия обяви червена тревога след нови случаи на чума по свинете в Полша и Чехия"}
{"url": "http://www.mediapool.bg/evakuatsiya-na-magazin-na-epal-v-tsyurih-zaradi-pregryala-bateriya-na-aifon-news274062.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрегряване на батерията на айФон (iPhone) нарани сервизен служител в магазин на Епъл (Apple) в Цюрих и наложи около 50 души да бъдат евакуирани заради дима, предаде Ройтерс.\r\n\tИнцидентът станал, когато служителят извадил батерията на смартфона, която прегряла и леко изгорила ръката му, съобщи швейцарската полиция.\r\n\tИзвил се малък стълб дим, заради който около 50 клиенти и служителите трябвало да напуснат магазина.\r\n\tПерсоналът реагирал правилно, разпръсквайки кварцов пясък върху прегрялата батерия, така че димът да бъде овладян и изведен от вентилационната система, допълни полицията.\r\n\tСедем души са получили медицинска помощ, но не е било необходимо хоспитализирането им.", "date": "2018.01.09", "title": "Евакуация на магазин на Епъл в Цюрих заради прегряла батерия на айФон"}
{"url": "http://www.mediapool.bg/intelektat-e-po-seksapilen-za-nyakoi-otkolkoto-vanshnostta-news274063.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчени от Университета на Западна Австралия са изяснили, че почти всеки десети човек е сапиосексуален (смята високия интелект за сексапилен). Външността и характерът привличат тези хора много по-малко. Мъжете, не по-малко от жените, са сапиосексуални. Според участниците в изследването идеалното IQ на партньора е 120, съобщава изданието \"Дейли Мейл\".\r\n\tСпециалистите са изучили предпочитанията на 383 души на възраст от 18 до 35 години. За повечето интелектът не се оказал сексуално привлекателен. Част от хората обаче били очаровани от интелекта. На първо място в списъка на чертите на потенциалния партньор били поставени добротата и разбирането. След тях – високият интелект.\r\n\tТретото място било отредено на способността да предизвикваш интерес, а четвъртото – лек характер. Малко повече от 8% от доброволците се оказали сапиосексуални. Но прекалено високият интелект не ги привличал. Идеалният бил с IQ 120. Стойност над 135 се смятал за прекалено висок.", "date": "2018.01.09", "title": "Интелектът е по-сексапилен за някои, отколкото външността"}
{"url": "http://www.mediapool.bg/posledno-parvoklasen-pat-vmesto-magistrala-do-kalotina-news274064.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВместо магистрала, първокласен път ще бъде изграден от София до граничния пункт \"Калотина\". Досега се твърдеше, че ще се строи магистрала, но от съобщението на пътната агенция става ясно, че все пак пътят няма да бъде с магистрални габарити, а  ще има аварийна лента.\r\n\tОт другата страна на границата сърбите вече построиха магистралата до Ниш, а от там е готова до Белград. На практика единствено българският участък от около 50 км не е с магистрални габарити от международния път, свързващ Лондон с Анкара, а от там стигащ до Калкута.\r\n\tЗа изграждането на първите 15 км от границата до пътния възел Драгоман кандидатите са 12.Офертите за следващия участък до Сливница ще бъдат изтеглени в сряда.\r\n\tВ надпреварата участват всички големи български строителни компании. Чуждите участници са само двама обединения, начело с австрийската \"Щрабаг\" и италианската \"Гранди Лавори\". Това стана ясно при отварянето на офертите, обявено от Агенция \"Пътна инфраструктура\" във вторник.\r\n\t\r\n\tОбществената поръчка е за строителство на 14.5 км магистрала от граничният пункт \"Калотина\" до пътния възел \"Драгоман\". Индикативната стойност на обекта е 141.6 млн. лв. без ДДС. Част от средствата са осигурени от механизма \"Свързана Европа\".\r\n\tКандидатите по реда на отварянето на офертите са:\r\n\t1. ДЗЗД \"Виа Милитарис Баланстра“, с участници \"Автомагистрали Черно Море\" АД и \"Автомагистрали Хемус\"АД\r\n\t2. \"Инжстройинженеринг\" ЕООД\r\n\t3. \"ГБС-Инфраструктурно строителство\" АД\r\n\t4. \"Хидро-вод строй\" ДЗЗД, в което влизат \"Хидрострой\" АД и \"Водстрой 98\" АД\r\n\t5. Обединение \"Калотина 2017\" с участници \"Гранди Лавори Финкосит\" СПА и \"Х.С.С.\" ЕООД;\r\n\t6. \"СТРАБАГ БПА\" ДЗЗД, в което участват \"Щрабаг\" ЕАД, \"Страбаг\" Сп. з.о.о. Полша и\n\n\r\n\t\"Битумина ГмбХ-България\" ЕООД\r\n\t7. Обединение \"Калотина - София\" с участници \"Джи Пи Груп\" АД, \"Контратас Иглесиас\" АД, и \"Трансконсулт-22\" ООД\r\n\t8. Обединение \"Геопът Изток\", в което участват \"Пътстрой 92\" АД и \"Геострой\" АД\r\n\t9. \"ИСА 2000\" ЕООД\r\n\t10. Сдружение \"Калотина I“ ДЗЗД, с участници \"ПСТ Груп\" ЕАД и \"Аква модул\" АД\r\n\t11. ДЗЗД \"АПВ Калотина СОП 1\", в което са \"Пътища Пловдив\" АД, \"Агромах\" ЕООД, \"Водно строителство – Благоевград\" АД\r\n\t12. \"Трейс Груп Холд\" АД\r\n\tПроектът предвижда уширение на съществуващия път, а в отделни участъци ще бъдат подобрени геометричните му елементи.\r\n\tОтсечката с дължина от 14.5 км ще бъде с по две ленти за движение в посока и лента за аварийно спиране.\r\n\tПри км 12+520 ще бъде изграден вход-изход от първокласния път към интермодален терминал Драгоман.\r\n\tЩе бъдат построени 10 големи съоръжения, две от които са при пътните възли \"Калотина\" и \"Драгоман\".\r\n\tСрокът за изпълнение на поръчката е 852 календарни дни.\r\n\t\r\n\tВ сряда ще бъдат отворени офертите в обществената поръчка за изпълнител на следващия участък от Драгоман до Сливница, който е с дължина близо 17 км. Неговата индикативна стойност е 117 млн. лв. без ДДС. Финансирането е от републиканския бюджет.\r\n\tПроектът предвижда уширение на съществуващия път до габарит 27 м, с което двулентовият първокласен път ще стане четирилентов.\r\n\tВ отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.", "date": "2018.01.09", "title": "Последно – първокласен път вместо магистрала до Калотина"}
