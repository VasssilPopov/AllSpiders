{"url": "http://www.mediapool.bg/makron-evropa-ne-mozhe-vechno-da-izchakva-news279007.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрограмната реч на френския президент Еманюел Макрон в четвъртък в германския град Аахен, където той бе удостоен с награда \"Карл Велики\" заради своята \"визия за нова Европа\", вчера бе широко отразена в българските медии.\r\n\t \r\n\tВ речта си Макрон призова Европа да се обедини в днешния все по-сложен свят и пред едностранните действия на САЩ по въпроси като климата и иранското ядрено споразумение.\r\n\t \r\n\tВ частта от речта, посветена на реформите, от които според него има нужда Европейският съюз, Макрон спомена и името на българския премиер Бойко Борисов, което се превърна в  на информациите в българските медии.\n\n\r\n\t \r\n\tЗаради този интерес в петък от френското посолство у нас разпространиха пълен превод на тази част от от изказването на Макрон. Ето какво гласи тя:", "date": "2018.05.11", "title": "Макрон: Европа не може вечно да изчаква"}
{"url": "http://www.mediapool.bg/profesionalisti-razkazvat-na-uchenitsi-kakvo-rabotyat-news279006.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрофесионалисти от различни области ще разказват за професиите си на ученици от шестите и седмите класове на различни училища в страната. Целта е това да помогне за кариерното ориентиране на децата и да ги накара да направят осъзнат избор при продължаване на образованието си в гимназията.\r\n\tИнициативата е на комисията по образованието и науката към парламента и на Съвета на жените в бизнеса. Програмата за кариерно ориентиране започна в петък в столичното 23-о училище. Там на учениците от шести клас гостуваха две дами, които работят като инженер-технолози в хранително вкусовата промишленост.\r\n\tКой измисля рецептите, как минава един ден работен ден, къде е по-интересно – в училище или на работа, имате ли униформи и коя е любимата ви част от деня, бяха само част от въпросите на учениците към гостите им. В края на урока по професия повечето от шестокласниците казаха, че са готови за кариера в областта на хранителната индустрия.\r\n\tЦелта на програмата е да представи пред децата различни професии чрез успешни млади хора от бизнеса, каза Милена Дамянова, председател на парламентарната комисия и основен инициатор на идеята. Програмата ще продължи в цялата страна и включването в нея за представянето на отделни професии от успели специалисти е изцяло на доброволен принцип. В часовете по представяне на дадена професия могат да се включат и родителите.", "date": "2018.05.11", "title": "Професионалисти разказват на ученици какво работят"}
{"url": "http://www.mediapool.bg/bsp-i-gerb-pak-se-schepkaha-dali-sa-si-alternativa-i-pishe-li-borisov-istoriya-news278991.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ традиционните петъчни парламентарни декларации БСП и ГЕРБ за пореден път опитаха да се представят като алтернатива една на друга. Социалистите този път решиха да покажат предимствата си с ″презентация″ пред депутатите. В отговор хората на Борисов в парламента пък обявиха, че той ″пише историята″. \r\n\tПърва думата взе лидерът на левицата Корнелия Нинова и използва екрана в пленарна зала, за да онагледи как по-добре щял да живее народът, ако мнозинството в Народното събрание беше подкрепило 31 законопроекта за \"различна политика\", внесени от левицата.\r\n\tНинова показа числа и картини с информация как с 500 млн. лв. можело да бъдат спасени от фалит общинските и държавните болници, как с 810 млн. лв. можело да бъдат осъвременени пенсиите на възрастните хора, които са подложени на геноцид; как можело да се дадат 8 млн. лева за \"културен чек\" на младите; как в търговските вериги можело да се продава само българска храна; как можело да се помогне на майки, докторанти, болни, бедни и др.\r\n\tСлед презентацията тя обяви, че ще развенчава митове, които ГЕРБ насаждали за БСП.  Първият, който реши да оборва, бе твърдението на управляващите, че социалистите са креслива опозиция. Като аргумент тя посочи именно внесените от партията й 31 законопроекта, които предлагали по-добър живот на народа. Друг мит, че БСП предлагала такива политики само в опозиция, се опровергавал от работата на правителствата на Сергей Станишев и Пламен Орешарски.\r\n\tТретият мит бил, че десните партии плащали дълговете на левите, които само харчели, и Нинова посочи, че в края на мандата на кабинета \"Станишев\" държавният дълг бил 9 млрд., а след 9 години управление на Бойко Борисов - 25 млрд.\r\n\t\"Кой как харчи? Ако бяха приети нашите политики, с 1.7 млрд. лева щяхме да помогнем на 3.5 млн. българи. Със 120 постановления кабинетът \"Борисов\" е раздал 1.9 млрд. лв. Знаете ли за какво\", каза Нинова. Тя обяви, че БСП оборва и четвъртия мит, че ГЕРБ няма алтернатива. Такава имало в предложенията на социалистите.\r\n\t\"Да дадем възможност за избор на народа си! Вярвам в разума и сърцето на българския народ, че ще поиска промяна на живота си и промяна за България\", каза още Нинова.\r\n\tЗа да я контрира, на трибуната излезе народният представител Георги Марков. \r\n\t\"Историята я пише ГЕРБ и Бойко Борисов. Казвате \"ГЕРБ ни зароби\". Защо не ни освободи президентът? Нали е главнокомандващ\", каза той. След като изброи Лукановата зима, епизоди от управлението на кабинетите \"Виденов\", \"Станишев\" и \"Орешарски\", той обяви, че тройната коалиция е родила ГЕРБ покрай \"порции, работи\". И допълни: \"Бойко от самотен играч стана любимец в ЕС и член на ЕНП.\"\r\n\tВеднага след това Марков изтъкна международните успехи на Борисов. ″Скъпи, Бойко! -  Меркел не казва така на всеки премиер\". \"Снощи гледах телевизия, Меркел му каза: Браво, Бойко! Кой френски президент е приел наш премиер и после е дошъл в България\" - с тези и други думи Георги Марков обяви международните успехи на Борисов, сред които - че успял да проведе среща между Европейския съюз и турския президент Реджеп Тайип Ердоган.\r\n\t\"ГЕРБ е отворена към БСП. ГЕРБ прелива от толерантност\", каза още Марков и призова за обединение и запазване на инерцията от европредседателството. Накрая завърши: \"Ние се гордеем с това правителство.\"", "date": "2018.05.11", "title": "БСП и ГЕРБ пак се счепкаха дали са си алтернатива и пише ли Борисов история"}
{"url": "http://www.mediapool.bg/nzok-proveryava-lechenieto-na-hepatit-v-tsyalata-strana-news278988.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната здравноосигурителна каса (НЗОК) проверява лечението със скъпо струващите безинтерферонови терапии за хепатит С в цялата страна. Причината е сигнал на една от фармацевтичните компании от април тази година, че внесените от нея опаковки са по-малко от платените от фонда на аптеките, съобщиха от здравната каса за Mediapool.\r\n\tЗаради сигнала касата е разпоредила проверка на всички терапии за хепатит С, не само на конкретната компания.\r\n\tПроверката обхваща периода от януари 2016 година до 15 април 2018, като районните каси са започнали вече да подават обратна информация на НЗОК, която тя трябва да обобщи, след което ще изнесе данни. Това не е първият подобен случай, при който фармацевтична компания се оплаква, че внесените от нея опаковки са по-малко от тези, които НЗОК е платила на аптеките. След подобен сигнал от друга компания преди три години бяха засечени случаи на хора, които изобщо не знаят, че са лекувани с въпросния медикамент.\r\n\tПроверката за разминаването във внесените и платените от касата опаковки идва на фона на разкритията от последните дни, че служители на районната здравна каса в Пловдив са  посредством схема с аптеки фантоми, злоупотребявайки с данните на реални пациенти. Цялата схема се крепи на пробойни в системата за контрол на касата, с които пловдивските й служители са били наясно и от които са се възползвали.\r\n\tОт НЗОК обаче не могат да коментират конкретни данни от разследването, включително информацията за слабости в софтуера на касата, които не позволяват извършването на адекватен контрол.\r\n\tСпоред фармацевтичната индустрия ощетена от тази схема е не само здравната каса, защото е възможно компаниите да са плащали отстъпки на фонда за въпросните фиктивни опаковки., коментира пред Mediapool Деян Денев, директор на Асоциацията на научноизследователските фармацевтични производители (ARPharM).\r\n\tПри терапиите за хепатит С компаниите връщат обратно като отстъпка в НЗОК около половината от стойността на медикамента.\r\n\tОт касата заявиха, че хипотетично компаниите биха могли да са ощетени от подобна схема, но в момента не са, защото докато трае проверката те не връщат отстъпки във фонда., коментира Денев.\r\n\tСпоред индустрията вместо да се говори постоянно за механизми за ограничаване достъпа на пациентите до иновативни медикаменти, какъвто беше опитът да се наложи мораториум за плащането им в края на миналата година, първото което трябва да се направи, е да се затворят пробойните.", "date": "2018.05.11", "title": "НЗОК проверява лечението на хепатит в цялата страна"}
{"url": "http://www.mediapool.bg/mnim-ohranitel-obra-hipermarket-v-montana-news278987.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХитър престъпник успя да открадне половин милион лева от оборота на хипермаркет \"Кауфланд\" в Монтана без нито един изстрел или заплаха, става ясно от съобщение на полицията в града.\r\n\tМежду 9 и 10 ч. сутринта в четвъртък мъж, облечен в униформа на инкасо фирмата, която обичайно обслужва търговския обект, влязъл и поискал седмичния оборот. 37-годишната служителка на магазина, която отговаря за касата, му предала чувалите с парите и той си тръгнал.\r\n\tЗа кражбата се разбрало час по-късно, когато пристигнали истинските служители от инкасото. МВР проверява записите на охранителните камери в магазина и около него. Подозренията са, че измамникът е имал съучастници, които са му помогнали при планирането и осъществяването на удара.", "date": "2018.05.11", "title": "Мним охранител обра хипермаркет в Монтана"}
{"url": "http://www.mediapool.bg/stanaha-izvestni-vsichki-26-finalisti-na-evroviziya-2018-news278997.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтанаха известни участниците от всички 26 страни, които ще се борят на финала на телевизионния песенен конкурс \"Евровизия 2018\" след вчерашния втори полуфинал, съобщи Асошиейтед прес.\r\n\t \r\n\tИзпълнителите от Сърбия, Молдова, Унгария, Украйна, Швеция, Австралия, Норвегия, Дания, Словения и Холандия спечелиха достатъчно гласове, за да достигнат големия финал.\r\n\tПоловината от гласовете бяха дадени от професионално жури, а другата половина от телевизионните зрители.\r\n\t \r\n\tНа първия полуфинал във вторник бяха избрани 10 финалисти, сред които и България. Пет страни и домакинът Португалия се класират автоматично за финала.\r\n\t \r\n\tОбщо 43 страни участват в популярното музикално ежегодно събитие, което се провежда за 63-ти път. Тазгодишното издание е в португалската столица Лисабон.\r\n\t \r\n\tОрганизаторите развалиха договора си с китайската телевизия \"Манго\" и тя не можа да излъчи вчерашното събитие, защото е цензурирала две от изпълненията от първия полуфинал.", "date": "2018.05.11", "title": "Станаха известни всички 26 финалисти на \"Евровизия 2018\""}
{"url": "http://www.mediapool.bg/nyama-da-ima-mesten-referendum-za-sadbata-na-drevnoto-selishte-po-struma-news278995.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинският съвет в Благоевград отхвърли предложението на инициативен комитет за провеждането на местен референдум в Благоевград, който да реши съдбата на откритото по бъдещото трасе на магистрала \"Струма\" древно селище. Това бе решено на извънредна сесия на общинарите в петък. Те отхвърлиха и идеята за свикване на гражданско общо събрание, на което да се чуе общественото мнение.\r\n\tТака съдбата на археологичните разкопки, датирани от ІІІ век и за които се предполага, че са на древното селище Скаптопара – предшественик на днешния Благоевград, ще бъде решена от правителството. То вече обяви, че е сформирана работна група с участието на археолози, които щели да имат последната дума за това дали руините да се консервират и експонират, а трасето на магистралата да бъде преместено, или най-значимите находки да се преместят в музея в Благоевград или на открито в близките до разкопките села Зелен дол и Покровник.\r\n\tГрадските съветници се обявиха за използването на находките като средство за привличане на туристи, но се разделиха по въпроса дали това да става с експонирането им на място, или чрез преместването им.\r\n\tВ крайна сметка надделяха страховете, че консервацията на руините и изместването на трасето на аутобана ще забави строежа и поставя под риск осигурените за него евросредства.\r\n\t\"Категоричен съм, че трябва да се вземе най-балансираното, най-разумното, най-отговорното решение, с което да се запазят находките и да продължи изграждането на автомагистрала \"Струма”. Никой не говори за конфронтация между двете неща, и двата обекта са важни за нас\", заяви кметът на Благоевград Атанас Камбитов, цитиран от Дарик радио.\r\n\t\"От една седмица чувам всякакви \"експертни” мнения, крайно време е всеки да си върши работата. Има назначена комисия, ще изчакаме експертите да си кажат мнението”, призова още Камбитов.\r\n\tСпоред него, решаването на този казус не е от компетенциите на местната власт.\r\n\t\"Явно общинските съветници  представляват интереси на друга община, на друга държава, на други граждани. Изумен съм, че не спират манипулациите, че ще се спрат еврофондовете и че ще спре строителството на магистралата\", коментира на свой ред Лазар Андреев, председател на Инициативния комитет за запазване на находките.\r\n\tТой обяви, че ще търси начин да се срещне с премиера Бойко Борисов, за да изложи още един път позицията на Инициативния комитет.\r\n\t\"Хората от един камък правят история, ние искаме от история да направим разхвърляни камъни по полето\", допълни Андреев.\r\n\tВносителят на проекта за местен референдум - съветникът Илко Стоянов, посочи, че е тъжно, че общинският съвет е отказал да гласува поне една от двете форми на пряка демокрация.", "date": "2018.05.11", "title": "Няма да има местен референдум за съдбата на древното селище по \"Струма\""}
{"url": "http://www.mediapool.bg/lotobiletite-van-ot-magazini-i-lavki-news278989.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛотобилетите, които масово се търкат у нас през последните години с надежда за \"лесни пари\", няма да могат да се продават в магазини, лавки и бензиностанции, а само в специализирани хазартни обекти. Това ще стане, ако бъде приет , внесен от депутати от \"Обединени патриоти\" по инициатива на вицепремиера Валери Симеонов.\r\n\tВ четвъртък Симеонов представи проекта си пред , които обещаха подкрепа.\r\n\tС текстовете на патриотите се  както и изплащането на печалби за хазартни игри в обекти без лиценз от Държавната комисия по хазарта.\r\n\tТова сериозно би ограничило сегашното масово разпространение на талони за участие в лото и лотарийните игри на компаниите с участието на Васил Божков \"Националната лотария\" и \"Лотария България\", защото те се разпространяват в най-разнообразни търговски обекти. Ако промяната се приеме, талоните ще могат да се продават  като например игрални зали или пунктове за приемане на залози, подобни на тези на \"Българския спортен тотализатор\" и \"Еврофутбол\".\r\n\t\"Практиката е показала, че част от хазартната дейност, каквато е изплащането на печалби и разпространението на талони, се извършва в обекти, които не са лицензирани и съществува , или паралелно счетоводство, каквото бе установено при търговията с горива\", гласят аргументите на патриотите.\r\n\tВторото ключово предложение на патриотите е . В момента има забрана само за пряката реклама, което не спира големите национални телевизии агресивно да рекламират игрите на щастието в най-гледаното телевизионно време. В резултат, \"Националната логария\" на Васил Божков се оказа  на телевизионния пазар у нас през 2017 г. с инвестирани за тази цел 23 млн. евро по данни на агенция \"Медия клуб\".\r\n\tЗатова Симеонов предлага , представляваща търговски съобщения, в които присъства наименование на хазартна игра или търговска марка на хазартна компания. Въпреки това в закона ще остане възможността по телевизията и радиото . Отпада възможността да се обявяват \"резултатите от игрите и спечелените печалби\".\r\n\t\"Законът за хазарта забранява само пряката реклама, но практиката е показала, че разрешеното обяваване на резултатите от игрите и спечелените от отделните участници печалби – сега разрешено от закона като непряка реклама, се е превърнало в . Рекламата чрез показване на печелившите участници съдържа изявления, че спечелената от хазарта сума ще помогне на участника да разреши личните си битови и финансови проблеми. По същество това е пряка реклама, която съдържа посланието към потребителите и внушението, че благодарение на организираната от търговеца хазартна игра, хазартът е средство за постигане на лично благополучие\", мотивират се патриотите.\r\n\tВносителите твърдят, че проектът им е , според които са допустими ограничения при осъществяването и рекламирането на хазартна дейност.\r\n\tВ края на април Държавната комисия по хазарта обяви  на рекламите на хазарт в програмите на бТВ и \"Нова телевизия\". Изводът бе, че с едно изключение – видеоклипа \"Шоколад\" на \"Националната лотария\",  в многобройните излъчвания на реклами на лото и лотарийни игри.\r\n\t ако бъдат приети предложените промени от вицепремиера Валери Симеонов\", коментира пред БНР Тихомир Безлов от Центъра за изследване на демокрацията.\n\n\r\n\t\"Трябва да се направи опит да има ограничения за хазартните залагания.  не смее директно да се конфронтира с лидерите на двете политически формации, а и самите лидери интуитивно виждат колко гигантски е станал проблемът, за да си позволят да избягат от темата\", обясни Безлов.\r\n\t\"И в двете големи парламентарни групи хазартното лоби със сигурност има влияние, но очакването ми беше, че на равнище председател на БСП, заместник-председател на ГЕРБ все пак не би трябвало да са постигнали някаква зависимост. Така че, чисто политически, според мен, вицепремиерът Симеонов успя да постави добре ситуацията, т.е. той избегна едно типично противопоставяне между формациите и успя да се договори за директна подкрепа\", посочи още експертът.\r\n\tБезлов съобщи, че  за последните години, като още преди 10 години е бил много голям. По думите му хазартът в момента е около 3% от БВП, което е огромно число за страна като България.", "date": "2018.05.11", "title": "Лотобилетите вън от магазини и лавки"}
{"url": "http://www.mediapool.bg/kitaiskite-vlasti-angazhirat-100-dushi-v-izdirvaneto-na-boyan-petrov-news278960.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайските власти са ангажирали 100 души в издирването на българския алпинист Боян Петров в подножието на хималайския връх Шиша Пангма.\r\n\tТова обяви в петък на извънредна пресконференция китайският посланик в София Джан Хайджоу.\r\n\tОколо 25-има от участниците в акцията са опитни спасители, които ще бъдат разпределени в общо 3 групи. Те ще бъдат ръководени от известен китайски алпинист. Първата група от 12-има спасители вече е тръгнала от Базовия лагер (5800 м) към Лагер 1 (6400 м).\r\n\tКакто е известна, предишната група, съставена от трима шерпи и трима спасители, която достигна Лагер 1, не откри там Боян Петров.\r\n\tПо думите на посланик Хайджоу, след като достигнат първия лагер, седмина от първата група ще се отправят към Лагер 2 (6800 м), а след това и към Лагер 3 (7300 м). Надеждите са българският алпинист да се намира именно във втория лагер.\r\n\t\"Знаете, че заради изключително суровото време в момента спасителите не могат да провеждат операции над 7300 м. На 11 май времето е облачно, има северозападен вятър със скорост 10-16 м/сек., а температурата е от минус 12 до минус 26 градуса. Утре на 12 май времето ще е облачно с кратковременни снеговалежи, северен вятър със скорост 12-26 м/сек. Температурата ще е между минус 12 и минус 25 градуса. Според прогнозата на 13 май може би ще има съвсем кратко време, когато ще е по-хубаво времето\", обясни китайският дипломат.\r\n\tИменно тогава китайските власти се надяват да могат да организират издирване под самия връх. Според посланика най-добрият начин за издирване в случая е с хората на място, а не толкова чрез хеликоптери.\r\n\t\"На 13 май, когато времето е малко по-добро, ще започнат спасителни операции и издирване от Лагер 3 на 7300 м нагоре към върха\", увери Джан Хайджоу.\r\n\tОт думите му стана ясно още, че два от ангажираните преди ден хеликоптери от Непал вече са пристигнали на около 25 км от Шиша Пангма и очакват благоприятни условия, за да могат да се включат в издирването на Петров. За съжаление силният вятър в петък не е позволил да излетят.\r\n\t\"Времето в района на издирвателната операция в момента е ветровито, с променлива облачност. Прогнозата е, че утре ще бъде по-благоприятно за работа на хеликоптерите. Те са били цял ден в едно селище, което е съвсем близо до района на Шиша Пангма. За съжаление, не са могли да излетят през деня и днес повече няма да правят опити за издирвателна операция по въздух, ще подновят опитите утре\", коментира пред БНР Деян Петков, който отговаря за логистиката на изкачването на Боян Петров.\r\n\tБългарският алпинист е в неизвестност от 3 май, когато за последно е забелязан да атакува Шиша Пангма. Той не е взел със себе си сателитен телефон, а палатката му бе открита празна в последния Лагер 3 пред осемхилядника.", "date": "2018.05.11", "title": "Китайските власти ангажират 100 души в издирването на Боян Петров"}
{"url": "http://www.mediapool.bg/nikolai-mladenov-obsadil-sas-sergei-lavrov-blizkoiztochniya-miren-protses-news278993.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на САЩ да признаят Ерусалим за столица на Израел и да преместят там американското посолство само задълбочава безизходицата в уреждането на палестинско-израелския конфликт, заяви руският външен министър Сергей Лавров на среща със специалния координатор на ООН по близкоизточния мирен процес Николай Младенов, съобщи ТАСС.\r\n\t \r\n\tЛавров изтъкна, че според Москва \"квартетът\" за Близкия изток - (Русия, САЩ, ООН, ЕС) трябва да има максимално активна роля, но за съжаление, засега \"това не се наблюдава\".\r\n\t \r\n\tНиколай Младенов посочи, че в ООН са загрижени от ситуацията, създадена от преместването на американското посолство и продължаващите във връзка с това протести в ивицата Газа.\n\n\r\n\t \r\n\tПървият руски дипломат подчерта, че паралелно се предприемат тревожни опити за промяна на конфигурацията на цялата геополитическа карта на Близкия изток и Северна Африка, така че палестинският проблем да бъде изтласкан на най-заден план.\r\n\t \r\n\tМладенов открои три проблема в палестинско-израелския конфликт: липсата на политически диалог, хуманитарната криза в сектора Газа и редовните сблъсъци между двете страни в конфликта.\r\n\t \r\n\t\"Липсата на политически процес, който би дал възможност на палестинците и израелците да се срещнат и да решат проблема в рамките на международно признати параметри, за да постигнат решение за две държави, е един от основните проблеми\", подчерта Младенов. \r\n\t \r\n\tСпециалният координатор допълни, че генералният секретар (на ООН Антониу Гутериш) е дал ясно да се разбере, че друг изход за установяване на мир между Израел и Палестина, освен създаване на две държави, не съществува\".", "date": "2018.05.11", "title": "Николай Младенов обсъдил със Сергей Лавров близкоизточния мирен процес"}
{"url": "http://www.mediapool.bg/reshenieto-na-tramp-za-iran-postavya-irakskite-lideri-pred-izpitanie-news278998.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на президента на САЩ Доналд Тръмп да изтегли страната от ядреното споразумение с Иран хвърли сянка над и без това напрегнатите избори в Ирак, където Техеран и Вашингтон се съревновават за влияние от свалянето на Саддам Хюсеин при водената от САЩ инвазия през 2003 година.\r\n\t \r\n\tПремахването на сунитската диктатура в Ирак разчисти пътя пред шиитското мнозинство, от което произхождат тримата водещи кандидати за премиерския пост, включително действащия премиер Хайдер ал Абади. Резултатът от утрешните избори е твърде неясен.\r\n\t \r\n\tКойто и да спечели, ще трябва да балансира интересите на Ирак - и необходимостта да намали зависимостта на изпитващата проблеми икономика от петрола - с тези на САЩ и Иран, чието засилващо се съперничество затруднява това.\r\n\t \r\n\tКакто Абади, така и главните му съперници - предшественикът му Нури ал Малики и новият кандидат Хади ал Амири, подкрепящ твърдата линия командир на милиция, която е начело на влиятелна паравоенна коалиция, съюзник на Иран - клонят силно към Техеран.\r\n\t \n\n\r\n\tСъс засилването на натиска на Тръмп над Иран, шиитските религиозни лидери в Техеран ще бъдат още по-решени да запазят влиянието си в Ирак.\r\n\t \r\n\tЗа Иран Ирак е най-важната арабска държава, дори повече от Сирия и Ливан, където Техеран също има политическо и военно влияние. Това е така, защото Иран и Ирак имат обща граница и Ирак е разположен в центъра на района на Персийския залив.\r\n\t \r\n\tПрез Ирак преминава и основният път, който Иран използва за доставка на оръжие и бойци в Сирия, където негови сили, редом със съюзнически иракски и ливански шиитски милиции, са разположени в подкрепа на президента Башар Асад.\r\n\t \r\n\tЕдно от опасенията на Ирак е за риска от сблъсъци между 5000-те военни на САЩ, разположени в страната, и шиитските паравоенни формирования, които по идея са под командването на Багдад, но отговарят пред иранския Корпус на гвардейците на Ислямската революция и пред иранския върховен лидер аятолах Али Хаменей.\r\n\t \r\n\t\"Иракчаните са много притеснени. Те не искат Ирак да стане нова сцена на война между Иран и САЩ\", заяви високопоставен западен дипломатически представител. \"Ако има война между Иран и САЩ, част от нея ще бъде тук\",\r\n\t \r\n\tСАЩ и Иран бяха открили общ враг в лицето на Ислямска държава, която в даден момент контролираше около една трета от Ирак, предимно от северната и западната част на страната.\r\n\tБързото й настъпление се дължеше до голяма степен на срива на иракската армия, отслабена от верските политики на правителството на Малики. Много иракчани смятат, че последвалото поражение на джихадистите се дължи на мъже като Амири и обучените от Иран милиции, а не на водените от САЩ коалиционни сили.\r\n\t \r\n\tКакто в Сирия, така и в Ирак Америка предоставяше преди всичко военновъздушни сили, разчитайки на кюрдски бойци на терен.Война чрез посредници\r\n\t \r\n\tНо макар че Иран смята Ирак за стратегически най-значимата арабска държава, някои експерти са на мнение, че Техеран ще се фокусира повече върху Израел и бойните полета на Сирия.\r\n\t \r\n\tКонфликтът в Сирия заплашва да въвлече и Израел. Едва няколко часа след изявлението на Тръмп за иранското ядрено споразумение, Израел нанесе въздушни удари по цели, които според него са свързани с Иран и Хизбула, които се приближават към неговите граници.\r\n\tПрез нощта ирански сили в Сирия са обстреляли постове на израелската армия по сирийската граница, съобщи Израел. Това доведе до един от най-тежките израелски удари в Сирия от началото на войната през 2011 година.\r\n\t \r\n\tИракското външно министерство нарече решението на Тръмп \"прибързано и необмислено\" и заяви, че изтеглянето на Вашингтон от ядреното споразумение \"е стъпка към ескалация, която няма да донесе нищо, освен разрушение и опустошението на войната\" на Близкия изток.\r\n\t \r\n\tВ най-лошия случай, казват дипломати в региона, Иран може да нападне свързани със САЩ обекти в Ирак, както направиха техните милиции през 2005 г., изстрелвайки ракети по посолството на САЩ в Багдад. Но Иран може да предпочете да не действа в Ирак и вместо това да използва Сирия.Иракската дилема\r\n\t \r\n\tВъпреки всичко, иракските шиитски лидери са изправени пред дилемата как да балансират политиката си между САЩ и Иран.\r\n\t \r\n\tНякои иракски лидери, включително Абади, заявяват, че искат да стоят далеч от американско-иранското съперничество.\r\n\t \r\n\tТе биха \"искали да последват модела на необвързаната политика, като са приятели на всички\", заяви друг западен дипломат.\r\n\t \r\n\tДруги, включително Амири, смятат, че най-важните отношения на Ирак са тези с Иран и че тази връзка трябва да бъде укрепена.\r\n\t \r\n\tЗа Ирак е важно и подобряването на отношенията със сунитската общност, макар че някои политици са притеснени от колебливите действия на Абади за сближаване със Саудитска Арабия, направени след десетилетия на изолация.\r\n\t \r\n\t\"Техният най-голям кошмар е да се събудят и да видят, че сунити или араби подкопават надмощието им и господството им в системата, както се случи с Даеш\", заяви вторият западен дипломат, визирайки настъплението на Ислямска държава през 2014 година.\r\n\t \r\n\t\"Напомня им се, че когато този кошмар се случи, Иран ще бъде тяхната последна опора ... когато беше обявен халифатът (на Ислямска държава), те (иранците) бяха първите, които им се притекоха на помощ, не САЩ и не който и да било друг\".\r\n\t \r\n\tИракските шиити не искат да бъдат контролирани от Иран, но действията, които Тръмп предрие тази седмица срещу Техеран, може да затруднят тази задача.\r\n\t \r\n\t\"След (решението на Тръмп), въпросът е как да прилагате балансирана политика, когато Иран ще използва иракското въздушно пространство, за да въоръжи милициите си в Сирия? Какво ще направят те?\", каза дипломатът.\r\n\t \r\n\tВместо Багдад, на Техеран може да отговорят влиятелни милиции, обучени, финансирани и въоръжени от Иран и водени от Амири. Иранският Корпус на гвардейците на Ислямската революция превърна шиитските милиции, които бяха в основата на Силите за народна мобилизация, в структура, която може да съперничи на иракската армия и сили за сигурност.\r\n\tКорпусът направи нещо подобно и с ливанското движение Хизбула, което помогна на Техеран да прилага военна сила в целия регион.", "date": "2018.05.11", "title": "Решението на Тръмп за Иран поставя иракските лидери пред изпитание"}
{"url": "http://www.mediapool.bg/razsledvasht-zhurnalist-e-prebit-pred-doma-si-v-cherven-bryag-news278973.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследващият журналист от Червен бряг Христо Гешов е бил пребит пред дома си в Червен бряг в четвъртък вечерта. Това става след серия негови разкрития за обръчите от фирми, свързани с общинарите в града.\r\n\tЗа инцидента съобщи журналистът в профила си във Фейсбук. Гешов благодари на полицейския екип за бързата реакция и на центъра за спешна помощ в града.\r\n\tОт Районното управление в Червен бряг потвърдиха за случая, но отказаха подробности, защото нямали право да дават информация. Mediapool не успя да се свърже с говорителя на Областната дирекция на МВР в Плевен Мариана Цветкова. Случаят не фигурира в информационния бюлетин на МВР и не е ясно дали полицията не го прикрива.\r\n\tХристо Гешов е внесъл жалба за нападението в прокуратурата и в полицията.\r\n\tФизическата саморазправа с журналиста идва след упражнен над него психически тормоз. Последното разследване на Христо Гешов е свързано с храната за бедни с европейски пари. Тези обществени поръчки винаги се печелят от две фирми, едната от които е свързана индиректно с кмета на Червен бряг Данаил Вълов, а другата с общинския съветник от неговата група Явор Бакърджиев.\r\n\t\"Подозренията ми са, че физическата саморазправа с мен е поръчана от страна на общинарите\", коментира Гешов пред Mediapool. Преди близо три седмици в профила му във Фейсбук се появил надпис: \"Почивай в мир\". Това се случва малко, след като разказва пред \"Господари на ефира\" за на община Червен бряг. Тогава за малко не пострада и репортерът на предаването Дани Йорданов.\r\n\tСамо преди ден в Народното събрание управляващите от ГЕРБ твърдяха, че проблем със свободата на словото у нас няма, а класацията на авторитетната неправителствена организация \"Репортери без граници\" е \"манипулативна\". Според Тома Биков проблемът с медиите в България се свежда до корпоративни интереси. Той даде пример, че насилие над репортери у нас няма, а в Малта и Словакия, например, преди месеци имаше показни убийства на журналисти.\r\n\tРъководството на община Червен бряг съжалява за случилото се с Христо Гешов. Заявяваме, че нямаме нищо общо и изразяваме готовност за пълно съдействие на разследващите органи по случая, се казва в съобщението на местната власт, качено на \r\n\tНяма официално съобщение и от прокуратурата относно подадените сигнали за съмнителните обществени поръчки на община Червен бряг.\r\n\tПобоят над журналиста Христо Гешов е станал в четвъртък около 22:50 часа пред къщата му. Улицата не е осветена., написа Христо Гешов в профила си във Фейсбук.\r\n\tТой разказа пред Mediapool, че е бил нападнат в гръб с ритник. След като се е свлякъл на земята мъжът е продължил да го рита в корема. Едва, когато започнал да вика за помощ, мъжът е избягал с лека кола, която го е чакала наблизо., каза Христо Гешов., пише той във Фейсбук.\r\n\tХристо Гешов си е извадил медицинско, според което има натъртвания в областта на гърба, корема, по ръката и крака. Журналистът се възстановява след нанесения му побой.\r\n\tПобоят над журналиста става след като \"Господари на ефира\", заедно с Христо Гешов, разказаха за поръчките за храна за бедните \"Топъл обяд\", която се финансира с европейски пари.\r\n\tВ поредица от репортажи \"Господари на ефира\" показа как кметът на Червен бряг Данаил Вълов всяка година дава обществената поръчка на счетоводителката на семейната му фирма  Цецка Илиева и на фирма, свързана с общинския съветник Явор Бакърджиев. Репортерът на \"Господари на ефира\" Дани Йорданов се опита да говори с кмета Вълов, за да го попита защо обществената поръчка се печели от негови хора, но кметът не само не отговори на въпросите, но и избяга с колата си като направи леко пътно-транспортно произшествие и за малко не рани репортера. За случаят е сигнализирана полицията и прокуратурата, но към момента няма официална информация от тях за инцидента.\r\n\tКметът Вълов също е подал сигнал в прокуратурата за инцидента, като твърди, че отговорен за случая е репортерът Дани Йорданов.\r\n\tДо момента община Червен бряг е обявила четири обществени поръчки \"Топъл обяд\", които са разделени на две обособени позиции – за Червен бряг и няколко села и за град Койнаре и няколко села. е обявена през септември 2016 г. Кандидати са две фирми за двете обособени позиции, които и печелят поръчката. Това са \"Дева М 2012\" и \"Кремис 09\". Предметът на дейността им няма нищо общо с предмета на поръчката, но пък собствениците им са свързани с общинари.\r\n\tКомпанията \"Дева М 2012\" се занимава със счетоводство и е собственост на Цецка Илиева, която е счетоводителка на семейната фирма на кмета Вълов \"Тера\" АД. В съвета на директорите на компанията са жената на кмета Светла Вълова и дъщеря му Надежда Николова, показва справка в Търговския регистър.\r\n\tОсновният предмет на дейност нае производство на облекла. Компанията е собственост на Кремена Калева, която живее на семейни начала с общинския съветник Явор Бакърджиев. \"Не мога да знам сметките на жената, от която имам дете\", казва Бакърджиев пред \"Господари на ефира\" и не вижда нищо нередно в това тя да печели поръчките.\r\n\tОт 6 октомври 2016 г. до 30 април 2017 г. \"Дева М 2012\" храни 354 социално слабите в Червен бряг и три села край града за 124 558 лв. (един топъл обяд е 2.41 лв. с ДДС). За същия период \"Кремис 09\" храни 273-ма бедни от град Койнаре и 6 села за 87 600 лв. (2.40 лв. с ДДС един обяд). Един \"топъл обяд\" включва супа, основно ястие и хляб, а при реализирани икономии се полага и десерт за бедните. \"Топъл обяд\" е обявена през април 2017 г. Освен офертите на двете фирми, предложение подава и софийската \"Мастър-Пик\" ЕАД. Тя дава по-ниски цени от фирмите, свързани с общинарите, и би трябвало да спечели конкурса. Това обаче очевидно е изненадало кметът Вълов и той прекратява обществената поръчка. Официалната причина е, че ценовите предложения на всички участници не отговарят на обявените тръжни условия.\r\n\tМесец по-късно кметът Вълов пуска  \"Топъл обяд\". При нея вече няма изненади. Участниците са \"Дева М 2012\" и \"Кремис 09\" и очаквано те печелят процедурата с по-високи цени от предходната година. Една порция \"топъл обяд\" поскъпва средно с 30 стотинки. Договорът с \"Дева М 2012\" е за 81 651 лв., а с \"Кремис 09\" за 61 512 лв. Причината  договорът да е на по-ниска стойност е, че е за по-кратко време – 86 работни дни при третата поръчка (от 1 август до 30 ноември 2017 г.) срещу 146 работни дни при първата.\r\n\tПрез януари 2018 г. е обявена  \"Топъл обяд\". Ценовите оферти е трябвало да бъдат отворени на 16 февруари, но  в профила на общината липсва информация за съдбата й. След намесата на \"Господари на ефира\" Общинският съвет в Червен бряг решава, че вече няма да има поръчка \"топъл обяд\", а социалната кухня ще се поддържа със средства от общинския бюджет, съобщиха от предаването.\r\n\tТезата на общината е, че няма други кандидати и по-тази причина поръчката \"топъл обяд\" винаги се печели от \"Дева М 2012\" и \"Кремис 09\". Това обаче очевидно не е вярно, защото когато се появява трети кандидат с по-добра оферта, поръчката се прекратява.\r\n\tХристо Гешов твърди, че физическият и психическият тормоз срещу него няма да го откажат от работата му. \"Нападението срещу мен е знак, че съм прав и ще продължа да правя разследванията си\", заяви той.\r\n\tСрещу 28-годишния журналист има две дела за обида и клевета в Плевенския съд и над 130 жалби, подадени в полицейското управление на Червен бряг в рамките само на една година. Това е равносметката от разследванията и публикациите му, разобличаващи местната власт в Червен бряг. В тях се представят документирани факти за злоупотреба с власт и общински средства в ущърб на гражданите.\r\n\tОт април 2018 г. Христо Гешов е част от екипа на платформата за журналистически разследвания \"За истината\". Той е автор на предаването \"На прицел\", което сайтът разпространява онлайн, а доскоро се излъчваше в Ю Тюб.\r\n\tВ края на март журналистът разпространи  до медиите, в което твърди, че той и семейството му са подложени на натиск и репресия след разкритията му за нередности.\r\n\tХристо Гешов е журналистът, който разкри как трима общинари от Червен бряг ще санират къщите си с европейски средства. Според Комисията за конфликт на интереси всичко е законно, но не на същото мнение е Министерството на регионалното развитие, което следи случая.\r\n\tВ едно от предаванията си \"На прицел\" показа с документи купуването на скъп нов служебен автомобил за директора на местната болница, която междувременно е натрупала задължения за над половин милион лева. По случая е образувана прокурорска проверка.\r\n\tДруго негово разследване, по което вече има повдигнати прокурорски обвинения срещу кмета и двама общинари, е за неизгодна сделка за наем на общинската фирма \"Обществено хранене\", която стопанисва хотел и ресторант \"Таганрог\". \r\n\tПогледната отстрани, община Червен бряг с нейния Общински съвет и служители представлява стройна схема за усвояване на европейски, държавни и общински средства в полза на управляващото мнозинство. Подобни модели вероятно действат и в други български общини. Най-общо казано – общинарите си правят проектите, после си ги одобряват, а накрая търговете се .\r\n\tОт 2015 г. кмет на Червен бряг е местния бизнесмен Данаил Вълов - непартийна фигура и известна личност в града. Той е издигнат от Гражданско обединение за развитие на община Червен бряг (ГОР - ВМРО) и е подкрепен от АБВ, БДЦ и Реформаторския блок. ГОР – ВМРО вкарва 9 общински съветници, колкото имат и ГЕРБ. БСП има петима съветници, ДПС -двама, Движение за радикална промяна \"Българска пролет\" - двама и местната коалиция \"За община Червен бряг\" – също двама, които са представители на местния бизнес.\r\n\tНегласната коалиция, която практически прокарва по-важните решения и си разпределя общински, държавни и европейски средства, се състои от съветниците на ГОР-ВМРО, БСП, ДПС, \"Българска пролет\" и \"За община Червен бряг\".\r\n\tДеветимата съветници на ГЕРБ са в опозиция заедно с независимия сега Мирослав Макавеев, който влиза с листата на Движение за радикална промяна \"Българска пролет\".\r\n\tОт всичките 29 общински съветници само шестима – четирима от ГЕРБ и двама от БСП - не са декларирали обвързаности и конфликт на интереси, показват публикуваните декларации на сайта на община Червен бряг.", "date": "2018.05.11", "title": "Разследващ журналист е пребит пред дома си в Червен бряг"}
{"url": "http://www.mediapool.bg/germaniya-e-gotova-da-pomogne-na-kompaniite-si-da-razvivat-biznes-v-iran-news278999.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания е готова да помогне за максималното намаляване на последиците върху германските компании от решението на президента на САЩ Доналд Тръмп Вашингтон да излезе от иранското ядрено споразумение, заяви германският министър на икономиката Петер Алтмайер, цитиран от Ройтерс.\r\n\t \r\n\tГотови сме да говорим с всички засегнати компании за това какво можем да направим, за да сведем до минимум отрицателните последици, каза Алтмайер в ефира на Дойчландфунк.\r\n\t \r\n\tТой допълни, че Германия не вижда в момента причина да променя системата си \"Хермес\" за гаранции за експорта за Иран.\r\n\t \r\n\t\"Засега няма причина да променяме системата \"Хермес\",\" посочи Алтмайер .\r\n\t \r\n\tГерманският министър на икономиката допълни, че ще продължи да разговаря открито със САЩ по въпросите, свързани с Иран, и иска да избегне икономическо напрежение.\r\n\t \n\n\r\n\tТрябва да обсъдим как можем да избегнем отрицателното въздействие върху заетостта в Германия след изтеглянето на САЩ от иранското ядрено споразумение, каза още Алтмайер.\r\n\t \r\n\tТой допълни, че няма законови средства за защита на германските компании, които правят бизнес в САЩ.\r\n\t \r\n\tТова, което правим е да помагаме и съветваме тези германски компании, които работят в Иран, каза още Алтмайер.\r\n\t \r\n\tГерманският канцлер Ангела Меркел каза снощи на иранския президент Хасан Рохани в телефонен разговор, че подкрепя запазването на споразумение по иранската ядрена програма между големите сили след изтеглянето на САЩ. Тя призова за провеждане на разговори в широк формат по програмата за балистични ракети на Иран и иранските дейности в региона, включително в Сирия и Йемен.", "date": "2018.05.11", "title": "Германия е готова да помогне на компаниите си да развиват бизнес в Иран"}
{"url": "http://www.mediapool.bg/volya-pak-nastoya-patnite-globi-da-se-plashtat-v-patrulkata-news279000.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Воля\" отново внесе законопроект, който предвижда поставяне на ПОС терминали за плащане с банкови карти на глобите на КАТ на място в полицейските патрулки. През юли партията за първи път внесе подобно предложение, но то бе отхвърлено от Народното събрание.\r\n\tФормацията напомня, че само от януари 2016 до юни 2017 година несъбраните от КАТ глоби са за близо 70 милиона лева. В позицията се напомня, че оборудването на патрулките с терминали за плащане ще спести много време на шофьорите. На тях често им се налага да си вземат почивен ден, за да си платят глобите, казват от \"Воля\".\r\n\t\"Грешка беше, че другите парламентарни групи не приеха нашето предложение още миналата година. Ако го бяха направили, постъпленията към държавния бюджет щяха да са значителни. А стана обратното - държавата продължава да губи десетки милиони от бездействие. Внасяме предложението си отново, защото към нас се обърнаха много потърпевши шофьори, чийто книжки са били отнети, заради неплатени глоби. От друга страна, ясно е, че иззетите книжки няма да напълнят хазната“, коментира депутатът от \"Воля\" Боряна Георгиева, цитирана от пресцентъра на партията.", "date": "2018.05.11", "title": "\"Воля\" пак настоя пътните глоби да се плащат в патрулката"}
{"url": "http://www.mediapool.bg/polskiyat-parlament-glasuva-20-namalyavane-na-zaplatite-si-news278961.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският парламент гласува вчера намаляване с 20% на заплатите на депутатите, за да потуши скандал, породен от щедри бонуси, които консервативното правителство си отпусна, съобщи Франс прес, цитирана от БТА.\r\n\tЗаконопроектът, който засяга както 460-те членове на долната камара (Сейм), така и сенаторите, бе одобрен от 240 депутати от консервативното мнозинство. Двама гласуваха против и петима се въздържаха, а депутатите от опозицията бойкотираха вота и скандираха \"крадци\".\r\n\tМерките бяха обявени миналия месец от лидера на управляващата партия \"Право и справедливост\" Ярослав Качински. Това стана, след като медии разкриха, че министрите от ПиС са получили премии, възлизащи на от 15 до 19 хиляди евро. Тези суми изглеждат големи за страна, където средната месечна заплата е около 1000 евро. Заплатата на полски депутат е около 2350 евро.", "date": "2018.05.11", "title": "Полският парламент гласува 20% намаляване на заплатите си"}
{"url": "http://www.mediapool.bg/ruski-uchenik-zastrelya-drug-mladezh-i-se-samoubi-news278962.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървокурсник от транспортния колеж в руския град Новосибирск застреля младеж от своя курс, след което се самоуби.\r\n\tТова петият подобен случай на насилие в руско учебно заведение от началото на годината.\r\n\tНападателят е 16-годишен. Той влязъл в сградата с пушка, открил е стрелба, а след това е сложил край на живота си.\r\n\tПростреляни са още трима души.", "date": "2018.05.11", "title": "Руски ученик застреля друг младеж и се самоуби"}
{"url": "http://www.mediapool.bg/mestata-v-stolichnite-yasli---s-5000-po-malko-ot-detsata-news279002.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМестата в общинските яслени групи в София са с 5000 по-малко от децата, родени през 2016 и 2017 г. Подобен недостиг при градинските групи (за малчугани над 3 години) няма. Това каза зам.-кметът по образованието в София Тодор Чобанов след първото класиране за прием в общинските ясли, детски градини и в подготвителните групи в училищата.\r\n\tНедостиг обаче има за определени градини, както и в няколко района на столицата - \"Красно село\", \"Витоша\", \"Триадица\" и \"Лозенец\". Шансът на част от родителите е да търсят ясла или градина в други части на София. Свободни места със сигурност има в периферните райони, както и в някои централни, в които живеят малко хора като \"Средец\" и \"Оборище\", обясниха от общината. Това обаче за някои означава да пътуват с километри до и от градината.\r\n\tЧобанов обясни, че недостигът на места е по-голям от миналата година, тъй като министерството на образованието намалило с 5 максималния брой на децата в яслените групи. В същото време по желание на родителите общинският съвет ограничи до 5 приетите над тази бройка. Така, вместо около 3500, недостигащите места станали 5000.\r\n\tКандидатите за първото класиране за прием в яслите и градините от септември бяха 17 200. От тях обаче около 2000 деца чакат за преместване в друга градина т. е. дори и да не бъдат приети сега те вече имат място. Така реално кандидатстващите за първи прием са около 15 000. Те се разделят на четири опашки - за деца със специални образователни потребности, с хронични заболявания, по социални критерии и по общи критерии.\r\n\tПриети на първото класиране бяха 9113 деца при около 13 000 свободни места преди това. Така след първото подреждане около 4000 деца не намериха място в градините. В същото време има и толкова свободни места. Родителите ще могат да ги видят след приключването на записването и обявяването на останалите след това свободни места. Ще могат да променят и кандидатурите за желаните детски градини.\r\n\tРодителите и на приетите, и на неприетите деца ще получат мейли с резултата от класирането.\r\n\tИ тази година кандидатстването не мина без напрежение, въпреки че общината промени правилата заради съмнения на родителите, че в градините се влиза по \"втория начин\" с документи за хронични заболявания. Затова местната власт реши и малчуганите, които се приемат по болест, също да кандидатстват през електронната система, а не на място в градините. Според директори това довело до намаляване на броя на болните кандидати.\r\n\tБяха премахнати и допълнителните критерии, приемани от някои градини, като бонус за родител, работещ в административния район на градината. Беше намален и периодът, в който родителите могат да отлагат пускането на детето на градина. От 90 дни, считано от 15 септември, за следващата учебна година той ще е 60 дни. За градина пък отлагането може да е максимум 30 дни. Възможността за забавяне на тръгването се ползва от много родители на по-малки деца, които нямат намерение да пускат децата си на ясла, но ги записват, за да им пазят мястото за следващата година.\r\n\tВъпреки промените и заявките за по-прозрачна процедура по-малкият брой деца особено за яслени групи предизвика недоволството на някои родители.\r\n\tВ петък Чобанов обясни, че то не е по желание на общината, а се дължи на спазването на нормативните изисквания и желанията на родителите групите да не са препълнени. \"Ако Министерството на регионалното развитие и Министерството на здравеопазването разрешат спалните помещения да бъдат направени така, че да могат да се използват и за занимания, местата в градините ще са двойно повече\", коментира зам.-кметът и добави, че подобна е практиката в страни като Германия. У нас обаче има изисквания да има отделно помещение за спане, както и ограничение на броя на децата според квадратурата застроена площ.\r\n\tНапрежение в последния момент възникна и защото в много детски градини в последния ден бяха намалени местата за прием по общи критерии. Това предизвика недоволството на някои родители, тъй като шансовете на децата им за прием са намалели, но те не са успели да сменят желаната градина с такава, в която имат по-голяма възможност да влязат.\r\n\tОт общината обясниха промяната в последния момент с това, че са направили последна проверка на обявените места и се оказало, че някои директори не се заделили места за деца със специални образователни потребности, въпреки че по закон са длъжни да го направят. Така се наложило такива да се открият за сметка на общата опашка.\r\n\tОт общината отчитат като грешка, че не са уведомили родителите за измененията, но казват, че няма как да направят корекциите по-рано, тъй като директорите имат право да променят приема до последния момент.\r\n\tСлед обявяването на класирането родителите ще имат две седмици да запишат децата си, ако желаят. След това на 25 май ще бъде направено второ подреждане. На него вече няма до 30% от местата да са заделени за деца, които имат точки за някой от социалните критерии - един родител, осиновени, с член на семейството с увреждане, както и деца с брат или сестра в същата градина или училище. Неприетите деца, които на първо класиране са били в опашката по социални критерии, отиват в тази по общи.\r\n\tПо същия начин се прави и разпределението при третото класиране, което ще е на 9 юни.\r\n\tНезаетите места за деца със специални образователни потребности на третото класиране (на 23 юни) ще бъдат прехвърлени към приема по общи критерии.\r\n\tОт 25 август започват и междинните класирания, в които се включват само градините, в които междувременно са се освободили места. Те вървят през цялата година.", "date": "2018.05.11", "title": "Местата в столичните ясли - с 5000 по-малко от децата"}
{"url": "http://www.mediapool.bg/sindikatite-poiskaha-po-visoki-zaplati-za-uchitelite-ot-oktomvri-news279004.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчителските заплати да се увеличат с 18% от 1 октомври, а не от 1 януари догодина поиска Синдикатът на българските учители в петък. Министърът на образованието Красимир Вълчев припомни, че в бюджета за тази година актуализация на възнаграждението на преподавателите не е предвидено, но ако бюджетът позволява, ще се водят разговори тя да бъде изтеглена с няколко месеца.\r\n\tВсъщност правителството направи това през миналата година, когато вдигна заплатите на учителите с 15% от септември. При формирането на бюджета за тази година беше обяснено, че за 2018 г. актуализация не се предвижда, тъй като ръста на възнагражденията през миналата година бил изпреварващ и трябвало да се случи през тази година. В правителствената програма е заложено двойно увеличение на учителските заплати до края на мандата.\r\n\tСпоред председателя на Синдиката на българските учители Янка Такева ръста на преподавателските възнаграждения трябва да се изтегли от октомври, тъй като през тази година ще се пенсионират 4200 учители и трябва да се мотивират младите хора да влязат в образователната система. За ръст от 18% били нужни 93 млн. лева.\r\n\tСредната възраст на българските учители сега е между 52 и 55 години, като нашата цел е да има кадрово обезпечаване на образователната система - с квалифицирани и добре подготвени кадри, обясни Такева. По думите ѝ това е един голям проблем, а друг е свързан с преодоляването на феминизацията на учителската професия.\r\n\t\"Средната брутна заплата сега за педагогическия персонал е около 1080 лева в системата на образованието, а средната основна заплата е по-ниска - тя е малко над 800 лева, върху които има допълнителни възнаграждения - най-много за прослужено време, зависещо от трудовия стаж\", обясни министърът на образованието Красимир Вълчев. Той допълни, че в някои училища брутните заплати надхвърлят 1500 лева.", "date": "2018.05.11", "title": "Синдикатите поискаха по-високи заплати за учителите от октомври"}
{"url": "http://www.mediapool.bg/puchdemon-otkaza-da-oglavi-katalunskoto-pravitelstvo-news278963.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКарлес Пучдемон се отказа да бъде лидер на каталунското правителство. Във видеообръщение от Германия той препоръча на поста да бъде издигнат неговият съпартиец Ким Тора.\r\n\t55-годишният Жоаким Тора и Пла, известен като Ким Тора, е депутат от националистическата коалиция \"Заедно за Каталуния\". Неговата кандидатура трябва да бъде официално гласувана в местния парламент.\r\n\tАко до 22 май Каталуния не избере нов ръководител на регионалното правителство, трябва да се проведат нови избори. Самият Пучдемон е в Берлин, където очаква решение на германския съд дали да бъде екстрадиран и съден в Испания.", "date": "2018.05.11", "title": "Пучдемон отказа да оглави каталунското правителство"}
{"url": "http://www.mediapool.bg/kat-preduprezhdava-za-vazmozhni-zatrudneniya-pri-registratsiya-na-avtomobili-news278964.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ петък са възможни затруднения при регистрацията на пътни превозни средства, предупреждават от МВР. Причината е влизането в сила на промените в Тарифа №4 за таксите, които се събират, посочва бТВ.\r\n\tВъвежда се единна такса за регистрация, промяна и възстановяване на регистрацията в зависимост от вида на превозното средство. Съгласно правилата се плащат такси по Тарифа №4 за различните услуги, включително стойността на табелите, когато услугата е свързана с издаване на нови табели.\r\n\tТака например цената на табелите с четири еднакви цифри се увеличава от 1000 на 1500 лв. А комбинацията от четири цифри по желание ще се заплаща по 300 лв.", "date": "2018.05.11", "title": "КАТ предупреждава за възможни затруднения при регистрация на автомобили"}
{"url": "http://www.mediapool.bg/velosipedistat-blasnal-dete-i-izbyagal-se-e-predal-v-politsiyata-news278966.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВелосипедистът, който преди денблъсна и рани малко дете в столичния Южен парк, се е предал в полицията, съобщава в петък бТВ.\r\n\tСнощи мъжът е отишъл с адвоката си в столичното 4-то Районно управление и е признал за постъпката си. Той е на 24 години. Обяснил, че е избягал след инцидента, защото се е притеснил.\r\n\tМомиченцето, което е на година и половина, остава в Пирогов. Детето е с множество счупвания на единия крак и охлузвания по цялото тяло.\r\n\tМирослав Джоканов, бащата на момиченцето, разказа, че при инцидента вчера тя е направила само крачка в страни на алеята, когато е била пометена.\r\n\t“Предната гума минава през тялото й, влачи я два метра по асфалта”, каза бащата.\r\n\tПоведението на колоездача е било неадекватно - вдигнал си е колелото, изчакал е малко и без да каже нищо си е тръгнал.\r\n\t“Паркът е място за всички - за деца, за кучета и за велосипедисти. Това не е вендета срещу велосипедистите”, заяви бащата и допълни, че и не бива родителите да треперят ежедневно.\r\n\tТой призова за изграждане на обособени алеи, където колелата да се движат по-свободно.\r\n\tМария Васева, представител на Столичната община, посочи, че правила за колоездачите в парка няма и добави, че е редно скоростта да се съобрази.\r\n\tПредстои в Южния парк също да се обособят трасета.\r\n\t“Съобразителността е качество на отделните хора. Не подкрепяме подобно отношение, разбира се, трябва да има рестрикции”, коментира Иво Делин от организация “Велоеволюция”.", "date": "2018.05.11", "title": "Велосипедистът, блъснал дете и избягал, се е предал в полицията"}
{"url": "http://www.mediapool.bg/zashto-singapur-be-izbran-za-domakin-na-sreshtata-mezhdu-tramp-i-kim-chen-un-news278968.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на външните работи на Сингапур потвърди вчера, че градът държава ще бъде домакин на срещата на върха между лидерите на САЩ и Северна Корея, съобщи Франс прес.\r\n\t \r\n\tСпоред наблюдатели този южноазиатски финансов център твърде вероятно е бил избран заради своя неутралитет, условия по сигурността и способността си да организира международни срещи от такъв ранг.\r\n\t \r\n\tУлтрамодерният град държава, разполагащ с внушителна инфраструктура за сигурност, е смятан за едно от най-безопасните места в Азия.\n\n\r\n\t \r\n\tСингапур освен това налага строги ограничения на свободата на медиите и на обществени прояви като митинги и протести - контрол, който вдъхва спокойствие дори у севернокорейците.\r\n\t \r\n\tОсвен това Сингапур е една от малкото държави, които имат топли дипломатически отношения и със САЩ, и със Северна Корея. Вашингтон е смятан за близък партньор, а Пхенян има там посолство.\r\n\t \r\n\tСингапур и Северна Корея имат дългогодишно партньорство, въпреки че то бе подложено на изпитание миналата година, когато Сингапур наложи нови търговски санкции на Пхенян. \r\n\t \r\n\tКитай, основният съюзник на Северна Корея, също гледа с добро око на страната домакин на предстоящата среща на върха.\r\n\t \r\n\t\"Тъй като е неутрална страна и малка държава без желание или способност да навреди на други държави и техните интереси, Сингапур се явява идеален кандидат\", каза Лим Тай Вей от Сингапурския национален университет.\r\n\t \r\n\tВъпреки че рядко напуска страната си, откакто дойде на власт, Ким Чен-ун ще пропътува 5000 км от Пхенян, за да участва в тези преговори.", "date": "2018.05.11", "title": "Защо Сингапур бе избран за домакин на срещата между Тръмп и Ким Чен-ун"}
{"url": "http://www.mediapool.bg/deputati-dvata-zakonopropekta-za-veroizpovedaniyata-mogat-da-badat-obedineni-news278965.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПресичане на всякакви възможности за радикализация и политизация на религията – това е декларираната основна цел на двата законопроекта, по които паралелно работят от една страна ГЕРБ, БСП и ДПС и \"Обединени патриоти\" – от друга.\r\n\t\"Ние искаме да се разглеждат двата законопроекта едновременно – има интересни неща в закона на ВМРО, които могат да намерят място в бъдещите промени\", каза в студиото на бТВ депутатът от БСП Стоян Мирчев.\r\n\tИскрен Веселинов от \"Обединени патриоти\" отбеляза, че от миналата есен лидерът на ВМРО Красимир Каракачанов е провеждал консултации със службите и ангажираните институции по отношение на текстовете и едва при разговорите с финансовото министерство станало ясно, че има и друг проект – на ДПС, който сега се внася от ГЕРБ.\r\n\t\"Този законопроект решава някои проблеми на мюсюлманското вероизповедание – издръжката, най-вече. Той не решава проблемите на вероизповеданията, свързани с радикализацията и политизацията\", категоричен беше той.\r\n\tВеселинов все пак призна, че в голямата си част двата законопроекта казват едно и също, но посочи, че, например, финансирането на вероизповеданията в проекта на ДПС не повтаря точно съотношението от последното преброяване заради поставен лимит. Има и разминаване по линия на даренията за религиозните структури.\r\n\tСпоред Мирчев проектът на националистите е просто по-разширен и в хода на дебатите и след становищата на вероизповеданията ще се търси възможност за комбиниране на текстове.", "date": "2018.05.11", "title": "Депутати: Двата законопропекта за вероизповеданията могат да бъдат обединени"}
{"url": "http://www.mediapool.bg/starite-iztochnogermanski-avtomobili---vse-po-populyarni-i-vse-po-skapi-news278970.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко десетилетия след падането на Берлинската стена любителите на автомобили не гледат вече на колите от Източна Германия с пренебрежение, пише агенция ДПА.\r\n\tНякога шофьорите от бившата комунистическа страна имаха огромно желание да сменят старите си автомобили с по-модерни западногермански и други европейски возила. Много източноевропейски коли бяха предадени за скрап или оставени да изгният.\r\n\t \r\n\tБоботещият Трабант (Trabant) обаче, който оттогава се превърна в един от най-трайните\r\n\tсимволи на бившата Източна Германия, вече не е евтин, тъй като вълна от носталгия по автомобилите от комунистическата ера заля Германия.\r\n\t \r\n\tСъщото се отнася и за класическия Вартбург (Wartburg), който също поскъпна, както и Мелкус (Melkus) - копието на Ferrari и единствената спортна кола, произвеждана в Източна Германия.\r\n\t \r\n\tМарко Холстер оплаква деня, в който е позволил да му се изплъзне първокласен екземпляр на автомобилната носталгия от Германската демократична република. 46-годишният жител на Шверин тъкмо бил започнал обучението си като автомобилен механик, когато се случило обединението.\n\n\r\n\t \r\n\tПредложили му един от масленозелените, открити трабанти, използвани от армията за патрулиране по опасната за живота границата, разделяща двете Германии. Продавачът искал само 50 германски марки или около 30 долара сегашни пари.\r\n\t \r\n\tХолтер и колегите му отказали да купуват и все още съжаляват за пропусната възможност. Този модел трабанти сега струва най-малко 4000 долара, без значение в какво състояние е, а добре ремонтираните трабанти се продават за над 10 000 долара, пише ДПА.\r\n\t \r\n\tДори скромните лекотоварни автомобили като вана Баркас Бе 1000 (Barkas B 1000) и микробусите имат много почитатели, а интересът към още по-редките модели и прототипи е голям.\r\n\t \r\n\tКлубове на феновете на Трабант се появиха из цяла Германия, макар че най-много почитатели на марката има в източните провинции, където трабанти в добра форма все още се използват всекидневно.\r\n\t \r\n\tВсе пак около 2,8 милиона бройки от тази марка са произведени преди 1990 година и някога този автомобил бе най-популярният по пътищата на бивша Източна Германия.\r\n\t \r\n\tМеждународната среща на феновете на трабант в източния германски град Анклам през май е най-голямото по рода си и ще се проведе за 24-ти път.\r\n\t \r\n\tСобствениците на Вартбург се насочват към град Айзенах от 3 до 6-ти август, където се провежда голямо събиране на автомобилни фенове недалеч от някогашния завод на Wartburg в града. Мотото на събитието е \"30 години Вартбург 1.3\" - в чест на последния модел, слязъл от поточната линия. Произвеждан е само три години от 1988 до 1991 година.\r\n\t \r\n\tСъщевременно в град Пютниц през юли се провежда международна среща на източния блок, на която феновете могат да намерят части за всичко от трактори до мотоциклети.\r\n\t \r\n\tТридневният панаир на Трабанта през август в Цвикау е друго задължително събитие за ентусиастите, особено като се има предвид, че автомобилът е бил сглобяван тук от Заксенринг (VEB Sachsenring).\r\n\t \r\n\tЕкспертите казват, че покупката на коли от източния блок става все по-трудна напоследък, тъй като собствениците им са наясно с това, че автомобилите са редки и цената им се качва.\r\n\tХолтер отбелязва пред ДПА, че хубави екземпляри на коли от бившата Източна Германия често се появяват за продажба на срещите на феновете, където цените са сравнително по-умерени. Събитията са също така добра платформа за продажби. \"Ако предложите за продажба колата си на някоя от тези срещи, най-вероятно ще я продадете до края на деня,\" казва механикът от Шверин.\r\n\t \r\n\tЦените се качват бързо и един реновиран Трабант 601 е малко вероятно да бъде продаден за под 5000 долара, каза Холтер, който кара един от някога най-често срещаните трабанти.\r\n\t \r\n\tПървите коли Трабант 601 се появяват през 1963 година. Десетилетия наред Трабантчетата са сред не особено любимите коли, но около 2010 година цените започват да се качват, казва Мариус Бруне от организация Classic Data, която следи цените. \"Изведнъж Трабантът стана култов автомобил\", отбелязва той.\r\n\t \r\n\tВъпреки възрастта на колите все още има много резервни части за автомобилите от източния блок. Някогашните търговци бяха свикнали да се запасяват с резервни части в страна, където за всичко имаше недостиг и почти нищо не се хвърляше. В някои случаи производството на части даже се поднови.\r\n\t \r\n\tЕдна от най-скъпите коли от някогашната Източна Германия е Купе Ер Ес 1000 (Coupe RS 1000) на Мелкус (произвеждана от 1969 до 1972 година), която е със 70 конски сили. За този рядък автомобил обаче не очаквайте да платите под 80 000 долара. Цените на \"закръгления\" Вартбург (Wartburg 312/1) също скочиха през последните години и сега моделът може да се купи за около 13 000 долара.", "date": "2018.05.11", "title": "Старите източногермански автомобили - все по-популярни и все по-скъпи"}
{"url": "http://www.mediapool.bg/oleg-deripaska-vrashta-chastnite-si-samoleti-zaradi-amerikanskite-sanktsii-news278967.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският милиардер Олег Дерипаска върна частните си реактивни самолети заради американските санкции, съобщава Нова телевизия. \r\n\tОлег Дерипаска изплащал три самолета \"Гълфстрийм 550\", боядисани по един и същи начин, за да се познава, че са негови.\r\n\tВключването му в списъка със санкционирани от Съединените щати не позволява на компанията-собственик да му продаде машините.\r\n\tТрите бизнес джета вече са пуснати в повторна продажба, като за два от тях е обявена цена по 30 милиона долара всеки. Като нов, подобен самолет струва 50 милиона долара.\r\n\tДерипаска и бизнесът му са едни от най-засегнатите от американските санкции. Акциите на алуминиевия гигант, който милиардера притежава, се обезцениха значително, откакто името му беше включено в \"черния списък\" преди месец, добавя Нова телевизия. \r\n\tДерипаска е сред 38-те души, които засягат ограниченията, наложени от САЩ към руски олигарси и компании.\r\n\tВашингтон наложи санкциите с аргумента, че физическите лица и компаниите под техен контрол извличат ползи от руската държава, която е въвлечена в \"злонамерени дейности\" по света.", "date": "2018.05.11", "title": "Олег Дерипаска връща частните си самолети, заради американските санкции"}
{"url": "http://www.mediapool.bg/sasht-mogat-da-vavedat-vizi-za-ungartsite-news278971.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВашингтон обмисля да лиши унгарците от правото да пътуват безвизово в САЩ, след като бе разкрита измама, позволила на лица с унгарски паспорти да влязат на американска територия под фалшива самоличност. Това съобщиха вчера унгарски и американски медии, цитирани от Франс прес.\r\n\t \r\n\tПропуск в системата за издаване на паспорти в Унгария е довел до пробив в сигурността, заявиха американски представители, цитирани в статия, изготвена заедно от в. \"Вашингтон пост\" и унгарския уебсайт за разследваща журналистика \"Директ 36\".\r\n\t \r\n\tНад един милион души получиха унгарско гражданство след 2011 г., благодарение на процес по ускорена натурализация, въведен от националистическото правителство на Виктор Орбан. Повечето от тези хора са от унгарските малцинства в съседните на Унгария страни.\n\n\r\n\t \r\n\tСпоред документ на американското министерство на вътрешната сигурност \"около 700 неунгарци са получили чрез измама валидни унгарски паспорти\", приемайки чужда самоличност. \r\n\t \r\n\tШейсет и пет от тях са влезли в САЩ и са получили разрешение за тримесечен престой без виза, какъвто се дава на гражданите на 38 страни. \r\n\t \r\n\tВъпреки опитите на министерството да ги намери и експулсира, трийсетина от тях още не са били намерени към края на октомври.\r\n\t \r\n\tМинистерството се бои, че престъпници, по-конкретно ислямистки терористи и руски шпиони, може да са си купили тези паспорти.\r\n\t \r\n\tУнгария е била предупредена, че може да бъде изключена от програмата за безвизово пътуване, ако не уреди този проблем.", "date": "2018.05.11", "title": "САЩ могат да въведат визи за унгарците"}
{"url": "http://www.mediapool.bg/severnokoreiskite-medii-malchat-za-yunskata-sreshta-na-kim-i-tramp-v-singapur-news278972.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейските държавни медии днес запазват мълчание за датата и мястото на историческата среща между лидера Ким Чен-ун и американския президент Доналд Тръмп въпреки вдигналия се шум извън страната, предаде южнокорейската осведомителна агенция Йонхап.\r\n\t \r\n\tТръмп съобщи новината, че дългоочакваните му разговори с Ким ще се състоят на 12 юни в Сингапур вчера в Туитър. \"И двамата ще се опитаме да направим това много специален момент за Световния Мир!\", написа той.\r\n\t \r\n\tПосланието беше разпространено незабавно от медиите по света. Северна Корея обаче не съобщи вестта, отклонявайки се от дипломатическата практика за обявяване на предстоящи двустранни срещи едновременно от участващите страни.\r\n\t \r\n\tЗа Севера е типично да огласява важна информация за \"върховния си вожд\".\r\n\t \r\n\tЙонхап отбелязва, че Сеул е знаел кога и къде ще се състои историческата среща поне седмица по-рано. Агенцията научила това от служител в канцеларията на южнокорейския президент. Според него първи узнал мястото и датата на срещата висшият съветник на южнокорейския президент Мун Дже-ин по сигурността - директорът на Службата за национална сигурност Чун Ею-йон.\n\n\r\n\t \r\n\t\"Казали на Чун, че срещата ще бъде в Сингапур около 12-13 юни, когато преди седмица той беше в САЩ за разговори с американския си колега Джон Болтън\", посочи служителят, пожелал анонимност.", "date": "2018.05.11", "title": "Севернокорейските медии мълчат за юнската среща на Ким и Тръмп в Сингапур"}
{"url": "http://www.mediapool.bg/brazilskata-politsiya-e-ubila-nad-5000-dushi-minalata-godina-news278969.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБразилската полиция е убила 5012 души миналата година, с 19 процента повече от 2016 г., съобщи местен информационен сайт, цитиран от ДПА.\r\n\t \r\n\tБроят на убитите полицаи е спаднал с 15 процента до 385 жертви по данни на проучване на Университета на Сао Пауло и организацията Бразилски форум за обществена сигурност. \r\n\t \r\n\tПрез февруари парламентът разреши на армията да поеме отговорността за сигурността в щата Рио де Жанейро заради многобройните случаи на насилие там.", "date": "2018.05.11", "title": "Бразилската полиция е  убила над 5000 души  миналата година"}
{"url": "http://www.mediapool.bg/kitai-se-opitva-da-varne-severna-koreya-pod-svoi-kontrol-news278976.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПекин си е поставил амбициозна задача - опитва се да подчини Северна Корея в подкрепа на главната си цел - да си върне ролята на велика сила в Азия, пише журналистът Джон Помфри във в. \"Вашингтон пост\".\r\n\t \r\n\tВ края на втората си среща само за 40 дни със севернокорейския лидер Ким Чен-ун, лидерът на Китайската комунистическа партия Си Цзинпин му даде благословията си да следва новото си увлечение - икономическото развитие.\r\n\t \r\n\tВтората среща на президента Си със севернокорейския лидер за по-малко от два месеца изненада западните медии, които бяха писали, че Китай е останал на заден план в дипломатическата активност, започнала след като Ким изпрати делегация на Зимните олимпийски игри в Южна Корея през февруари. Пекин обаче си върна инициативата още следващия месец, като покани Ким да напусне страната си за първи път от години за среща на върха в Пекин. Дипломатическата треска продължи миналия месец със среща на върха с южнокорейския президент Мун Дже-ин.\r\n\t \r\n\tПри срещата си с Ким тази седмица китайският лидер подчерта подкрепата на Китайската комунистическа партия за Корейската трудова партия и многократно напомни за топлите отношения между двете управляващи партии. Той звучеше като комбинация от марксистки революционер и китайски мандарин, наричайки Ким \"другарю председател\" и подчертавайки, че и двете страни са социалистически, а отразяването на визитата в Далян от агенция Синхуа създаваше усещането за васална държава, поднасяща почитанията си на Средното царство.\r\n\t \n\n\r\n\tИмперски Китай в продължение на столетия се е отнасял към Корея като към продължение на империята си и тази среща не беше изключение, продължава авторът.\r\n\t \r\n\tСи Цзинпин разбира, че с дипломатическата си инициатива Ким се опитва да отслаби китайския контрол над страната си. Над 80 на сто от севернокорейската търговия е с Китай, който осигурява и по-голямата част от електроенергията на КНДР. Китайски компании от десетилетия предотвратяват срив на икономиката на съседната страна. През последните месеци Пекин използва това влияние, за да накара КНДР да обуздае ядрените си амбиции.\r\n\t \r\n\tАдминистрацията на президента на САЩ Доналд Тръмп успя да принуди Китай да вземе мерки срещу компании, които нарушават санкциите срещу Северна Корея. Тежките санкции изиграха важна роля за това да се стигне до масата за преговори. Сега обаче Китай изглежда отново прави завой, този път към Пхенян - по простата причина, че запазването на КНДР като съюзническа социалистическа държава е от голямо стратегическо значение за Китайската комунистическа партия в нейния стремеж за господство в Азия, пише коментаторът.\r\n\t \r\n\tВсеизвестно е, че Пекин се страхува от обединен Корейски полуостров - това означава полуостров най-вероятно под контрола на демократично правителство, което може дори да се окаже притегателно за 2,3 милиона корейци, живеещи в Китай близо до границата. Но китайските лидери се опасяват и от перспективата за Северна Корея с добри отношения с Южна Корея и може би дори със САЩ.\r\n\t \r\n\tСи има нужда от Северна Корея в своя лагер и срещата в Далян само послужи като доказателство за безпокойството на Китай от авансите на Ким към Сеул и Вашингттон, заключава авторът.", "date": "2018.05.11", "title": "Китай се опитва да върне Северна Корея под свой контрол"}
{"url": "http://www.mediapool.bg/samo-za-mesets-v-meksiko-sa-bili-ubiti-15-polititsi-news278974.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ резултат на ширещото се насилие в Мексико само миналия месец в различни райони на страната са били убити 15 политици, съобщава електронната версия на в. \"Економиста\", като цитира компанията за анализ на рисковете \"Етелект\".\r\n\t \r\n\tПо данни на компанията от началото на септември 2017 г. в страната са били убити 93-ма политици, включително 29, които смятали да се кандидатират за изборна длъжност, и деветима регистрирани кандидати.\r\n\t \r\n\tУбийството с най-много жертви - 21 - е извършено в югозападния щат Гереро. В щата Оахака жертва на престъпници са станали 16 души, в Пуебла - 10, във Веракрус - 8, в щата Мексико - 7, а в щата Чиуауа - петима.\r\n\t \r\n\tСпоред анализаторите вероятността общински ръководител в Мексико да умре от насилствена смърт е средно 12 пъти по-голяма, отколкото при редовите граждани.\r\n\t \r\n\tВ средата на март генералният секретар на Организацията на американските държави Луис Алмагро заяви, че насилието над политици в Мексико е абсолютно недопустимо.\r\n\t \n\n\r\n\tНа 1 юли мексиканците ще избират президент, 128 сенатори и 500 депутати в долната камара на парламента, а също губернатори и общински ръководители.", "date": "2018.05.11", "title": "Само за месец в Мексико са били убити 15 политици"}
{"url": "http://www.mediapool.bg/amerikanskoto-posolstvo-v-erusalim---ne-e-nito-parvoto-nito-shte-e-poslednoto-news278975.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСледващата седмица погледите ще бъдат насочени към откриването на американското посолство в Ерусалим, но това не е първата, а вероятно няма да е и последната дипломатическа мисия, която се установява в Стария град, пише агенция Франс прес.\r\n\t \r\n\tЗа момента обаче преместването, огласено на 6 декември миналата година от президента Доналд Тръмп (за съжаление на международната общност и палестинците), далеч не предизвиква лавинообразния ефект, какъвто Израел прогнозира, с някои изключения.\r\n\t \r\n\tВ миналото в Ерусалим се намираха посолствата на няколко страни, главно африкански и южноамерикански, и се очакваше някои от тях да се върнат там.\r\n\t \r\n\tСлед войната през октомври 1973 г. Кот д'Ивоар, Заир (днешна Демократична република Конго) и Кения скъсаха дипломатическите си връзки с Израел и закриха посолствата си в Ерусалим.\r\n\t \r\n\tКогато отношенията бяха възстановени, дипломатическите им мисии се установиха в Тел Авив.\r\n\t \n\n\r\n\tПрез 1980 г. Израел гласува закон, провъзгласяващ Ерусалим за негова \"единна и неделима\" столица. Тя включваше и завзетите през 1967 г. от еврейската държава палестински квартали в източната част на града, която палестинците искат да превърнат в столица на своята мечтана бъдеща държава.\r\n\t \r\n\tООН обяви това решение за незаконно и призова държавите с дипломатически мисии в Ерусалим да ги изтеглят оттам.\r\n\t \r\n\tБоливия, Чили, Колумбия, Коста Рика, Доминиканската република, Еквадор, Гватемала, Хаити, Панама, Салвадор, Уругвай, Венецуела и Холандия изпълниха искането. През 1984 г. Коста Рика и Салвадор се върнаха в Ерусалим, но през 2006 г. отново го напуснаха.\r\n\t \r\n\tВследствие на решението на президента Тръмп някои страни също изразиха желание да преместят посолството си, а Израел се опитва да убеди и други да последват този пример.\r\n\t \r\n\tПрезидентът на Гватемала Джими Моралес обяви, че страната му ще открие посолството си в Ерусалим на 16 май, а израелското външно министерство твърди, че Парагвай ще направи същото до края на месеца.\r\n\t \r\n\tРумънското правителство, подкрепяно от председателя на парламента, одобри предложение за преместване на посолството на страната в Ерусалим, но президентът Клаус Йоханис се противопостави на това решение при липсата на мирно споразумение между Израел и палестинците и призова министър-председателката Виорика Дънчила да подаде оставка.\r\n\t \r\n\tПри посещение в Ерусалим през април Дънчила заяви, че на този етап не се ползва с желаната подкрепа на всички партии за преместване на посолството.\r\n\t \r\n\tРумъния би била първата страна от Европейския съюз, която подражава на САЩ и влиза в разрез със съобразената с резолюциите на ООН европейската позиция - че окончателният статут на Ерусалим трябва да бъде договорен от израелците и палестинците.\r\n\t \r\n\tЧешкият президент Милош Земан подкрепи преместването на посолството на страната в Ерусалим, но засега правителството му е обявило само, че ще възстанови почетното си консулство и ще открие чешки културен център в града.\r\n\t \r\n\tСпоред палестински медии при официалното си посещение наскоро японският премиер Шиндзо Абе е уверил палестинския президент Махмуд Абас, че страната му ще остави посолството си в Тел Авив.", "date": "2018.05.11", "title": "Американското посолство в Ерусалим - не е нито първото, нито ще е последното"}
{"url": "http://www.mediapool.bg/deputatite-udalzhiha-sroka-za-podavane-na-imushtestveni-deklaratsii-news278977.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание удължи в петък срока за подаване на имуществени декларации от висши държавни служители за 2017 г. до 8 юни.\r\n\t \r\n\tТова стана с гласуване в един ден на две четения промени в Закона за противодействие на корупцията и за отнемане на незаконно придобитото имущество. Вносители са народни представители от различни парламентарни групи.\r\n\t \r\n\tВ момента според разпоредбите всяка година висшите длъжности и чиновници трябва да декларират имуществото си и интереси за предходната година до 15 май.\r\n\t \r\n\tВносителите на поправките посочват, че големият брой обстоятелства, които трябва да се декларират и краткото време от утвърждаване на образеца от Комисията за противодействие на корупцията и за отнемане на незаконно придобитото имущество, изискват по-дълъг времеви период, за да се събере информацията, която задължените лица трябва да декларират.\n\n\r\n\t \r\n\tВ същото време кръгът им беше разширен, а по този начин и задължените лица ще имат достатъчно време да изпълнят изискванията на закона, аргументират се авторите на текстовете.\r\n\t \r\n\tПредложението даде повод на левицата за пореден път да повтори тезата си за лошото качество на законите, които този парламент приема и дори да поискат заради това оставката на председателя на правната комисия Данаил Кирилов /ГЕРБ/.\r\n\t \r\n\tАнтикорупционният закон дава постоянна грешка, това са вече вторите промени в него и се дължат на нескопосания закон, който беше приет, заяви Тодор Байчев /БСП/. Не сме се сетили сами за себе си, за декларациите, които попълваме, кое гарантира тогава на обществото, че сме в състояние да се погрижим за децата, възрастните, коментира той.\r\n\t \r\n\tВ отговор председателят на правната комисия предположи, че този закон плаши БСП и затова те говорят за лошо законодателство. Трябва да има светлина да показваме обективни истини, подчерта той.\r\n\t \r\n\tКирилов разясни, че промените не са измислица на вносителите, а за тях е имало обективна необходимост. Това се е видяло при избора на председател и после при избор за заместник-председател и членове на комисията за противодействие на корупцията, като двете процедури са отнели много време.\r\n\t \r\n\tКато призна обективната необходимост за отлагане на срока, Йордан Цонев от ДПС припомни тезата на неговата партия, че не е имало никаква нужда от създаване изобщо на такъв антикорупционен орган. Години у нас кръгове се опитват да налагат злощастния румънски модел, завърши той.", "date": "2018.05.11", "title": "Депутатите удължиха срока за подаване на имуществени декларации"}
{"url": "http://www.mediapool.bg/sblasakat-mezhdu-iran-i-izrael-v-siriya-nyama-da-dovede-do-voina---zasega-news278978.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран и Израел нямат причини да се стремят към война и е малко вероятно последните нападения да доведат до мащабен конфликт, но погрешна преценка може да доведе до подпалването му, пише британският в. \"Гардиън\".\r\n\t \r\n\tС нарастването на броя на израелските удари в Сирия през последните четири години се засилват и страховете, че следващият удар може да стане повратен момент. Тези опасения достигнаха връхната си точка вчера, когато Израел съобщи, че е нанесъл удари по сили на Иран в Сирия, в отговор на иранско нападение.\r\n\t \r\n\tТози случай подкрепи мнението, че двете страни са на път към конфликт, но не отбеляза нов етап в опасното противопоставяне, пише британското издание.\r\n\t \n\n\r\n\tЗасега Техеран смята, че трябва да понесе щетите, причинявани от израелските самолети. Иранските лидери инвестираха големи суми и живота на много хора, за да консолидират присъствието си в руините на Сирия. Евентуален мащабен ответен удар би поставил под заплаха постиженията им, които скоро може да променят баланса на силите в региона. В момента иранските сили присъстват в цяла Сирия и имат безпрецедентна възможност да установят физическо присъствие в съседство с Израел.\r\n\t \r\n\tИранската военна мощ беше събрана търпеливо чрез редовен въздушен мост от Техеран и сухопътен коридор през Западен Ирак и Източна Сирия. В продължение на дълги години иранският военен елит се придържаше към максимата да използва съюзниците си, за да води войни от разстояние.\r\n\t \r\n\tНо изкушението да постави Израел в обхвата на ракетите си с малък обсег промени уравнението. Някои от най-влиятелните ирански военни лидери желаят директен сблъсък с Еврейската държава - включително генерал-майор Касем Солеймани, чиито сили според израелски представители са изстреляли 20 ракети към Голанските възвишения, вероятно за отмъщение за израелски въздушен удар миналия месец.\r\n\t \r\n\tГоланските възвишения отдавна са в центъра на конфликта между Сирия и Израел, които официално все още са в състояние на война, поради стратегическата си позиция в конфликтния регион, отбелязва френският в. \"Монд\", припомняйки, че платото граничи със Сирия, Израел, Ливан и Йордания.\r\n\t \r\n\tОт окупацията си през 1967 г. районът е сцена на сирийско-израелски сблъсъци - а индиректно и на сблъсъци между Еврейската държава и Иран, който е съюзник на Дамаск.\r\n\t \r\n\tДосега Иран не беше отговарял на израелските удари в Сирия, отбелязва в. \"Ню Йорк таймс\", посочвайки, че според някои наблюдатели Техеран се чувства свободен да го направи след изтеглянето на САЩ от ядреното споразумение. Но въпреки че нападение срещу Израел вече не може да застраши участието на Вашингтон в споразумението, Техеран има много за губене при евентуално разрастване на конфликта. Иранските лидери все още изглеждат решени да запазят ядреното споразумение, в което участват, освен САЩ, Русия, Китай, Великобритания, Германия, Франция и ЕС.\r\n\t \r\n\tВеликобритания, Германия, Франция и Русия побързаха да призоват към спокойствие, показвайки притесненията на международната общност от евентуална ескалация, отбелязва американското издание. Белият Дом осъди ракетния удар по Израел и заяви, че подкрепя правото на Израел на самоотбрана.\r\n\t \r\n\tИран се възползва от хаоса в Сирия, за да изгради значителна военна инфраструктура, обучавайки големи паравоенни организации с хиляди бойци и изпращайки военни съветници в сирийски бази. Тази седмица израелският премиер Бенямин Нетаняху заяви, че Техеран е изпратил в Сирия усъвършенствани оръжия. Израелското ръководство вече е предупреждавало Иран, че ще отговори на всички нападения и предупреди Дамаск, че иранските сили на сирийска територия излагат на риск правителството на Башар ал Асад.\r\n\t \r\n\t\"Израел не иска нова Хизбула в Сирия, не иска още един Ливан\", заявява Андрю Тейблър, експерт по сирийските въпроси във Вашингтонския институт за близкоизточна политика. Израелците смятат, че могат да нанасят хирургически удари, без да провокират по-широк конфликт. Според тях Асад, работейки съвместно с руснаците, няма да посмее да отговори\", твърди той.", "date": "2018.05.11", "title": "Сблъсъкът между Иран и Израел в Сирия няма да доведе до война - засега"}
{"url": "http://www.mediapool.bg/protest-v-sofiyskiya-kv-dianabad-sreshtu-novo-zastroyavane-news278979.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНамеренията за застрояване на междублоково пространство предизвикаха пореден граждански протест в София. Този път става въпрос за проект в кв. \"Дианабад\". Става въпрос за парцел, който общината на практика замени с имот, притежават от сина на главния редактор на вестник \"Труд\" Петьо Блъсков.\r\n\tС решение на общинския съвет от миналата година парцелът от 993 кв. метра на Петьо Петьов Блъсков в кв. \"Изток\" беше дарен на общината. Срещу това той получи насрещно дарение от местната власт - терен от 2049 кв. метра в \"Дианабад\". Заради разликата в оценките на двата имота Блъсков трябваше да дари и 1.137 млн. лева без ДДС. Схемата с насрещните дарения се прави, за да се избегне законовата забрана за заменки на общински имоти.\r\n\tТеренът в \"Дианабад\" е близо до детска градина.\r\n\tНедоволството на хората е предизвикано от начина, по който теренът е станал частен, но и от това, че там ще се строи нова жилищна сграда. В същото време общината можела да използва имота за разширяване на съседната детска градина при положение, че районът е гъсто населен, а местата в детските заведения не достигат.\r\n\tКметът на район \"Изгрев\" инж. Цветомир Жеков обясни пред БНР, че още с плана от 1989 година, когато е застрояван ж.к. \"Дианабад\", тази площ е предвидена за жилищно строителство. Същото било предвидено и в подробния устройствен план, приет през 2015 г.. тогава възражения срещу отреждането нямало.", "date": "2018.05.11", "title": "Протест в софийския кв. \"Дианабад\" срещу ново застрояване"}
{"url": "http://www.mediapool.bg/rusiya-se-otkaza-da-dostavi-raketni-kompleksi-s-300-na-siriya-news278980.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия не преговаря със сирийското правителство за доставка на модерни ракети \"земя-въздух\" С-300 и не смята, че Дамаск се нуждае от такива, съобщи висш помощник на руския президент Владимир Путин, цитиран от Ройтерс. \r\n\t \r\n\tПомощникът на Путин по военно-техническото сътрудничество Владимир Кожин направи този коментар пред в. \"Известия\" след посещение тази седмица в Москва на израелския премиер Бенямин Нетаняху, който ожесточено лобира пред руския президент да не се извършват такива доставки.\r\n\t \r\n\tМиналия месец Русия намекна, че може да достави оръжията на сирийския президент Башар Асад - въпреки възраженията на Израел - след западните военни удари в Сирия. \n\n\r\n\t \r\n\tРуският външен министър Сергей Лавров тогава каза, че ударите са освободили Русия от каквото и да било морално задължение да задържи доставките, а руският в. \"Комерсант\" цитира неназовани военни източници, според които било възможно доставките да започнат в най-близко бъдеще.\r\n\t \r\n\tИзказването на Кожин, толкова скоро след разговорите на Нетаняху с Путин в Москва, подсказва, че лобирането на израелския премиер е дало резултат, поне засега, отбелязва Ройтерс.\r\n\t \r\n\tЗа момента не водим преговори за никакви доставки на съвременни нови системи, каза Кожин за в. \"Известия\", запитан за възможността за предаване на системи С-300 на Сирия. Сирийските въоръжени сили имат \"всичко необходимо\", добави той.", "date": "2018.05.11", "title": "Русия се отказа да достави ракетни комплекси С-300 на Сирия"}
{"url": "http://www.mediapool.bg/atlanticheskiyat-savet-mo-uchastva-v-hibridnata-ataka-na-kremal-s-bezsmartniya-polk-news278981.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтлантическият съвет на България осъди в петък действията на военното министерството за популяризирането на т.нар. \"Безсмъртен полк\", който организацията определя като \"хибридна операция на Кремъл\".\r\n\t \r\n\tПреди ден десетки български граждани, начело със симпатизанти на БСП и \"Атака\", се включиха в в центъра на София по повод 9 май. \r\n\t \r\n\t\"На 9 май, Денят на Обединена Европа, на сайта на Информационния център на МО се появи за честването на т.нар. \"Безсмъртен полк“. Въпросната инициатива е хибридна операция на Кремъл, насочена срещу България и съюзниците ни в НАТО. В редица държави от бившия СССР властите не позволяват провеждането на тази провокативна акция, а носенето на т.н. \"георгиевски ленти“ е забранено като символ на войнствената, завоевателна  имперска политика на Москва\", посочват от Атлантическия клуб. \n\n\r\n\t \r\n\tМатериалът на Информационния център на Министерството на отбраната е илюстриран със снимка от проявата в София, на която най-отгоре стои руският национален флаг.\r\n\t \r\n\t\"Недопустимо е българска държавна институция, още по-малко Министерството на отбраната на евроатлантическа България, да популяризира на своя страница в Интернет подобно събитие, което е част от хибридната война на Руската федерация срещу държавата и обществото ни\", посочват още в организацията, в която участват \r\n\t \r\n\tОт там посочват, че това не е първата неуместна проява на Министерството на отбраната, която най-малкото предизвиква недоумение у нас и сред съюзниците ни.\r\n\t \r\n\t\"Още е пресен споменът за салютите пред паметника на съветската армия-окупатор на България  от месец февруари т.г. Тогава по време на провокативното, организирано от руското посолство у нас, честване на руския празник Ден на защитника на отечеството и 100 години от създаването на Червената армия, точно пред паметника на съветската армия, по някакво странно съвпадение, бяха дадени военни салюти.  Официално те бяха  представени, като част от президентския официален протокол в чест на сръбския президент, който тогава беше на посещение у нас. Странно съвпадение, за което впоследствие си чуха неловки оправдания и обяснения от пресцентъра на Министерството на отбраната\", смятат от Атлантическия съвет. \r\n\t \r\n\tСпоред организацията  министърът на отбраната трябва да се \"разграничи от действията на подчинените му служители  по връзките с обществеността и да вземе неотложни мерки да не се извършват повече подобни прояви, които могат да се характеризират и като провокации\".\r\n\t \r\n\t\"Ако не направи това министър Каракачанов, то тогава следва министър-председателят Бойко Борисов да даде оценка на случващото се в Министерството на отбраната и да отговори на въпроса как тази провокация се вписва в мястото и ролята на България като съюзник в НАТО и ЕС, особено в светлината на сегашното председателство на Съвета на Европейския съюз и в навечерието на Срещата на върха ЕС-Западни Балкани в София на 16-17 май 2018 г. \", завършва позицията на Атлантическия съвет.", "date": "2018.05.11", "title": "Атлантическият съвет: МО участва в хибридната атака на Кремъл с \"Безсмъртния полк\""}
{"url": "http://www.mediapool.bg/zapochva-digitalizatsiyata-na-sofiyskata-vik-mrezha-news278983.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПаралелно с ежегодните си инвестиции в ремонт и подмяна на водоснабдителната мрежа и прокарване на нова канализационна мрежа в столицата, \"Софийска вода\" започва да работи за дигитализация на водната си инфраструктура.\r\n\t \r\n\tКомпанията, в която мажоритарен акционер е френската \"Веолия\", а Столичната община държи 20 процента, започва пилотно да поставя във водопроводите си сензори за откриване на течове, които ще пращат веднага сигнали в диспечерския център на дружеството.\r\n\t \r\n\tНаесен пък ще бъде обявена поръчка за доставка на приходни водомери за инсталиране във входовете на блоковете, които ще отчитат потреблението онлайн. Те също ще могат веднага да откриват течове във вътрешната система на входа и така ще се предотвратява натрупването на високи сметки за клиентите заради неоткриваеми отвън течове.\n\n\r\n\t \r\n\tТова обявиха от ръководството на \"Софийска вода\", което представи в петък инвестиционните си намерения за 2018 г. и плановете си за дигитализация, енергийна неутралност и разширяване на кръговата икономика, която превръща отпадъците в ресурси и пести разходи.\r\n\t \r\n\tРемонти за 51.7 млн. лв. тази година\r\n\t \r\n\tПрез 2018 г. концесионерът ще вложи 51.7 млн. лв. във ВиК-мрежата на София, което е с 6.2 млн. лв. повече от 2017 г. и 1.5 млн. лв. над одобреното от енергийния и воден регулатор в бизнес плана на дружеството за тази година, обясни изпълнителният му директор Арно Валто. Той посочи, че тази година фокусът ще е върху канализационната мрежа, в чието разширяване и подмяна ще се вложат 6.5 млн. повече спрямо миналата година.\r\n\t \r\n\tПрез март вече е започнала работата по канализацията в Симеоново, работи се и кв. \"Бенковски\", в кв. \"Горубляне\", както и в новоискърския квартал \"Курило\". В Модерно предградие две улици също ще се сдобият с такава мрежа, но още се чакат разрешителните, стана ясно от думите на Петър Велев, директор \"Инженерни и строителни дейности\" в \"Софийска вода\". Предвидени са ремонти на редица отливни канали и подмяна на канализационни колектори, които са на достолепна възраст от няколко десетки години.\r\n\t \r\n\tНай-видимата за столичани и гостите на града инвестиция на \"Софийска вода\" е при започналия от общината цялостен ремонт в района на централната улица \"Граф Игнатиев\" и прилежащите й улички. Там е създадена стриктна организация на работа между комуналните доставчици, които работят по своята мрежа със свои пари, и наетия от общината изпълнител на пътните ремонти. Водният доставчик ще извърши в този район пълна промяна на канализационната мрежа и на водопроводите към сградите, посочи Велев.\r\n\t \r\n\t\r\n\t\"Костенурки нинжда\" в софийската канализация\r\n\t \r\n\tТези ремонти са видимата за гражданите част от работата на дружеството. Всекидневно екипи от \"костенурки нинжда\", по думите на директора по експлоатацията и поддръжката Станислав Станев, обхождат проходимата част от канализацията на столицата, за да търсят къде има запушвания на ревизионни шахти и да ги почистват, за да се предотвратява изливане на отпадни води в реките и причиняване на наводнения при проливен дъжд.\r\n\t \r\n\tТези специалисти, работещи в опасна среда, където има експлозивни и отровни газове, предупреждават и за потенциални опасности от пробиви на мрежата, за да се извършват превантивни подземни ремонти. Така се предотвратяват повърхностни аварии, допълни Станев. За последните две години \"костенурките нинджа\" са обходили 60 км от 150-километровата проходима канализация на града, допълни той.\r\n\t \r\n\tВодната система на града става енергийна\r\n\t \r\n\tАрно Валто посочи, че целта на компанията е да превърне водната система на София в енергийна. Прогнозите са, че пречиствателната станция \"Кубратово\", която произвежда ток от отделяния метанов газ от отпадъците, достатъчен да захранва 6 хил. домакинства, догодина ще задоволява напълно енергийните нужди на концесионера и той ще стане изцяло \"зелен\". Шефът на \"Софийска вода\" посочи, че тази пречиствателна станция е най-ефективната от всички 30 подобни съоръжения на \"Веолия\" в страните, където френската компания работи. Освен това тя пести 100 хил. тона въглеродни емисии на столичани и спомага за решаване на проблемите с мръсния въздух в града.\r\n\t \r\n\t\"С подписването на третия анекс към концесионния договор със \"Софийска вода“ и изчистване на спорните въпроси можем да се върнем и към важни проекти като изграждането на мини водноелектрически централи във водоснабдителната мрежа\", каза Валто. Идеята е стара и предвижда да се ползва естественото движение на водата в мрежата и задвижваните от него перки на миниатюрните ВЕЦ да произвеждат ток, който да отива за нуждите на общината.\r\n\t \r\n\tПредстои преизчисляване на възможностите за ползване на течението на конкретни количества вода, икономическите и техническите показатели преди да се вземе инвестиционно решение за дела на необходимите инвестиции от страна на \"Софийска вода\" и на общината, посочи Валто. \"Реализацията на този проект ще допринесе за развитието ни като енергийно неутрална компания\", допълни той.\r\n\t \r\n\tСензори във водопроводите ще откриват течове\r\n\t \r\n\tКонцесионерът гледа да не изостава и от прилагането на бурно развиващите се цифрови технологии и се ориентира към дигитализация. Вече са купени 20 сензора, които ще се разположат във водопроводната система в различни квартали на града, за да се тестват различни видове тръби и да се види в реално време как откриват течове и сигнализират за това в диспечерския център на компанията. Там веднага ще трябва да организират екипи за отстраняването на авариите. Целта е допълнително намаляване на загубите на питейна течност в София, които са намалени с 60 млн. куб. м годишно до 48 на сто.\r\n\t \r\n\tОт компанията дадоха за пример как в Лион такива 5500 сензора са свалили загубите на вода с 87 на сто. Нивата на загуби във Франция и България обаче са несравними. Там са средно 20-22 процента, докато у нас – средно 60 процента.\r\n\t \r\n\tСлед пилотното ползване на тези сензори, които са различни видове, в период от 6 до 12 месеца, ще се направят анализи за ефективността им и ще се реши дали да се прави допълнителна инвестиция за разширяване на техния обхват.\r\n\t \r\n\tОнлайн водомери ще следят консумацията\r\n\t \r\n\tОтделно наесен компанията предвижда да обяви поръчка за закупуване на модерни 10-20 хиляди приходни или т. нар. общи водомери, чрез които ще може онлайн да се следи потреблението на вода от клиентите. Решението за тази инвестиция е взето, след като пилотно тестване на такъв водомер в столичен вход показало ползите от него.\r\n\t \r\n\t\"Една нощ регистрирахме рязко повишаване на потреблението – с близо една втора спрямо обичайното за деня. Още на следващата сутрин уведомихме клиентите за възможен теч във вътрешната инсталация, която е етажна собственост. Той бе открит и така предотвратихме натрупване на огромни сметки за хората, тъй като разликата между индивидуалните водомери и общия уред за отчитане на потреблението се плаща от всички. Предотвратихме финансови загуби за тях и много разправии и нерви и на двете страни\", разказа Станев.\r\n\t \r\n\tИдеята на дружеството е поетапно да инсталира такива общи водомери в града, но за целта смята, че е необходима законова промяна, която в момента ги задължава на всеки две години за извършва метрологична проверка на своите водомери. Това създава неудобства за клиентите, тъй като на две години трябва да сваляме единия уред, да го заменяме с другия, после да повтаряме същата операция и през това време те са без вода, обясниха от \"Софийска вода\". Това й струва ежегодно 2 млн. лв. Затова дружеството ще иска срокът за проверката на техническата изправност на общите водомери да е 5 години. За сравнение индивидуалните водомери трябва да се тестват дали не дават отклонения в меренето на десет години, посочиха представителите на концесионера.\r\n\t \r\n\tКомпанията ще работи допълнително и за намаляването на хартиените фактури, където има огромен потенциал за свиване на въглеродния отпечатък, тъй като в момента избралите електронна фактура са под 20 процента. Тя смята да инициира и дебат за по-справедливо разпределение на т. нар. общи количества вода в един вход, които се получават при разлика в отчетените кубици от общия водомер и от сбора на обемите от индивидуалните уреди. В момента има несправедливост, защото клиентите с водомери са ощетени и плащат разходи и на онези без водомери, чиито сметки се изчисляват на база от 5 куб. на човек, посочи Арно.", "date": "2018.05.11", "title": "Започва дигитализацията на софийската ВиК-мрежа"}
{"url": "http://www.mediapool.bg/bulgaria-e-sred-stranite-s-nai-niska-sredna-prodalzhitelnost-na-zhivota-v-es-news278984.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчакваната средна продължителност на предстоящия живот общо за населението на страната, изчислена за периода 2015 - 2017 г., е 74.8 години, като спрямо предходния период (2014 - 2016 г.) тя се увеличава с 0.1 години, съобщи Националният статистически институт.\r\n\t \r\n\tБългария заедно с Латвия и Литва (74.9 години) е сред страните с най-ниска средна продължителност на живота на населението в Европейския съюз, а с най-висока са Испания (83.5) и Италия (83.4 години).\r\n\t \r\n\tРазличната смъртност при мъжете и жените, както и сред населението в градовете и селата, определят и различната средна продължителност на живота при тези категории население.\r\n\t \r\n\tСредната продължителност на живота при мъжете е 71.3 години, докато при жените е със 7.1 години по-висока - 78.4 години. За периода между 2007 и 2017 г. увеличението при мъжете е с 2.0 години, а при жените - с 2.1 години.\r\n\t \r\n\tСредната продължителност на живота на населението в градовете е с 2.8 години по-висока (75.6 години) отколкото на населението в селата (72.8 години).\r\n\t \n\n\r\n\tСпрямо 2007 г. за населението в градовете увеличението е с 2.6 години, а за населението в селата е с 1.3 години.\r\n\t \r\n\tЗа хората, достигнали възраст 65 навършени години, очакваната продължителност на живота е 16.1 години, като за мъжете и жените тя е съответно 14.1 и 17.7 години. За периодa 2007 - 2017 г. очакваната продължителност на живота на лицата, навършили 65 години, се е увеличила с 1.3 години (1.0 за мъжете и 1.5 за жените).\r\n\t \r\n\tОчакваната продължителност на живота варира от 72.9 години в областите Враца и Монтана до 76.4 години в областите София (столица) и Кърджали, като общо в осем области тя е над средната за страната.\r\n\t \r\n\tЖените живеят по-дълго от мъжете във всички области на страната, но най-голяма е разликата между двата пола в област Кюстендил (8.0 години), а най-малка - в област Шумен (5.9 години).", "date": "2018.05.11", "title": "България е сред страните с най-ниска средна продължителност на живота в ЕС"}
{"url": "http://www.mediapool.bg/prokurori-ostavili-delo-za-grabezh-da-prodalzhi-nad-22-godini-news278986.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДело за въоръжен грабеж в Ихтиман е прекратено, след като е продължило 22 години, 4 месеца и 6 дни. Накрая извършителят не е бил открит и то е прекратено заради изтичане на абсолютната давност, съобщава съдебният инспекторат, който разглежда жалбите на гражданите за бавно правосъдие.\r\n\tЛюбопитното в това дело е, че около 13 години след обира, прокурорът е наредил активизиране на издирването на извършителя. Така през следващите девет години полицията в Ихтиман периодично е изпращала справки за извършените издирвателни работи. Те не са дали резултат, но активността на полицията по документи е продължавала. Накрая делото е прекратено през юни 2017 г.\r\n\tСъдебните инспектори са попаднали и на гражданско дело за възстановяване на собственост върху имот в София, което е приключило за 19 години, 9 месеца и 5 дни.\r\n\tДелото е започнало в началото на 1998 г., когато брат и сестра предявяват в Софийския районен съд иск за възстановяване на одържавен имот, който е продаден след това на трети лица. През май 1998 г. районният съд прекратява делото, като приема, че то е образувано по недопустима искова претенция. От тогава до октомври 2017 г. съдът разглежда частната жалба срещу прекратяването на производството.\r\n\tПрез юни 2001 г. Софийският районен съд разпорежда преписи от частната жалба срещу прекратяването на дело да се връчат на страните. Връчването на преписите продължава близо 14 години. Едва през септември 2015 г. съдът е приел съобщенията до ответниците за редовно връчени.\r\n\tНакрая исковете пак не са разгледани по същество, а делото, което е било висящо повече от 19 години пред една съдебна инстанция, е прекратено.", "date": "2018.05.11", "title": "Прокурори оставили дело за грабеж да продължи над 22 години"}
{"url": "http://www.mediapool.bg/kvestorite-na-ktb-sa-obvineni-za-manipulatsii-s-depoziti-news278985.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийска градска прокуратура е повдигнала обвинения на двамата квестори на фалиралата Корпоративна търговска банка (КТБ) на 10 май, съобщиха в петък от държавното обвинение.\r\n\tСтанислав Лютов и Елена Костадинчев ще носят отговорност за \"умишлена безстопанственост в особено големи размери, представляваща особено тежък случай\".\r\n\tДвамата са обвинени за това, че \"в периода от 20 август 2014 г. до 06 ноември 2014 г., действайки в качеството на длъжностни лица, в съучастие, умишлено, при условията на продължавано престъпление, не са положили достатъчно грижи за стопанисването и запазването на повереното им имущество, и от това последвали  за Фонд за гарантиране на влоговете в банките (ФГВБ)\".\r\n\tСпоред прокуратурата Лютов и Костадинчев умишлено са били прехвърлени за изплащане към Фонда за гарантиране на влоговете в банките  Това е нарушение на Закона за гарантиране на влоговете в банките, където е записано, че не се изплащат гарантираните размери на влоговете на лица, на които са били предоставени привилегировани лихви.\r\n\tАко бъдат признати за виновни, квесторите  като съдът може да постанови и лишаване от право да заемат определена обществена или държавна длъжност и право да упражняват определена професия или дейност, посочват от СГП.\n\n\r\n\tСпрямо двата обвиняеми е взета мярка за неотклонение \"подписка\".\r\n\t обвинението срещу Лютов и Костадинчев се повдига \r\n\tПрез 2015 г. премиерът Бойко Борисов обяви, че по данни на службите в последните си дни като квестори в КТБ Костадинчева и Лютов неправомерно са преправили около 1000 договора за преференциални депозити, така че титулярите им да могат да получат обезщетения от 100 хил. евро, на каквото не са имали право. Борисов изчисли, че от това \r\n\t\r\n\tПреди три години Борисов каза още, че квесторите на КТБ са отписвали обезпечения по кредити към банката. За пример той даде компаниите \"Петрол\", \"Рубин\", \"Дунарит\", \"Авионамс\", контролирани по онова време от бившия мажоритарен собственик на КТБ Цветан Василев. Премиерът каза, че тези и куп други компании \"са си направили цесии и квесторите са освободили имуществото им\". \"Само една от сделките е за 90 млн. лв.\", обяви тогава Борисов.\r\n\tСлед изтичането на периода на квестурата  и се заговори за  на обща стойност 850 млн. лв., за които впоследствие синдиците заведоха дела заради съмнения за незаконосъобразност.\r\n\tИменно въпросните цесии и прихващания са в основата на т. нар. , като процесът бе квалифициран от депутатите от ДПС Делян Пеевски, Йордан Цонев и Хамид Хамид.\r\n\tОколо 3-4 години след въпросното \"разграбване\" тримата внесоха законопроект, който обезсилва със задна дата въпросните сделки. Той влезе в сила благодарение на подкрепата на ГЕРБ и след като президентът Румен Радев отказа да го прати на Конституционния съд въпреки твърденията на изтъкнати юристи, че проектът е видимо противоконституционен.\r\n\tПо време на дебатите в парламента действащите синдици на КТБ Ангел Донов и Кристи Маринова и обещаха да съберат 1.4 млрд. лв. благодарение на инструментите, които той им дава.\r\n\tКвесторите на КТБ, които вече имат повдигнати обвинения,  Още през 2015 г. обаче, след като се разбра, че се вършат нередности,  и публично се разграничи от действията на Лютов и Костадинчев.\r\n\tСлед привличането на двамата към наказателна отговорност  През седмицата по същество тръгна делото срещу останалите 18 обвиняеми, сред които бившият мажоритарен собственик Цветан Василев, двама подуправители и един служител на БНБ. До момента делото е на етап четене на обвинителния акт.", "date": "2018.05.11", "title": "Квесторите на КТБ са обвинени за манипулации с депозити"}
{"url": "http://www.mediapool.bg/shefat-na-bnt-predpochete-evroviziya-pred-deloto-si-za-alkohol-zad-volana-news278982.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГенералният директор на БНТ Константин Каменаров не се яви в петък пред Софийския градски съд (СГС) за първото заседание по делото си за шофиране след употреба на алкохол и така принуди съдия Атанас Атанасов да го отложи за следващата насрочена дата – 4 юли.\r\n\tОфициалната причина, изтъкната от подсъдимия, бе, че той бил ангажиран с финала на музикалния конкурс \"Евровизия\", който се провежда в Португалия.\r\n\tНещо повече – Каменаров дори известил магистратите, че няма да има възможност въобще да стъпи в съда до 20 юли, тъй като в този период щял да бъде зает с поредица от командировки, свързани с уреждането на рекламните права на БНТ по излъчването на Световното първенство по футбол в Русия.\r\n\tОчаквано, това предизвика възмущението на съдия Атанасов, който записа в протокола, че явяването на Каменаров пред съда по дело от общ характер е основание за освобождаване от служебните му ангажименти в дните, когато се провеждат заседания, а не обратното.\r\n\tОчевидно генералният директор на обществената телевизия не разглежда като основен приоритет явяването си по делото, въпреки че от неговия изход всъщност зависи ръководният му пост. Миналата година Каменаров бе осъден условно от Софийския районен съд на 1 година и 3 месеца за шофиране с 1.6 промила алкохол в кръвта.\n\n\r\n\tАко присъдата му бъде потвърдена и на втора инстанция от СГС, шефът на БНТ ще изпадне в директна несъвместимост с изискванията за тази длъжност, тъй като Законът за радиото и телевизията забранява в ръководствата на двете обществени медии да влизат осъждани за умишлени престъпления от общ характер. Дали присъдата на Каменаров в случая ще бъде условна или ефективна, няма никакво значение, тъй като забраната визира и двете хипотези.\r\n\tГрадският съд вече е отказал преразпит на свидетелите по делото по време на разпоредителното му заседание, което означава, че когато генералният директор на БНТ благоволи да се яви в зала, казусът вероятно ще бъде разгледан в рамките на едно заседание, пише специализираният сайт \"Дефакто\".\r\n\tКонстантин Каменаров бе заловен да шофира пиян на 23 юни 2016 г. Защитната му теза е, че положителният алкохолен тест се дължал на разтвор от билка \"златен корен\", който той консумирал с чист етилов алкохол, за да стимулира метаболизма му. Друг в еъпросът, че забраната за шофиране след употреба на алкохол не прави различка между консумирането на напитки за забавление и такива с евентуална терапевтична цел.", "date": "2018.05.11", "title": "Шефът на БНТ предпочете \"Евровизия\" пред делото си за алкохол зад волана"}
{"url": "http://www.mediapool.bg/blizo-16-po-skap-gaz-ot-yuli-izchisli-bulgargaz-news279005.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрогноза за поскъпване на природния газ с близо 16 на сто от 1 юли направи държавният газова доставчик \"Булгаргаз\". Какво точно увеличение обаче ще предложи на енергийния регулатор ще стане ясно на 8 юни, когато по закон трябва да се внесе заявлението на тарифата за третото тримесечие на годината.\r\n\tОт компанията обясняват, че повишаването на цената се налага заради вдигнатите тарифи на вносния руски газ и по-високия курс на долара спрямо лева.\r\n\tСпоред \"Булгаргаз\" от 1 юли синьото гориво трябва да струва 418.59 лв. за 1000 куб. м или 39,38 лв./МВтч (без цени за достъп, пренос, акциз и ДДС).  Това е с 15.69 на сто повече спрямо сегашната цена или с 56.77 лв. за тарифата за количество и 5.34 лв. за стойността в мощност.\r\n\tВъзможно е обаче крайното искане да е за по-малко поскъпване, както това стана за цената от април. При изчисления за 7 процента повишение, поискано бе 4 на сто, а регулаторът разреши 2.6 на сто. Разрешеното от 1 януари 2018 г. поскъпване беше 2.75 на сто, а преди това имаше период на спад на цените.\r\n\tСегашното прогноза обаче е за двуцифрен ръст, което надали ще бъде прието от енергийния регулатор.", "date": "2018.05.11", "title": "Близо 16% по-скъп газ от юли изчисли \"Булгаргаз\""}
