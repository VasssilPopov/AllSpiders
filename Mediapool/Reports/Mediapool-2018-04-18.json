{"url": "http://www.mediapool.bg/patriotite-iskat-pravo-na-neizbezhna-otbrana-pri-vsyako-nezakonno-nahluvane-noshtem-news278126.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобствениците на взломен имот да не носят наказателна отговорност при всяко незаконно влизане на две или повече лица или едно, ако е въоръжено, както и ако нападението се извършва нощем.\r\n\tТакава поправка на Наказателния кодекс (НК) предлагат от \"Обединени патриоти\", които се заканиха да искат разширяване на пределите на неизбежната отбрана, след като в Пловдив медик застреля влязъл в гаража му крадец.\r\n\tСлучаят предизвика масово недоволство, тъй като лекарят бе обвинен за умишлено убийство и притежание на незаконно оръжие.\r\n\tТогава ВМРО и \"Атака\" своевременно яхнаха гражданските протести в защита на лекаря, въпреки че разкритите от следствието факти показаха, че убийството не е било точно акт на неизбежна отбрана. Оказа се, че д-р Иван Димитров е наблюдавал крадеца в продължение на около 20-30 минути, след което и изпразнил цял пълнител на незаконния си \"Валтер\" по него.\r\n\tОсвен това в този момент е бил сам в дома си, а не с жена му и децата им, както бе съобщено първоначално. На всичкото отгоре д-р Димитров си бе признал, че е направил опит да прикрие уличаващите го следи от стрелбата. Протестите заглъхнаха след тези факти, изнесени от прокуратурата, но управляващите продължиха да говорят за промяна в закона под натиска на ВМРО.\r\n\tЕдна от основните цели на внесения от \"патриотите\" законопроект е да премахне настоящата формулировка на неизбежната отбрната в НК, според която \"няма превишаване пределите на неизбежната отбрана, ако нападението е извършено чрез проникване с насилие или с взлом в жилище\", която да бъде заменена с всички видове \"противозаконно\" проникване в жилище – независимо дали то е извършено чрез сила, заплаха, техническо средство или без следи от взломяване.\r\n\t\"Патриотите\" искат също промяна на разбирането за \"маловажни кражби\" – вместо досегашното определение, според което това са кражби на стойност под две минимални работни заплати, да се приеме – под една минимална. Освен това предлагат в тези случаи да се дължи глоба от 500 до 1000 лева, ако предметът на кражбата е въстановен, а не както досега – от 100 до 300 лв.\n\n\r\n\tВ законопроекта е заложено още при повторна \"маловажна кражба\" в рамките на една година, наказанието да е по общия ред, а не отново глоба, като се заличава текста, че ще става дума за рецидив, ако стойността на откраднатото е над 150 лв.\r\n\tДали поправката ще бъде подкрепена от управляващото мнозинство засега не е ясно, тъй като първоначално премиерът Бойко Борисов нареди на правосъдния министър Цецка Цачева да подготви спешни промени в закона. Последва обаче отказ от страна на главния прокурор Сотир Цацаров и председателя на Върховния касационен съд Лозан Панов да участват в подобно начинание, въпреки че двамата изключително рядко са на една и съща позиция.", "date": "2018.04.18", "title": "\"Патриотите\" искат право на неизбежна отбрана при всяко незаконно нахлуване нощем"}
{"url": "http://www.mediapool.bg/zashtitnitsite-na-ivancheva-tya-narushi-interesite-na-mnogo-golemi-investitori-news278092.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесислава Иванчева наруши интересите на много големи инвеститори и това може да сред причините за вчерашния ѝ арест, коментира Петър Кърджилов, който е пи ар на район \"Младост\". Според защитници на арестуваните за подкуп Иванчева и заместничката ѝ Биляна Петрова става въпрос за инсценировка. Според тях изнудвана фирма и подкуп няма.\r\n\tСамата Иванчева заяви късно във вторник, че е жертва на \"клопка\".\r\n\t\", каза Десислава Иванчева, докато полицията я извеждаше от сградата на Спортната палата късно във вторник след повече от 10 часа арест и следствени действия.\r\n\tГлавният архитект на София Здравко Здравков обаче обясни, че при него постъпват много жалби за забавени с месеци преписки от район \"Младост\". Те били за издаване на \"елементарни\" документи по проекти, които вече са минали през централната администрация.\r\n\tЗащитниците на Иванчева от организацията \"Зелен Младост\" и от партия \"Зелените\" дадоха в сряда пресконференция, която беше обявена дни преди това. Темата ѝ бяха измененията в Закона за устройство и застрояване на Столичната община, предложени от самата община и гласувани основно с подкрепата на ГЕРБ и \"Обединени патриоти\". Организаторите на пресконференцията заподозряха още във вторник, че тя е един от поводите за показния арест на Иванчева и Петрова в центъра на София. В сряда на местата, на които трябваше да стоят те, символично бяха поставени шапки.\r\n\t\r\n\tСпоред Кърджилов причината за акцията срещу Иванчева може да се търси в това, че за последните 18 месеца е \"настъпила\" интересите на множество големи инвеститори, за да защити гражданите на района. Той даде за пример проекта на турската компания \"Гаранти Коза\", който бил орязан наполовина като височина и етажи. Самата Иванчева преди месеци отиде да проверява посреднощ строежа за нарушаване на нормите за шум.\r\n\tКърджилов припомни, че преди три седмици Иванчева подала сигнал за фалшифицирани документи относно строежа на 7-етажна сграда на ъгъла между ул. \"Свето Преображение\" и ул. \"Д-р Атанас Москов\". Там като инвеститор беше посочено името Логофетов.\r\n\tВъв Фейсбук един от заместниците на Иванчева - Владимир Клисуров, също защити тезата, че районният кмет е настъпил чужди интереси и . , коментира той в профила си.\r\n\tСпоред него Иванчева искала от инвеститорите в нови сгради да постигат заложените параметри озеленяване, които са 30 - 40%. , смята той.\n\n\r\n\t\r\n\tВ защита на Иванчева пи арът на районната администрация Кърджилов обясни, че автомобилът, в който е задържана, е служебен и до него са имали достъп много хора от общината. А там работели хора с различна политическа ориентация, които не искали Иванчева да е районен кмет.\r\n\tОсвен това, по думите му, по ръцете ѝ не са открити следи от мастилото, с което са белязани банкнотите. Според обвинението обаче и тя, и Петрова \"светнали като коледна елха\" при проверката дали по ръцете им има следи от веществото, с което били белязани парите.\r\n\tПо-рано адвокатът на Биляна Петрова - Ирена Савова, разказа, че Петрова и Иванчева са били на среща с адвокат Върбан Върбанов, а служебният автомобил е бил паркиран на ул. \"Московска\" пред сградата на Столична община. Колата не е била заключена, уточни тя пред Нова телевизия.\r\n\t, допълни адвокатът., се казва в позиция на партия \"Зелените\". В нея се критикуват действията на антикорупционната комисия при ареста на Иванчева. , пише в позицията.\r\n\tСпоред Кърджилов почти сигурно е, че ще бъде заведено дело в Европейския съд по правата на човека заради публичния арест на Иванчева и Петрова.\r\n\t\r\n\tОт пресконференцията на защитниците на Иванчева стана ясно още, че районната администрация няма право да издава разрешителни за строеж за големи проекти. Документите за тях минават през централната администрация и това изключвало възможността районен кмет да вземе подкуп за голяма сграда.\r\n\tГлавният архитект Здравко Здравков обаче коментира в интервю за Mediapool, че районната администрация е бавела преписки за издаването на \"елементарни документи\" като заверка за план за безопасност и здраве или схема за извозване на строителни отпадъци.\r\n\t, коментира арх. Здравков. Той допълни, че при него са постъпвали сигнали за забавени с месеци преписки, при положение че сроковете по закон са 14-дневни.\r\n\t, коментира той. Добави, че има постъпили жалби от \"инвеститори клас А, на които им се забавят преписките с месеци\".\r\n\t\", смята Здравков. Той добави, че многократно са правени срещи с Иванчева в присъствието на кмета Йорданка Фандъкова. Тя беше привиквана и на от общинарите от комисията по архитектура към Столичния общински съвет.\r\n\t, каза Здравков.\r\n\tТой отхвърли и обвиненията на защитниците на Иванчева, че с промените в Закона за устройство и застрояване на Столичната община се отваря врата за застрояване на зелените площи в кварталите. Според \"Зелен Младост\" и партия \"Зелените\" в новите текстове се предвижда да може да се изменя предназначението на поземлени имоти, предназначени за зелени площи, с подробен устройствен план, който се изменя с решение на Столичния общински съвет. С това законодателят дава възможност градинките да продължават да се застрояват, смятат от \"Зелен Младост\".", "date": "2018.04.18", "title": "Защитниците на Иванчева: Тя наруши интересите на много големи инвеститори"}
{"url": "http://www.mediapool.bg/komi-opravda-s-neopitnost-podigravki-s-tramp-v-knigata-si-news278099.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият директор на ФБР Джеймс Коми изтъкна липсата си на опит в писането, за да отговори на критики, които бяха отправени към неговите мемоари, съобщи Франс прес.\r\n\tВ книгата си \"Висша лоялност: истина, лъжи и лидерство\", Коми се впуска във физически описания на президента на САЩ Доналд Тръмп, вллючително за малките му ръце, за прическата му или за оранжевия цвят на кожата му.\r\n\t\"Не съм искал да се подиграя с президента. Опитах да бъда автор, какъвто никога преди не съм бил\", заяви Коми в интервю за общественото радио Ен Пи Ар.\r\n\tОсвен физическите описания, бившето топченге на САЩ, уволнено от Тръмп през май 2017 г., се нахвърля яростно върху моралните качества на американския президент.\r\n\tКоми опроверга появилите се в някои медии спекупации, че използва известността си, за да влезе в политиката и каза, че единствено иска да предупреди какви опасности крие управлението на Тръмп.\n\n\r\n\tКнигата му, разпечатана в 850 000 екземпляра, бе вчера най-продаваното четиво в сайта за онлайн търговия \"Амазон\".", "date": "2018.04.18", "title": "Коми оправда с неопитност подигравки с Тръмп в книгата си"}
{"url": "http://www.mediapool.bg/sasht-uvedomiha-rusiya-che-nyama-da-vavezhdat-novi-sanktsii-sreshtu-neya-news278102.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати са уведомили Русия чрез посолството й във Вашингтон, че засега няма да въвеждат нови санкции срещу нея, съобщи ТАСС, цитирайки източник от руското външно министерство. \r\n\t \r\n\tВ неделя постоянната представителка на САЩ в ООН Ники Хейли каза в интервю по телевизия Си Би Ес, че \"предстои влизането в сила на нови санкции спрямо Русия\" заради подкрепата й за Сирия и че те ще бъдат обявени още в понеделник. \r\n\t \r\n\tСанкции обаче не бяха обявени. Шефът на Националния икономически съвет при президента Доналд Тръмп, Лорънс Кадлоу, поясни снощи пред журналисти от вестник \"Ню Йорк таймс\", че Хейли не е била своевременно информирана, че американската администрация е променила позицията си за въвеждането на нови санкции срещу Русия.", "date": "2018.04.18", "title": "САЩ уведомиха Русия, че няма да въвеждат нови санкции срещу нея"}
{"url": "http://www.mediapool.bg/albaniya-iska-amerikanska-voenna-baza-na-svoya-teritoriya-news278105.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлбания иска САЩ да изградят военна база на нейна територия, за да противодействат на влиянието на Русия. Това заяви вчера във Вашингтон албанската министърка на отбраната Олта Джачка, цитирана от Франс прес.\r\n\t \r\n\t\"Мисля, че трябва да изпратим силно послание, че Западните Балкани са регион, ориентиран към Запада, че споделяме едни и същи принципи и ценности, които трябва да браним\". Това каза Джачка, която се срещна в Пентагона с американския министър на отбраната Джим Матис.\r\n\t \r\n\t\"Мислим, че е време САЩ да установят присъствие в Албания\", каза тя и предложи да бъде изградена военноморска база на САЩ или НАТО в Адриатическо море.\r\n\t \r\n\tСред заплахите, които тревожат Тирана, министърката посочи Русия, която \"опитва да увеличи влиянието си, дестабилизиращите й действия, било то чрез тайните служби, инвестициите или пропагандата й\", но също така Китай, Иран и \"дори Турция\".\r\n\t \r\n\tТя изрази задоволство от предложението на Европейската комисия за започване на преговори за присъединяване на Албания към ЕС.", "date": "2018.04.18", "title": "Албания иска американска военна база на своя територия"}
{"url": "http://www.mediapool.bg/senatskata-komisiya-mozhe-da-ne-odobri-kandidaturata-na-pompeio-za-darzhaven-sekretar-news278108.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатурата на сегашния шеф на ЦРУ Майк Помпейо за държавен секретар на САЩ среща растяща опозиция в сенатската комисия по външните работи и е напълно вероятно той да не получи одобрението й, пише вестник \"Вашингтон пост\".\r\n\t \r\n\tДвама сенатори демократи от комисията публично са отказали да подкрепят номинацията му. \r\n\t \r\n\tДжийн Шахийн, която миналата година е подкрепила кандидатурата му за шеф на ЦРУ, каза във вторник, че не може да постъпи по същия начин, ако той желае да застане начело на американската дипломация, заради неговата позиция относно правата на гейовете, на американските мюсюлмани и на женските права по въпроса за абортите.\r\n\t \n\n\r\n\tСпоред нея новата роля, за която Помпейо кандидатства, е съвсем различна от предишната, защото един държавен секретар трябва да представлява американските ценности пред света. \r\n\t \r\n\t\"Това е пост, на който се прави политика, и аз имам дълбоки съмнения относно миналите изказвания и политическите възгледи на Помпейо\", посочи тя. \r\n\t \r\n\tПротив кандидатурата на Помпейо се изказа и сенаторът демократ Тим Кейн, който също го бе подкрепил за шеф на ЦРУ. Според него Помпейо само \"ще задълбочи слабостите на президента Тръмп, вместо да утвърди нашите дипломатически постижения\", особено ако стане въпрос за използване на сила спрямо Иран.\r\n\t \r\n\t\"Вашингтон пост\" припомня, че и сенаторът републиканец Ранд Пол, също член на комисията, се е обявил срещу кандидатурата на Помпейо. При положение, че в 21-членния състав на комисията има 11 републиканци и 10 демократи, много вероятно е Помпейо да не получи одобрението й за своята кандидатура. \r\n\t \r\n\tМакар и с негативен резултат от комисията, кандидатурата на Помпейо все пак може да влезе в пленарна зала и да бъде утвърдена от пълния състав на Сената, посочва вестникът. При такъв изход обаче той би бил първият държавен секретар на САЩ от близо 100 години, избран без одобрението на влиятелната сенатска комисия по външните работи, посочва вестникът. \r\n\t \r\n\tТози потенциален сценарий е кошмар за Помпейо от деня, в който кандидатурата му бе обявена от президента Тръмп, пише \"Вашингтон пост\". В слушанията по неговото назначаване много сенатори изразиха явни опасения дали той ще може да се противопостави на президента по такива ключови въпроси, като анулирането на ядреното споразумение с Иран и започването на разговори със Северна Корея, или той просто ще се съгласява с президента, само и само за да остане в добри отношения с него. \r\n\t \r\n\t\"От неговите отговори оставам с усещането, че той няма да има хъса да опонира на президента, а просто ще изпълнява неговите желания, дори и да не е съгласен с него\", посочи сенаторът демократ Робърт Менендес - най-високопоставеният демократ в комисията. \r\n\t \r\n\tМенендес все още не е разкрил как ще гласува, макар че той не подкрепи Помпейо и за шеф на ЦРУ. Вотът в комисията се очаква следващата седмица.", "date": "2018.04.18", "title": "Сенатската комисия може да не одобри кандидатурата на Помпейо за държавен секретар"}
{"url": "http://www.mediapool.bg/zaradi-strelba-inspektorite-na-ozho-pak-ne-uspyaha-da-stignat-do-duma-news278104.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПристигането на международните инспектори по химическите оръжия на мястото на атаката с отровен газ в сирийския град Дума бе отложено, след като там избухна стрелба по време на визитата на челен екип по сигурността на ООН, предаде Ройтерс, цитирайки неназовани източници.\r\n\t \r\n\tЕкипът на ООН влязъл в Дума, близо до Дамаск, за да направи оценка на обстановката преди планираното посещение на инспекторите от Организацията за забрана на химическите оръжия (ОЗХО), казаха източниците, запознати с неговата програма. \r\n\t \r\n\tНе се съобщават подробности при какви обстоятелства се е стигнало до стрелбата.\r\n\t \r\n\tСпоред един от източниците екипът бил посрещнат от протестиращи, искащи помощи, и тогава се чула стрелба. Екипът на ООН побързал да се оттегли. \r\n\t \n\n\r\n\tВчера постоянният представител на Сирия в ООН каза, че инспекторите на ОЗХО ще започнат работа в Дума днес, ако предварителният екип по сигурността прецени, че обстановката там не е опасна.\r\n\t \r\n\tИзточник от ООН обаче заяви, че инспекторите от ОЗХО няма да пристигнат в Дума днес и не посочи кога ще стане това, нито дали посещението им засега е отложено.\r\n\t \r\n\tЕкипът на ОЗОХ пристигна в Дамаск още в събота, но не му бе позволено да влезе в намиращия се недалеч град Дума заради \"проблеми със сигурността\", изтъкнати от Русия.\r\n\t \r\n\tСАЩ, Франция и други западни сили обвиниха сирийското правителство и съюзника му Русия в умишлено забавяне на мисията на ОЗХО и изразиха опасения, че мястото на предполагаемата химическа атака, осъществена на 7 април, може да бъде манипулирано от руските военни и силите на сирийския режим, които междувременно завзеха Дума.\r\n\t \r\n\tВ дните след обгазяването на града, който бе последна крепост на опозицията на сирийския режим в този район, той мина под контрола на руските сили и сирийското правителство, което дори се похвали, че е провело \"прочистване\" там.\r\n\t \r\n\tНа 14 април рано сутринта САЩ, Великобритания и Франция предприеха въздушни удари срещу три обекта в Сирия, целящи да унищожат съоръжения с химическо оръжие на режима на Башар Асад.\r\n\t \r\n\tСирийското правителство и Москва твърдят, че мотивите на западните сили са изфабрикувани, тъй като химическа атака не е имало. В същото време не допускат в Дума инспекторите на ОЗОХ, които биха могли да установят какво се е случило.\r\n\t \r\n\tОпозиционни активисти, медицински организации и спасителни работници заявиха, че над 40 души са били убити, когато самолет е хвърлил варелни бомби, пълни с токсични химикали, върху град Дума, който тогава бе контролиран от бунтовническите сили.\r\n\t \r\n\tРусия твърди, че видеата и снимките от химическата атака са били фалшифицирани от британското разузнаване.\r\n\t \r\n\tВъз основа на информация от открити източници и от разузнавателните си служби, САЩ, Великобритания и Франция изразиха увереност, че е използван хлорин, а вероятно и нервнопаралитично вещество.", "date": "2018.04.18", "title": "Заради стрелба инспекторите на ОЗХО пак не успяха да стигнат до Дума"}
{"url": "http://www.mediapool.bg/shefat-na-tsru-se-sreshtnal-taino-v-phenyan-s-kim-chen-un-news278091.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп потвърди в сряда, че директорът на ЦРУ Майк Помпейо, номиниран от него за държавен секретар, се е срещнал със севернокорейския лидер Ким Чен-ун миналата седмица, предаде Ройтерс.\r\n\t \r\n\t\"Майк Помпейо се срещна с Ким Чен-ун в Северна Корея миналата седмица. Срещата премина много гладко и бяха изградени добри отношения. Сега се подготвят подробностите за срещата на върха (между Тръмп и Ким). Денуклеаризацията ще бъде голямо нещо за света, но и за Северна Корея!\", заяви президентът на САЩ в Туитър.\r\n\t \r\n\tПо-рано \"Вашингтон пост\" и други американски медии съобщиха, че посещението на Помпейо е станало точно по католическия Великден, т.е. в края на март и началото на април.\r\n\tПомпейо отишъл в Пхенян като личен пратеник на президента.\n\n\r\n\t \r\n\tВчера самият Тръмп каза, че САЩ вече са осъществили пряк контакт със Северна Корея \"на най-високо равнище\", без да разкрие подробности, освен че очаква срещата му с Ким да се състои в края на май или началото на юни. Той говори на срещата си с японския премиер Шиндзо Абе, който му гостува в имението Мар-а-Лаго във Флорида.\r\n\t \r\n\t\"Вашингтон пост\" припомня, че Помпейо вече бе номиниран за държавен секретар, преди да замине за Пхенян, което обяснява и изявлението му по време на слушанията в Сената за утвърждаването му за държавен секретар. Там той каза, че е \"оптимист, че правителството на САЩ може да създаде условия\" лидерите на САЩ и Северна Корея да постигнат чрез преки разговори дипломатически пробив, от който \"Америка и светът толкова много се нуждаят\".\r\n\t \r\n\tВсекидневникът отбелязва, че Помпейо лично се е нагърбил с водеща роля в преговорите на администрацията с Пхенян. Срещата му с Ким Чен-ун е най-високото ниво на пряк контакт между двете страни след 2000 г., когато тогавашният държавен секретар Мадлин Олбрайт се срещна с Ким Чен-ир - бащата на сегашния лидер, за да обсъди с него \"стратегически въпроси\".\r\n\t \r\n\tОколо седмица след визитата на Помпейо в Северна Корея американски високопоставени представители заявиха, че Ким лично е потвърдил готовността си да преговаря за евентуална денуклеаризация на Корейския полуостров. От това стана ясно, че е отворен нов комуникационен канал между двете страни преди срещата на върха, и че администрацията на САЩ е стигнала до извода за сериозните намерения на Пхенян да има такава среща, отбелязва \"Вашингтон пост\".\r\n\t \r\n\tТогава обаче още никой не можеше да предположи, че самият Помпейо е отишъл в Пхенян и че тази информация идва от първа ръка, и то на най-високо ниво.\r\n\t \r\n\tСъщевременно американските медии обръщат внимание на още един съществен момент от вчерашната среща на Тръмп с японския премиер. Тръмп казал във Флорида, че е дал \"благословия\" на Южна Корея да преговаря за историческо мирно споразумение със Северна Корея за формално прекратяване на войната, избухнала през 1950 г. и приключила само с примирие три години по-късно. Лидерите на двете Кореи предстои да се срещнат на 27 април.\r\n\t \r\n\tЮжна Корея иска да замени примирието, сложило край на бойните действия в Корейската война през 1953 г., с \"постоянен мирен режим\" на Корейския полуостров. Това каза в сряда министерството на националното обединение, цитирано от Йонхап.\r\n\t \r\n\t\"Правителството полага усилия да обяви край на войната и да установи постоянен мирен режим\", каза на брифинг говорител на министерството.\r\n\t \r\n\tАП отбелязва, че не може да има реални преговори по въпроса за мирен договор, без участието на другите страни, които участваха във войната от 1950-53 г., и особено Съединените щати. Причината е, че Южна Корея не е подписала примирието, което сложи край на сраженията, но остави Корейския полуостров все още формално в състояние на война. Примирието през 1953 г. бе подписано от командването на силите на ООН, в които главна роля играеха САЩ, от Северна Корея и от Китай. Южна Корея бе член на командването на ООН, но не подписа пряко примирието.\r\n\t \r\n\tПредстоящата на 27 април среща между южнокорейския президент Мун Дже-ин и севернокорейския лидер Ким Чен-ун - едва третата по рода си между двете страни - е очаквана със сериозен интерес. Високопоставен представител на южнокорейското президентство каза днес, че Сеул и Пхенян смятат да използват срещата си на върха, за да обсъдят формалното прекратяване на военните действия, но не е ясно дали те ще обсъждат и прекратяване на войната.\r\n\t \r\n\t\"Ние все още не знаем дали конкретен термин като \"прекратяване на войната\" може да бъде използван по време на срещата на върха, но наистина желаем споразумение за прекратяване на враждебните действия между Севера и Юга\", каза цитираният източник, пожелал анонимност.\r\n\t \r\n\tСеверна Корея отдавна се стреми към мирен договор със САЩ за официално прекратяване на войната, отбелязва АП. Някои южнокорейци се страхуват, че Северът може да използва такъв договор като претекст да поиска изтеглянето на намиращите се в момента в Южна Корея 28 500 американски войници. Други изразяват опасения, че евентуални дискусии за формалното прекратяване на войната може да отвлекат вниманието от и без това сложния проблем за ликвидиране на ядрените оръжия на Северна Корея и за прилагането на надежден механизъм за проверка по въпроса.\r\n\t \r\n\tСАЩ, Япония и Южна Корея обсъждали план за пълната денуклеаризация на Северна Корея до лятото на 2020 г., съобщили дипломатически източници на вестник \"Джапан таймс\" във вторник, цитирани и от \"Вашингтон таймс\". Този план обаче всъщност отхвърлял \"поетапния синхронизиран подход\" в замяна на стимули от Запада, предлаган от Пхенян, пише вестникът.\r\n\t \r\n\tТрите страни искали бързо да се сложи край на разработването от Пхенян на ядрени оръжия и ракети, имайки предвид неуспешните предишни опити, при които Пхенян получи съществени стимули да прекрати оръжейните си програми, само за да спечели време и да продължи усилията си. Затова сега Тръмп и Абе искали в разговорите си във Флорида да обсъдят \"времевата рамка\" за денуклеаризацията, казали същите източници.\r\n\t \r\n\tТръмп каза вчера във Флорида, че очаква с нетърпение срещата си с Ким. \"Те ни уважават, и ние ги уважаваме. Време е да разговаряме, време е да решаваме проблемите. Наистина вярвам, че има много добра воля. Има голям шанс да решим един световен проблем\", казал президентът.\r\n\t \r\n\tЩо се отнася до евентуалните места за бъдещата му среща с Ким, Тръмп казал, че са определени пет възможни места, но нито едно от тях не е в САЩ. \"Скоро ще ви уведомим\", добавил той.", "date": "2018.04.18", "title": "Шефът на ЦРУ се срещнал тайно в Пхенян с Ким Чен-ун"}
{"url": "http://www.mediapool.bg/raul-kastro-se-gotvi-da-se-ottegli-ot-prezidentskiya-post-v-kuba-no-reformite-mu-ostavat-nedovarsheni-news278103.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовечето хора от семейството на Камило Кондис емигрирали от управляваната от комунистите Куба в Съединените щати, търсейки по-добър живот, но 32-годишният мъж решил да остане, след като Раул Кастро станал президент преди десетилетие и обещал промяна.\r\n\t \r\n\tВ стремеж да направи социализма устойчив Кастро предприе някои пазарни реформи в управляваната от държавата икономика и осигури историческо разведряване със Съединените щати. Той улесни пътуванията за кубинците, позволи им да притежават имоти, мобилни телефони и компютри и разшири достъпа до интернет.\r\n\t \r\n\tКондис, завършил университет през 2011 г., когато Кастро обяви повечето реформи, сега изкарва добри пари в столицата Хавана, където работи в ресторант от прохождащия частен сектор на Куба и живее в апартамент под наем. Той ежедневно сърфира в мрежата и е пътувал извън карибския остров.\n\n\r\n\t \r\n\tНо дори Кондис, който се облагодетелства от промените повече от мнозина други, се тревожи за бъдещето, след като Кастро се готви да напусне президентския пост тази седмица и да предаде властта на по-младо поколение комунистически лидери.\r\n\t \r\n\t\"Реших, че мога да заложа на добро бъдеще тук\", каза Кондис на улица, пълна с частни кафенета и магазини - плод на промените. \"Но има много несигурност.\"\r\n\t \r\n\tПодобно на повечето кубинци, неговата най-голяма тревога е разклатената икономика, която остава с една трета по-малка, отколкото през 1985 г., когато получаваше субсидии от своя съюзник Съветския съюз, според бившия икономист от кубинската централна банка Павел Видал.\r\n\t \r\n\tКастро въведе някои нови социални свободи, когато официално пое властта от болния си по-голям брат Фидел Кастро през 2008 г., но запази еднопартийната система, която има монопол върху медиите и не е особено толерантна към общественото несъгласие. \r\n\t \r\n\tВ икономически план неговото правителство е осъществило само малка част от своите планирани пазарни реформи, насочени към задълбочаване на отварянето, започнато от Фидел Кастро след разпадането на Съветския съюз през 1991 г. То даже отстъпи от някои от тях.\r\n\t \r\n\tТези, които приветстваха предложените промени, хвърлиха вината за това върху съпротивата на партията срещу промяната и здраво установената бюрокрация на фона на увеличаването на социалното неравенство и намаляването на държавния контрол.\r\n\t \r\n\t\"Той създаде главните условия, институциите, но не можа да премахне стария манталитет\", каза пенсионираният кубински дипломат Карлос Алсугарай.\r\n\t \r\n\tПовече от две трети от кубинците работят в неефективния държавен сектор, където печелят средно по 30 долара на месец, въпреки че безплатното образование и здравеопазване и някои субсидирани храни и жилища до известна степен компенсират ниските заплати.\r\n\t \r\n\tКубинци от различни части на страната заявиха в интервюта за Ройтерс, че се борят да оцелеят. Пътуването и използването на интернет за 1 долар на час беше лукс, който малцина можеха да си позволят.\r\n\t \r\n\tПолзите от икономическото отваряне са концентрирани в сектора на частните услуги в големите градове, особено Хавана, където подобряването на отношенията със Съединените щати подсили туризма.\r\n\t \r\n\tНо дори там възможностите бяха ограничени миналата година, когато американският президент Доналд Тръмп отчасти отмени разведряването, а изглежда, че те най-вероятно ще бъдат намалени още повече с по-строги регулации. \r\n\t \r\n\tСпоред официалната статистика икономиката расте със средно 2.4 процента годишно през последното десетилетие. Правителството заяви през 2014 г., че за развитието на страната е необходим годишен растеж от поне 7 процента. А износът е в застой.\r\n\t \r\n\tНякои анализатори казват, че Кастро може би е пропуснал историческа възможност за осъществяване на промяна, като се има предвид авторитетът му на лидер на революцията от 1959 г. Други казват, че неговото наследство е несигурно. Много ще зависи от пътя, по който ще поеме неговият наследник - вероятно 57-годишният Мигел Диас-Канел, и какво влияние ще запази Кастро върху политиката, оставайки начело на управляващата комунистическа партия до 2021 г.\r\n\t \r\n\tНОВА КУБА?\r\n\t \r\n\tМакар че критиците видяха просто още един Кастро, когато Раул Кастро пое властта от своя по-харизматичен брат, който почина в пенсия през 2016 г., за някои издигането му беше лъч на надежда за реформа.\r\n\t \r\n\tГовори се, че Раул Кастро, смятан някога за непреклонен сталинист, е станал по-прагматичен, след като разпадането на СССР тласна Куба до ръба на икономическия хаос.\r\n\tТой беше министър на отбраната по онова време, а армията стана първата кубинска институция, въвела капиталистически бизнес практики след революцията, и продължава да управлява големи дялове от икономиката.\r\n\t \r\n\tКато президент Кастро оряза раздутата държавна ведомост, раздаде под наем необработваеми земи и разшири частния сектор. \r\n\t \r\n\tБроят на самонаетите кубинци се увеличи над три пъти, достигайки 580 000, при общо население над 11 милиона. Някои от тези хора започнаха да печелят и да харчат забележимо повече от всички други.\r\n\t \r\n\tПод ръководството на Кастро също така беше създаден промишлен парк в китайски стил и нов закон, предлагащ намаляване на данъците за чуждестранните инвеститори. За да тласне напред реинтеграцията на Куба в световните пазари, той предоговори нейния външен дълг, убеждавайки Парижкия клуб да опрости 76 процента от нейните 11.1 милиарда долара официални задължения. \r\n\tРазведряването с дългогодишния враг САЩ, постигнато с бившия американски президент Барак Обама и обявено през 2014 г., предизвика световен инвеститорски интерес към Куба.\r\n\t \r\n\tВъзходът на туризма подсили частния сектор, а паричните преводи послужиха като начален капитал за много кубинци, създаващи малки предприятия, но това означаваше, че много от възникващите възможности бяха за хора на правилното място или имащи роднини в чужбина.\r\n\t \r\n\tПРОМЯНА В СЕЛСКИТЕ РАЙОНИ С ВОЛСКО ТЕМПО\r\n\t \r\n\tВ селските райони обаче фермерите продължават да са зависими от държавата за отпускане на дефицитно оборудване като трактори. Според института \"Брукингс\" селскостопанското производство е изпаднало в застой през последното десетилетие, а Куба все още внася 60-70 процента от храната, която консумира.\r\n\t \r\n\t\"Това, от което се нуждаем тук, е сносна напоителна система\", каза 45-годишният фермер Марио Крусата, който използва теглени от волове плугове, за да обработва нивите си с юка, патладжан и маруля в югоизточната провинция Сантяго де Куба.\r\n\t \r\n\tА макар че реформите имат повече успех в стимулиране на обслужващия сектор, все още съществуват ограничения за частния бизнес като липса на пазар за търговия на едро и право на внос или износ.\r\n\t \r\n\t\"Искам да позволят на хората да се развиват\", каза 40-годишният Юсбели Андино, който си изкарва прехраната, като поправя компютри в източната провинция Олгин. Той трябва да купува стари компютри за резервни части.\r\n\t \r\n\tОсвен това Куба разрешава самонаемането единствено в определени, силно ограничени области, а миналата година спря да издава нови разрешителни за определени популярни дейности като управляване на ресторанти и къщи за гости, предлагащи нощувка и закуска.\r\n\t \r\n\tВсъщност проект на нови регулации, видян от Ройтерс, предлага ограничаване на частния сектор. Една от мерките предвижда таван на разрешителните до една бизнес дейност на човек, засягайки предприемачи като Кондис.\r\n\t \r\n\tИкономиката като цяло остава изкривена от сложна двойна валутна система с множество обменни курсове, която Кастро беше обещал да уеднакви.\r\n\t \r\n\tНякои анализатори казват, че съсредоточаването му върху смяната на поколенията и опитът за насърчаване на по-критични дебати в комунистическата партия може да донесат дългосрочни ползи. Той предлага ограничения за възрастта и мандата на лидерите и проявява по-колективен ръководен стил след продължилото десетилетия господство на една единствена фигура - Фидел Кастро.\r\n\tАко наследникът на Раул Кастро продължи по неговия път на реформи, той все пак може да бъде запомнен като кубинския вариант на Дън Сяопин, който извърши в Китай преобразуване от неуспешно централно планиране към пазарен социализъм, каза преподавателят по управление в Американския университет Уилям Лиогранде.\r\n\t \r\n\t\"Ако модернизацията обаче се провали, Раул ще бъде запомнен просто като поредния комунист реформатор, който не е могъл да накара системата да се промени въпреки най-добрите си усилия.\"", "date": "2018.04.18", "title": "Раул Кастро се готви да се оттегли от президентския  пост в Куба, но реформите му остават недовършени"}
{"url": "http://www.mediapool.bg/rusiya-se-prepava-v-opita-si-da-zameni-zapadnite-energiyni-tehnologii-news278110.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНамерението на Русия да изгради енергогенерираща турбина с голяма мощност, за да намали зависимостта си от западни технологии, претърпя сериозно поражение, след като прототипът се разпадна и не подлежи на поправка. Това съобщиха двама източници, запознати с проекта, пред Ройтерс. Представители на руската Обединена двигателностроителна корпорация (ОДК, част от състава на \"Ростех\") и \"Роснано\" впоследствие заявиха пред ТАСС, че Русия е преустановила изпитанията на турбината, тъй като няколко механизма са излезли от строя.\r\n\tТази газова турбина от ново поколение с мощност до 120 мегавата трябваше да бъде готова до средата на 2018 г., а по план същата година трябваше да започне и серийното производство. ОДК дори разказаха плановете си за създаване на още по-мощна турбина – 160 мегавата и 230 мегавата. Източник на ТАСС обаче твърди, че изпитанията на първата турбина няма да приключат в определения срок заради сложността на проекта.\r\n\tРаботата ще продължи след отстраняването на проблема, казва представител на \"Ростех\", който обаче не уточнява кога точно: \"Безспорно, това ще се отрази на сроковете за приключване на работата, но не е фатално за проекта\".\r\n\tИзпитанията на прототипа на турбина с мощност 110 мегавата са извършени в инженерния завод \"Сатурн\" през декември 2017 г, съобщи по-рано Ройтерс. Информирани източници са заявили пред агенцията, че турбината се е разпаднала. През март бил направен опит да бъде ремонтирана, който приключил с неуспех. Източниците на Ройтерс твърдят, че турбината не може да се сглоби наново и проектът трябва да започне отначало с ново оборудване.\r\n\tПрез последните години Русия внесе газови турбини с голяма мощност от европейски фирми като \"Сименс\" и \"Алстом\", необходими за оборудването на съвременни електроцентрали.\n\n\r\n\tСлед като Западът въведе санкции срещу Русия заради намесата й в Украйна преди четири години, руският президент Владимир Путин настоя вносните технологии в областта на енергетиката, софтуера, авиокосмическото оборудване и медицината да бъдат заменени от руски.\r\n\tЗлополучният провал със 110-магаватовата турбина – капацитет, достатъчен да обезпечи захранването на значим град, подчертава техническите предизвикателства на проблема.\r\n\tДвама различни източници, запознати с проекта, които са пожелали да останат анонимни, са заявили пред Ройтерс, че след разпада на прототипа на турбината по време на теста, тя не може да се възстанови и проектът трябва да започне отново с ново оборудване.\r\n\t\"Турбината се счупи. Няма турбина, това е\", коментира единият източник.\r\n\tРусия все още би могла да купува турбини от западни доставчици, но наложените санкции от ЕС и САЩ затрудняват вноса на западни енергийни технологии при определени обстоятелства.\r\n\tМиналата година Русия тайно достави турбини, произведени от \"Сименс\", на електроцентрала в окупирания Крим, който е обект на санкции. ЕС реагира с въвеждане на допълнителни санкции за официални лица и компании, участвали в операцията.\r\n\t\"Сименс\" обвини руски компании, че незаконно са доставили в Крим четири турбини, които първоначално са били закупени от германския концерн за строителството на електроцентрала в Таман, Русия. \"Сименс\" заведе съдебно дело срещу \"Ростех\", обвинявайки компанията за преместването на турбините в Крим. Германската компания поиска турбините да й бъдат върнати и сделката по продажбата им да бъде призната за недействителна, но руският съд отказа.", "date": "2018.04.18", "title": "Русия се препъва в опита си да замени западните енергийни технологии"}
{"url": "http://www.mediapool.bg/italianskiyat-prezident-mozhe-da-naznachi-posrednik-za-pregovorite-za-pravitelstvo-news278106.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаква се италианският президент да назначи посредник, който ще се опита да преодолее застоя в преговорите за съставяне на правителство след парламентарните избори преди месец и половина, които те не излъчиха категоричен победител. Това предаде Ройтерс, като се позова на източник, близък до президента.\r\n\t \r\n\tПредполага се, че държавният глава Серджо Матарела ще възложи на председателката на Сената (горната камара на парламента) Мария Казелати да води по-гъвкави и по-неофициални преговори от досегашните, каза източникът.\r\n\t \r\n\tТретата европейска икономика е с временно правителство от изборите на 4 март, на които най-силно се представиха антисистемните и крайнодесни формации за сметка на големите традиционни партии.\r\n\t \r\n\tДвата кръга официални консултации между Матарела и партиите не постигнаха пробив в очевидно непримиримите позиции и буксуването изглежда ще продължи до регионалните избори по-късно този месец, посочват политически източници, цитирани от Ройтерс.\r\n\t \r\n\tМария Казелати е представителка на консервативната партия \"Форца Италия\" и винаги е била близка до нейния водач Силвио Берлускони - четири пъти премиер на Италия.", "date": "2018.04.18", "title": "Италианският президент може да назначи посредник за преговорите за правителство"}
{"url": "http://www.mediapool.bg/patriotite-i-volya-vkarvat-svoi-hora-v-kevr-news278112.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Обединени патриоти\", \"Воля\" и ДПС са парламентарните формации, които ще се борят за попълване на състава на ключовата Комисия за енергийно и водно регулиране (КЕВР), става ясно от  за нови членове на органа. Срокът за заявяване на кандидатури изтече на 17 април. ДПС ще се бори за запазване на сегашния си представител в комисията, а патриотите и \"Воля\" предлагат по двама кандидати.\r\n\tЗаради промени в закона за енергетиката, които изискват подмяна на половината от състава на комисията на всеки три години, през април бе проведен жребий, с който предсрочно бе прекратен шестгодишният мандат на четирима от членовете на институцията.\r\n\tТака постовете си трябваше да напуснат Александър Йорданов от бившия \"Патриотичен фронт\" (сега \"Обединени патриоти\" -бел.ред.), Ремзи Осман от ДПС, Валентин Петков от Реформаторския блок и Георги Златев от БДЦ. Останалите петима членове на КЕВР, начело с председателя Иван Иванов, запазиха постовете си.\r\n\tОще при тегленето на жребия стана ясно, че отстранените имат право да бъдат предложени за нов мандат. Така изглежда напълно вероятно излъченият от националистите Александър Йорданов и Ремзи Осман от ДПС да бъдат повторно издигнати. В резултат кандидатурите на трима от четиримата отстранени официално са внесени отново в Народното събрание, а подмяната на състава на КЕВР може да се окаже почти изцяло .\r\n\tДСП залага на досегашния си комисар Ремзи Осман, тъй като според партията работата му се оценява високо както в парламента, така и в самия регулатор.\n\n\r\n\tОбединени патриоти издигат двама души, като единият е досегашният член Александър Йорданов, който е бивш шеф на компанията за износ на ток \"Бизнес енерджи\".\r\n\tДругото предложение на патриотите е Евден Николов – ръководител на отдела за вътрешни одити и контрол в НЕК.\r\n\tГоляма вероятност поста си в КЕВР да запази има и човекът на бизнесмена Христо Ковачки Георги Златев от БДЦ. Преди номинацията неофициално се говореше, че Златев ще бъде предложен от \"Обединени патриоти\", но официално кандидатурата му е внесена от \"Воля\".\r\n\tДругата кандидатура на \"Воля\" е Пенка Трендафилова – ръководител направление \"Финансово-икономическо\" във \"ВиК Бургас\".\r\n\tНай-големите партии в парламента – ГЕРБ и БСП, не предлагат кандидатури. От партията на Борисов неофициално обясниха, че не искат да допускат надмощие на политически сили и коалиции в независимата КЕВР. В момента ГЕРБ има двама свои експерти в КЕВР – Евгения Харитонова и Светла Тодорова.\r\n\tБСП запази своя комисар Димитър Кочков при жребия. Преди три години в партията имаше драма дали да позволи на Кочков да се закълне като член на регулатора. По неофициална информация преди сегашните номинации БСП бе взела предварително решение на внесе своя кандидатура, за да има свои лостове за влияние върху цените на тока и вътрешна информация за състоянието на енергийните дружества, техните инвестиции и ценови намерения.\r\n\tВ крайна сметка обаче парламентарната група е решила да откаже от нова кандидатура, за да може да атакува предстоящото увеличение на цената на тока и да не бъде обвинявана в съпричастност с подобно решение.\r\n\tПредстои изслушване на петимата кандидати за четирите овакантени поста в КЕВР.", "date": "2018.04.18", "title": "Патриотите и \"Воля\" вкарват свои хора в КЕВР"}
{"url": "http://www.mediapool.bg/na-shestiya-si-protest-za-3-g-maikite-na-detsa-s-uvrezhdaniya-razplakaha-premiera-news278111.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодители на деца с увреждания излязоха в сряда на шести пореден протест за последните три години с искане за цялостна реформа в политиките на държавата спрямо тях, която да им осигури достъп до комплексни услуги. Майките на деца с увреждания, които от години протестират срещу безумията в социалната система, с които се сблъскват всекидневно, избраха да излязат отново сами, за да заявят своите искания и не се включиха в организирания миналата седмица протест на национално представителните организации на хората с увреждания срещу реформата в ТЕЛК.\r\n\tМакар че от години протестират, този път от съдбата им се трогна лично премиерът Бойко Борисов, който в сряда сутринта от телевизионен   научи с какви трудности се сблъскват през личната история на Красимира Обретенова и дъщеря й Пасионария. Обретенова обяви, че за първи път от 15 години няма да присъства физически на протеста на майките с увреждания, защото напуска България в знак на протест срещу системата у нас.\r\n\t, заяви тя.\r\n\t, посочи Обретенова.\r\n\tИсторията й дълбоко впечатлила премиерът Бойко Борисов, който се оказа, че за първи път разбира за неволите на родители на деца с уврежания.\n\n\r\n\t, коментира премиерът в сряда пред министрите в началото на правителственото заседание.\r\n\t\r\n\t, заяви премиерът.\r\n\tВ сряда десетки родители на деца с увреждания за пореден път протестираха с черни балони и традиционния черен надпис . Те направиха и инсталация със скелет с човешки ръст, седнал в инвалидна количка до надгробната плоча на Конвенцията за защита на хората с увреждания.\r\n\tТе настояват за нова система за оценка на увреждането и потребностите на човека, породени от това увреждане, но с цел социалното му включване в общността – като се започне от детската градина, премине се през училището, университета и се стигне до пазара на труда.\r\n\tСоциалният министър Бисер Петков заяви по-късно в сряда, че е подробно запознат с исканията на протестиращите родители и припомни, че вече са направени първи стъпки за изпълнение на част от тези искания.\r\n\t, посочи той. \r\n\t\r\n\t\r\n\tПротестът на родителите беше политизиран и стана причина за разправия между БСП и ГЕРБ в парламента, след като от левицата се оплакаха, че хора с увреждания не са били допуснати в сградата на НС за среща с техни депутати.\r\n\t\"Ръководството на парламента в лицето на партия ГЕРБ, към което се обърнахме изрично, не ги допуска в парламента, защото са облечени с фланелки, на които пише \"Системата ни убива”. Ръководството на ГЕРБ се позовава на правилника за вътрешния ред, в който пише: продажбата и разпространението на информационни материали е забранено в сградата на парламента”, каза Нинова и обяви, че депутатите от БСП излизат навън, за да се срещнаст с протестиращите.\r\n\tПосочен за отказания достъп беше зам.-председателят на НС Емил Христов. \"На мен не ми е представен въпросът, че те имат разрешение за влизане\", оправда се от своя страна Христов.\r\n\tПредседателят на парламентарната група на ГЕРБ Цветан Цветанов пък обяви, че от БСП \"си търсят инцидент\", за да поискат оставката на Емил Христов, който нямал вина, защото си има ред, по който може да се осигури допуска на външни лица в залата на парламента или в кулоарите на парламента.\r\n\tТой поясни, че е излязъл от зала в момента, в който е разбрал, че има проблем с допуска на хората с увреждания. Цветанов допълни, че когато е излязъл вече хората ги е нямало. Той попита дали такова нещо може да се използва като политически аргумент и да се прави подобен сценарий и цирк. Цветанов освен това припомни, че има работна група, в която се търсят решения за хората с увреждания.", "date": "2018.04.18", "title": "На шестия си протест за 3 г. майките на деца с увреждания разплакаха премиера"}
{"url": "http://www.mediapool.bg/skopie-sporat-za-imeto-mozhe-da-se-reshi-do-dva-tri-mesetsa-news278109.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри идеалния сценарий спорът за името може да се реши в следващите два-три месеца, а необходимостта от бързина на вземането на решение се диктува от европейския влак, каза македонският външен министър Никола Димитров в интервю пред френския в. \"Ла Кроа“.\r\n\t \r\n\tВ този контекст Димитров посочи срещата за Балканите, която ще се проведе през май в София, петнадесет години след срещата на върха в Солун, но и датите за избори - през 2019 г. ще се проведат президентски избори в Македония и парламентарни избори в Гърция.\r\n\t \r\n\t\"Опитваме се да излезем от окопа, в който сме погребали повече от двадесет години. Две европейски страни, които споделят един географски регион, трябва да могат да намерят достоен начин, който ще позволи да се прави разлика между нашата страна и региона Македония, който се намира в Гърция, без да се засягат идентичността и достойнството на македонския народ“, каза Димитров, цитиран от БГНЕС. \n\n\r\n\t \r\n\tСред обсъжданите имена са Северна Македония, Нова Македония, Горна Македония, Вардарска Македония и Република Македония (Скопие). Македонските власти вече се обявиха срещу предложението на Гърция името да бъде слято и на \"славянски\" език - Горнамакедония или Новамакедония. \r\n\t \r\n\tТой посочи, че е необходимо да бъдем много внимателни относно общественото мнение в Македония и Гърция.\r\n\t \r\n\t\"Въпреки че нашите две държави имат различни позиции, понякога се случва да сме на една и съща страна с политическите сили, които искат компромис, а това са силите, които гледат към бъдещето, които се противопоставят на силите на миналото и на национализма“, добави той.\r\n\t \r\n\tНа въпроса какво ще направи македонската страна с многобройните националистически паметници в Скопие, Димитров каза, че пристрастеното обръщане към древността не е здравословно.\r\n\t \r\n\t\"Като прибягваме до митове, губим младото поколение. Министерството на културата трябва да реши какво да прави със \"Скопие 2014\" - Голям архитектурен проект за антиквизация, реализиран от предишното националистическо мнозинство. Лично бих предложил организирането на голямо световно художествено състезание, което би имало смисъл в целия този хаос в града. След обществен дебат летището в Скопие, наречено \"Александър Велики“, след сериозни протести от Гърция неотдавна беше преименувано“ , каза ръководителят на дипломацията.\r\n\t \r\n\tЩо се отнася до перспективите за интеграция на Македония в ЕС, българското председателство е чудесна възможност Съюзът да се обърне към Балканите.\r\n\t \r\n\t\"Пътят към пълна интеграция ще бъде дълъг. Ако не успеем да доведем Европа в Македония, да установим правила, правосъдие, ред, тогава по-младите поколения ще продължат да напускат страната, както и балканския регион поради липса на надежда. За щастие някои се завръщат“, добави той.\r\n\t \r\n\t\"Дошло е време да оставим размириците си на Балканите - кой е най-древния народ, който е дал най-много жертви и да запретнем ръкави, за да инвестираме в икономиката, образованието и здравеопазването\", каза Димитров.\r\n\t \r\n\tТой припомни, че Македония вече е подписала Договор за приятелство, добросъседство и сътрудничество с България и през декември миналата година проведе съвместна сесия на правителството със съседна Албания - първата от 1991 г. насам.\r\n\t \r\n\t\"Не искам да звуча надменно, но в региона има нова енергия и тази нова динамика е частично стимулирана от Македония“, подчерта Димитров.", "date": "2018.04.18", "title": "Скопие: Спорът за името може да се реши до два-три месеца"}
{"url": "http://www.mediapool.bg/zhena-zagina-na-borda-na-samolet-zaradi-dekompresiya-pri-schupen-ilyuminator-news278107.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖена загина на борда на самолет, кацнал аварийно във Филаделфия.\r\n\t \r\n\tСпоред разказите на очевидци единият от двигателите на самолета \"Боинг 737\" на \"Саутуест еърлайнс\", пътуващ от Ню Йорк за Далас, е избухнал на малко под 10 000 метра височина и е счупил илюминатор.\r\n\t \r\n\t43-годишната Дженифър Риърдан била засмукана през него при декомпресията, пътници са й се притекли на помощ и са я издърпали обратно в кабината, съобщи Асошиейтед прес.\r\n\t \n\n\r\n\tТя обаче била тежко ранена и по-късно издъхнала, а седем души са леко ранени.\r\n\t \r\n\tПилотите на самолета със 149 души на борда спуснали рязко машината и я приземили аварийно във Филаделфия.\r\n\t \r\n\tЗагиналата е била високопоставена служителка на банката \"Уелс Фарго\" и майка на две деца от град Албакърки в щата Ню Мексико.\r\n\t \r\n\tТова е първият смъртен случай на борда на самолет на американски авиопревозвач от 2009 година.", "date": "2018.04.18", "title": "Жена загина на борда на самолет заради декомпресия при счупен илюминатор"}
{"url": "http://www.mediapool.bg/turtsiya-smyata-che-es-se-otnasya-nespravedlivo-kam-neya-news278090.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз не се отнася към Турция справедливо и обективно, заяви турският вицепремиер и правителствен говорител Бекир Боздаг, след като еврокомисарят по разширяването Йоханес Хан каза вчера в Страсбург, че Анкара се отдалечава с големи крачки от пътя към членство в ЕС, предаде Ройтерс.\r\n\t \r\n\tСлед заседание на правителството в Анкара Боздаг заяви, че позитивните оценки в доклада на ЕК за напредъка на Турция не могат да \"маскират\" несправедливото отношение към нея. \r\n\t \r\n\tНаред с това Боздаг обвини Гърция, че нарушава международното право, като не екстрадира осем турски военни, които според Анкара са подкрепили осуетения опит за преврат през 2016 г.\r\n\t \r\n\tТурция и Гърция имат спорове по редица въпроси, напомня Ройтерс. Атина отказа да върне в Турция военните, които избягаха малко след опита за преврат през юли 2016 г. и поискаха политическо убежище в Гърция.\r\n\t \n\n\r\n\tПо-рано във вторник Европейският съюз отхвърли възможността за отваряне на нова глава в преговорите за присъединяване на Турция.\r\n\t \r\n\t\"Напрежението в Егейско море не спомага за добросъседски отношения и навреди на сигурността и стабилността в региона\", се посочва в последния оценъчен доклад на ЕК за страните кандидатки за членство.\r\n\t \r\n\t\"Турция е страна кандидат, важен партньор за ЕС и ключов играч, но не е дошъл моментът за отварянето на нова глава в преговорите\", обясни ръководителката на евродипломацията Федерика Могерини, представяйки доклада в Страсбург, където Европейският парламент се събра на пленарна сесия.\r\n\t \r\n\t\"Нашият анализ показва, че страната продължава да се отдалечава с големи крачки от ЕС, по-конкретно в областта на върховенството на закона и основните права\", допълни австрийският еврокомисар Йоханес Хан, отговарящ за политиката за европейска интеграция.\r\n\t \r\n\tВъпреки изразената обида все пак турският вицепремиер Бекир Боздаг, че \"за Турция е цел да стане пълноправен член на ЕС\". \"Нямаме намерение да се отказваме\", каза Боздаг, който е и говорител на правителството.\r\n\t \r\n\tПреговорите с Анкара започнаха на 3 октомври 2005 г., но от години буксуват. Досега са отворени 16 от 33 глави.", "date": "2018.04.18", "title": "Турция смята, че ЕС се отнася несправедливо към нея"}
{"url": "http://www.mediapool.bg/zdravnata-kasa-e-spestila-23-mln-leva-ot-poevtinyavane-na-lekarstva-za-godina-news278074.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЦените на общо 570 лекарствени продукта от позитивния списък са били намалени през миналата година заради външното рефериране с други европейски държави и навлизането на генерични продукти.\r\n\t\r\n\tПоевтиняването на медикаментите е довело до намаляване на публичните разходи за лекарства, като НЗОК е спестила 22.9 млн. лева, а здравното министерство – 751.5 хил. лева. Спестеният от касата ресурс заради намаление в цените на лекарствата се увеличава прогресивно през последните години като през 2016 икономията е била 16.6 млн. лева, а през 2015 година – 8.5 млн. лева. Това показват данните от годишния доклад за работата на Националния съвет по цени и реимбурсиране за 2017 година.\r\n\tВсе пак икономията от близо 23 млн. лева за НЗОК през миналата година е много малка част от разходите й за лекарствата от позитивния списък, които през 2017 г. бяха малко под 1 млрд. лева, а тази година ще надхвърлят 1 млрд. лева. За сравнение от отстъпки от фармацевтични компании, което е другият основен механизъм за намаляване на публичните разходи за лекарства, през миналата година в касата са върнати обратно 168 млн. лева.\r\n\tОт намалението в цените на лекарствата през миналата година НЗОК е спестила над 16 млн. лева от разходите си за медикаменти за домашно лечение и близо 7 млн. лева от разходите си за онколекарства в болниците.\n\n\r\n\tОсновните фактори за поевтиняването на лекарствата е включването на генерични лекарства в позитивния списък и външното рефериране, при което се сравняват и взимат най-ниските цени, .\r\n\tТри от референтните държави – Румъния, Гърция и Словакия са с най-голям относителен дял при намалението на цените у нас.\r\n\t\r\n\t \r\n\t\r\n\tПри близо половината от лекарствата, чиито цени са спаднали през миналата година (263), намалението е до 5%. Намаление до 10% на цената е отчетено при 90 лекарствени продукта или 15.79 % от общия брой. До 20% е редуцирана цената на 78 медикамента или 13.68 % от общия брой. Спад в цената до 50% има при 101 лекарствени продукта или 17.72 % от общия брой. Понижение от над 50% на цената е регистрирано при 38 лекарствени продукта или 6.67 % от общия брой.\r\n\t\r\n\tПри лекарствата за домашно лечение е постигнато намаление в цените на 149 продукта, като най-много – 74 са 100% платени от касата. От напълно платените от нея лекарства НЗОК е реализирала и най-съществена икономия – в размер на 10.6 млн. лева. В доклада обаче липсва информация как промените в цените са се отразили в нивото на доплащане от страна на пациентите, което е най-високо в ЕС.\r\n\t\r\n\t\r\n\tНапример при терапията за хепатит С Ombitasvir, paritaprevir, ritonavir, която се реимбурсира 100% от НЗОК, понижаването в цените е довело до намаляване на референтната стойност за дефинираната дневната доза с 26.51% , в резултат на което стойността, заплащана от НЗОК е намалена с 1 399 247 лева.\r\n\tЕдно от съществените намаления в разходите на фонда се дължи на включването на първи генеричен лекарствен продукт през годината.\r\n\tВ 5 международни непатентни наименования (INN) e включен първи генерик в резултат на което стойността, заплащана от НЗОК се е намалила с 3 376 370 лв.\r\n\tПример за това е терапията Glatiramer acetate – имуномодулатор, прилаган при пациенти с множествена склероза, който се реимбурсира 100% и при който понижаването на референтната стойност за дневната доза с 29.2% е намалило разходът на НЗОК с 2 257 360 лева.\r\n\tПример за комбинираното влияние от включване на генерик и намаляване на цена е антивирусното средство Tenofovir disoproxil, прилагано при пациенти с ХИВ и Хепатит B, което също се реимбурсира 100%. В резултат на понижаването на референтната стойност за дневната доза в този INN с 53.11%, минималното намаление на стойността, заплащано от НЗОК е с 1 231 829 лева.\r\n\tУвеличение на референтната стойност през миналата година има при 21 лекарствени продукти, което е повишило разходите на касата с близо 300 000 лева, като то е приспаднато при изчислението на икономията.\r\n\t\r\n\tПри онкомедикаментите в болниците най-значително е намаляването с 69.9% на референтната стойност за дневна доза, респективно на стойността на опаковка, при таргетната терапия за хронична миелоидна левкемия Imatinib.\r\n\tПри нея понижението се дължи на намаляване на цените в резултат на външното рефериране, като стойността, заплащана от НЗОК е редуцирана с 419 021 лева.\r\n\tДруг пример за понижаване на стойността за дневна доза с 15.5% е продуктът Ramucirumab, прилаган при лечение на солидни тумори. И при него причината е намаляването на цената на лекарствения продукт в групата в резултат на външното рефериране, а стойността, заплащана от НЗОК се е намалила с 733 704 лева.\r\n\tВключването на биоподобен лекарствен продукт в INN Rituximab за лечението на онкохематологични заболявания е довело до понижаване на референтната стойност за дневна доза, в резултат на което стойността на опаковка се е понижила с 26.84%, а заплащаната от НЗОК стойност е намалена с 1 282 982 лева.\r\n\tВключването на първи генеричeн лекарствен продукт в INN Imatinib, за показанието Хронична миелоидна левкемия е довело до понижаване на референтната стойност и респективно на стойността на опаковка, изчислена на база референтна стойност с 48.83%. В резултат на това разходът на НЗОК е паднал с 647 844 лева.\r\n\tПри 6 INN е установено увеличение на референтната стойност поради изключване на лекарствени продукти от позитивния списък, в резултат на което, стойността заплащана от НЗОК се е увеличила с 999 061 лева, които са приспаднати при изчислението на икономията.\r\n\t\r\n\tПо принцип намалението в цените на лекарствените продукти в резултат на външното рефериране е причина за изтеглянето на някои медикаменти от българския пазар, поради невъзможността на фармацевтичните компании да поддържат същите ниски цени у нас, като регистрираните на друг пазар, с който се сравняваме.\r\n\tОтчетът за миналата година обаче показва намаление в броя на изключените от позитивната листа медикаменти спрямо предходните две години.\r\n\tПостъпилите процедури за изключване на лекарствени продукти от позитивната листа са общо 147 и представляват 2.9% от всички постъпили процедури, а през годината са разгледани общо 173 процедури за изключване с натрупването от предходната година. За сравнение през предходните две години – 2015 и 2016 са постъпвали по около 350 процедури за изключване на продукти от позитивната листа или между 5% и 7% от всички постъпили процедури.\r\n\tПрез миналата година от всички изключени лекарствени продукти най-голямата група са предназначени за лечение на онкологични заболявания и неврологични заболявания. Втората група е тази на медикаментите за сърдечно-съдови заболявания, следвани от антиинфекциозните средства.\r\n\tОт всички изключени медикаменти 53 са носители на референтна стойност. 13 лекарствени продукта са били единствени със съответната лекарствена форма и концентрация, но продукти с този INN продължават да присъстват в позитивната листа. Шест от 13-те продукта са вписани в регистъра на пределните цени, отпускани по лекарско предписание и по този начин са останали налични на пазара, но само на свободна продажба. Заличени от лекарствената листа са 11 международни непатентни наименования, като 5 от тях са вписани в регистъра на пределните цени, отпускани по лекарско предписание и също са останали налични на пазара, но на свободна продажба.\r\n\tТерапевтичните области на изключените международни непатентни наименования са разнообразни – гастроентерология, лечение на пептична язва, лечение на хроничен вирусен хепатит С, онкология, неврология, кардиология, като нито един от заличените INN не е без алтернатива за лечение на съответното заболяване. Най-честите причини за изключване на лекарствени продукти и заличаване на цената са прекратяване на разрешението за употреба, спиране на производството им, неподдържане на реимбурсен статус и намаляване на цената вследствие външното рефериране\r\n\tПрез миналата година в позитивната листа са включени 48 нови лекарствени продукти, които принадлежат към 32 нови международни непатентни наименования (INN) в областта на пулмологията, кардиология, гастроентерологията, офталмологията, онкологията и хематологията, ревматологията и др.", "date": "2018.04.18", "title": "Здравната каса е спестила 23 млн. лева от поевтиняване на лекарства за година"}
{"url": "http://www.mediapool.bg/borisov-prati-ministri-da-se-obyasnyavat-na-radev-news278100.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t, коментира Борисов в началото на правителствено заседание в сряда.\r\n\t, каза Борисов.\r\n\t, каза премиерът пред правителството.\r\n\t, коментира Борисов, визирайки проблеми, възникнали с първите санирани блокове, където имало малки по думите му течове.\n\n\r\n\t\r\n\tПремиерът даде и още една задача за членовете на кабинета: Всички министри да проверят служителите си дали са си платили глобите към КАТ.\r\n\t, заръча премиерът.\r\n\tОсвен това Борисов е възмутен от чиновническото поведение на държавни служители към хората с увреждания. След като изгледал телевизионен репортаж тази сутрин Борисов разпоредил на социалния министър да се занимае със случая. \r\n\tкоментира премиерът.\r\n\t\r\n\tСлед разпореждането му да искат срещу с президента, министрите на външните работи, на регионалното развитие, на икономиката и на образованието обявиха, че ще направят това.\r\n\tМинистърът на регионалното развитие е готов да отговори на притесненията на Румен Радев по темите \"саниране\" и \"пътно строителство\". От \"Пътна инфраструктура\" вече са изпратили на екипа на президента книга за пътищата в България с информация за възложените и изпълнените отсечки. Нанков ще настоява за ясна позиция от президента дали програмата за саниране трябва да бъде спряна, или да продължи:\r\n\t.\r\n\tМинистърът на икономиката  също е готов за среща с президента:\r\n\t\r\n\tВицепремиерът и външен министър коментира думите на президента, че правителството не е съгласувало с него позицията си за ударите на САЩ, Франция и Великобритания в Сирия. При спешна ситуация, каквато беше след атаката в Сирия, е важна бързата реакция и е в правомощията на правителството да излезе с позиция, коментира Захариева пред журналисти.\r\n\t, каза тя и допълни, че същата позиция като на българското правителство е изразена от върховния външнополитически представител на ЕС Федерика Могерини.", "date": "2018.04.18", "title": "Борисов прати министри да се обясняват на Радев"}
{"url": "http://www.mediapool.bg/kubinskiyat-parlament-izbira-priemnik-na-raul-kastro-news278093.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсемдесет и шест годишният кубински президент Раул Кастро утре ще предаде властта на ново поколение в преход, който бележи края на близо шест десетилетия еднолично управление на братята Кастро в карибския остров, съобщи Франс прес.\r\n\tФидел, а след него Раул управляваха Куба почти 60 години, превърнаха острова в основен актьор в Студената война и съумяха да съхранят комунистическия режим въпреки сътресението от разпада на съветския им съюзник.\r\n\tДнес и утре на историческо пленарно заседание кубинският парламент ще избере нов председател на Държавния съвет - главния орган на изпълнителната власт.\r\n\tВластите не са го потвърдили официално, но се очаква новият президент да е 57-годишният първи вицепремиер Мигел Диас-Канел.\r\n\tРаул Кастро ще остане начело на Кубинската комунистическа партия до следващия й конгрес, планиран за 2021 г., когато той ще навърши 90 години.\n\n\r\n\tПриемникът на братята Кастро ще трябва да продължи необходимата \"актуализация\" на остарелия икономически модел в момент, когато Куба е изправена пред отслабването на съюзника си Венецуела, продължаващото американско ембарго, което спъва развитието й и решението на президента Тръмп да замрази започналото в края на 2014 г. сближаване със САЩ.\r\n\tСамите кубинци не очакват съществени промени в страната. Впрочем, сякаш за да подчертаят отсъствието на \"революция в революцията\", властите не са планирали пищна церемония за това гласуване в парламента, а визите за чуждестранни журналисти са само за срок от четири дни.\r\n\tВсе пак денят на гласуването е знаменателен - на 19 април се отбелязват 57 години от победата в Залива на прасетата, смятана в Куба като \"първото поражение на империализма на янките в Латинска Америка\".", "date": "2018.04.18", "title": "Кубинският парламент избира приемник на Раул Кастро"}
{"url": "http://www.mediapool.bg/pochina-bivshata-parva-dama-na-sasht-barbara-bush-news278089.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБарбара Буш, съпруга на бившия американски президент Джордж Х. У. Буш и майка на бившия президент Джордж У. Буш, е починала, съобщи в \"Туитър\" говорителят на нейния съпруг Джим Макграт, цитиран от световните агенции.\r\n\t\"Барбара Буш почина във вторник, 17 април 2018 г., на 92 години\", каза Макграт, който обяви в неделя, че бившата първа дама е отказала за нея да бъдат полагани палиативни медицински грижи.\r\n\tБарбара Пиърс е родена през юни 1925 г. в щата Ню Йорк. Тя се запознава с Джордж Х. У. Буш, когато е на 16 и се омъжва за него три години по-късно. Те имат шест деца, сред които Джордж У. Буш, президент на САЩ от 2001 до 2009 г.\r\n\tНейният съпруг ръководи страната от 1989 до 1993 година. Като първа дама, нейна кауза е насърчаването на грамотността и на четенето на книги. Тя обаче казва, че е по-заинтересувана да се грижи за дома, отколкото да помага на съпруга си да управлява страната, отбеляза Ройтерс.", "date": "2018.04.18", "title": "Почина бившата първа дама на САЩ Барбара Буш"}
{"url": "http://www.mediapool.bg/seksualna-instruktorka-ot-belarus-tvardi-che-rusiya-povliyala-na-izborite-v-sasht-news278094.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБеларуска компаньонка, която е на съд в Тайланд, поиска помощта на Вашингтон, защото се бои, че може да бъде експулсирана в Русия след заплахите си да разкрие ролята на Москва в изборите в САЩ, предаде Франс прес.\r\n\t \r\n\tМанекенката Анастасия Вашукевич, по-известна под псевдонима Настя Рибка, бе арестувана в края на февруари с още девет чужденци, които организирали курсове по \"сексуално обучение\" в курорта Патая.\r\n\t \r\n\tОбвиненията на младата жена привлякоха вниманието, защото тя е елитна компаньонка с контакти с високопоставени руснаци. В Русия тя е преследвана, защото е заснела руския вицепремиер Сергей Приходко на яхта на милиардера Олег Дерипаска. Видеото получи широка известност, след като бе публикувано от руския опозиционер Алексей Навални.\n\n\r\n\t \r\n\tОлег Дерипаска, който е поддържал контакти с бившия шеф на предизборния екип на Тръмп Пол Манафорт, отрече да се познава с Анастасия Вашукевич или със \"сексуалния гуру\" Александър Кирилов, който ръководел задържаната в Тайланд група за сексуално обучение. Отначало Вашукевич и шестимата й колеги \"сексуални инструктори\" са били обвинени в работа без разрешително, но сега са им повдигнати и обвинения в проституция и принадлежност към престъпна организация.\r\n\t \r\n\tМладата жена неотдавна привлече вниманието на международната преса, след като публикува в Инстаграм видео, в което предлага на американските журналисти да направи разкрития.\r\n\t \r\n\t\r\n\t\t\"Опитват се да ни пратят зад решетките. Затова съм готова да ви разкрия липсващите парченца от пъзела за американските избори\", казва тя във видеоматериала.\r\n\t\r\n\t\t \r\n\t\r\n\t\tВашукевич твърди, че разполага с аудиозаписи с участието на Дерипаска, които доказват намеса в изборите в САЩ, отбелязва Асошиейтед прес.\r\n\t\r\n\t\t \r\n\t\r\n\t\tЧужденци, които работят без разрешително в Тайланд, може да бъдат наказани с пет години затвор и глоба до 100 000 бата (3200 долара).\r\n\t\r\n\t\t \r\n\t\r\n\t\tВашукевич и Кирилов заявиха, че се страхуват за личната си безопасност, особено ако бъдат депортирани в Русия.", "date": "2018.04.18", "title": "Сексуална инструкторка от Беларус твърди, че Русия повлияла на изборите в САЩ"}
{"url": "http://www.mediapool.bg/gerb-se-opasyava-bsp-i-prezidentat-da-ne-minirat-evroatlanticheskata-perspektiva-na-bulgaria-news278095.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t Това заяви председателят на парламентарната група на ГЕРБ Цветан Цветанов в декларация по повод началото на нови политически сезон.\r\n\t \r\n\t, каза Цветанов от парламентарната трибуна.\r\n\t \r\n\tТака той отговори на държавния глава Румен Радев, който преди два дни , че ”държавата е на тъмно” и е крайно време да включим прожекторите.\r\n\t \r\n\t, добави Цветанов.\r\n\t \r\n\tТой отчете, че българското европейско председателство минава успешно и има положителни реакции от страна на партньорите.\r\n\t \r\n\t добави Цветанов. \r\n\t \r\n\tСред успехите на управлението той отбеляза ръст на учителските заплати с 25% и програмата за саниране.\r\n\t \r\n\t каза Цветанов. \r\n\t \r\n\t\r\n\t \r\n\tИскрен Веселинов от ”Обединени патриоти” каза, че европейската заслуга на това управление е, че не показа патриотизмът като стигмирана идеология. \r\n\t \r\n\t, каза той.\r\n\t \r\n\tСпоред него ”за беда на БСП и ДПС европредседателството върви блестящо”. По думите му това се отнася повече за ДПС, тъй като те са смятали, че ”Обединени патриоти“ делегитмират европейския курс на страната. \r\n\t \r\n\t\r\n\t \r\n\tЛидерът на БСП Корнелия Нинова от своя страна заяви, че БСП ще внесе в парламента предложение за отмяна на привилегиите на депутатите.\r\n\t \r\n\t каза Нинова.\r\n\t \r\n\t, посочи тя.\r\n\t \r\n\t заяви Нинова. \r\n\t \r\n\tТя попита колко души в България почиват над 70 дни и отговори – 240. \r\n\t \r\n\t, попита Нинова.\r\n\t \r\n\t\r\n\t \r\n\t, каза председателят на ДПС Мустафа Карадайъ в декларация от името на ДПС.\r\n\t \r\n\t заяви Карадайъ.\r\n\t \r\n\tПо думите му една година от началото на 44-тото НС и по средата на европредседателството българските граждани очакват справяне с бедността, реформи в образованието, здравеопазването, социалната и пенсионната политика. \r\n\t \r\n\t, каза Карадайъ.\r\n\t \r\n\t\r\n\t\r\n\t каза той.", "date": "2018.04.18", "title": "ГЕРБ се опасява БСП и президентът да не минират евроатлантическата перспектива на България"}
{"url": "http://www.mediapool.bg/rogozin-s-nyakoi-kontrasanktsii-sreshtu-sasht-rusiya-sama-si-strelya-v-kraka-news278096.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпирайки доставките на ракетни двигатели за САЩ в рамките на контрасанкциите срещу Запада, Русия фактически \"сама си стреля в крака\". Това заяви руският вицепремиер Дмитрий Рогозин пред телевизия \"РБК\", цитиран от изданието \"Евразия дейли\".\r\n\t\"Американците все още летят (в космоса) с наши кораби \"Союз\", имаме сътрудничество, свързано с Международната космическа станция, подготвяме екипажи, доставяме двигатели\", напомня Рогозин, който отговаря в правителството за отбранителната способност на Руската федерация.\r\n\t\"Но можем ли изведнъж да спрем нещата? Винаги трябва да претегляме плюсовете и минусите, за да разберем къде е чистата политика, заради която може дори да се застреляме в крака, а къде е същинският икономически прагматизъм\", подчертава той.\r\n\tСпоред Рогозин Русия изнася не твърде модерни ракетни двигатели и със спечелените пари разработва нови. Затова сътрудничеството тук е по-изгодно за руснаците, отколкото за САЩ, обяснява \"Евразия дейли\".", "date": "2018.04.18", "title": "Рогозин: С някои контрасанкции срещу САЩ  Русия \"сама си стреля в крака\""}
{"url": "http://www.mediapool.bg/belgiyski-druzhestva-sa-dostavili-v-siriya-himikali-za-proizvodstvoto-na-boen-gaz-news278097.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри белгийски дружества са изнесли за Сирия химически вещества, необходими за производството на газ зарин, съобщиха местни медии.\r\n\tУстановено е, че това е станало с разрешението на белгийските митници и без да се отчете ембаргото от 2013 г. на Организацията за забрана на химическите оръжия (ОЗХО). Белгийските фирми от Антверпен са продали на частни дружества от Сирия и Ливан изопропанол с официалното обяснение, че веществото ще се ползва за изработката на бои, лакове и охладителна течност.\r\n\tВ Белгия е заведено дело срещу местните фирми, а съдебните заседания са насрочени за следващия месец. Медиите отбелязват, че през 2014 г. ОЗХО унищожи в Сирия 120 тона изопропанол.", "date": "2018.04.18", "title": "Белгийски дружества са доставили в Сирия химикали за производството на боен газ"}
{"url": "http://www.mediapool.bg/rohani-iran-nyama-nikakvo-namerenie-da-napada-sasedite-si-news278098.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран няма \"никакво намерение да напада\" съседите си, но ще продължи да произвежда \"всички оръжия\", от които има нужда, за да се отбранява. Това заяви днес президентът Хасан Рохани, съобщи Франс прес.\r\n\t\"Искаме да бъдем добър съсед и вие да сте добри съседи за нас\", заяви иранският президент, обръщайки се към близкоизточните страни. Той произнесе в Техеран реч по случай Деня на иранските въоръжени сили.\r\n\t\"Нямаме никакво намерение да ви нападаме\", увери Рохани и добави, че Иран няма \"никаква нужда да атакува\" други държави.\r\n\t\"Ние сме голяма страна с огромни ресурси, ние сме голяма цивилизована нация и през последните десетки или стотици години Иран не е нападал никой от своите съседи или от страните в региона\", каза той.\r\n\tЗаради намесата на Иран в Сирия на страната на Башар Асад и в Ирак - в името на борбата срещу \"Ислямска държава\", също и в битката за регионално надмощие със Саудитска Арабия, Вашингтон, Рияд и Западът обвиняват Ислямската република, че дестабилизира Близкия изток, посочва Франс прес.\n\n\r\n\tОт своя страна Техеран редовно обвинява Запада, че е източник на всички злини в региона, защото води \"империалистична\" политика и подкрепя Израел.\r\n\t\"Заявяваме пред света, че ще произвеждаме всички оръжия, от които имаме нужда\", независимо от мнението на чуждите нации за иранските оръжейни програми, изтъкна Рохани в момент, когато Западът търси средства за натиск върху Техеран с цел иранците да ограничат програмата си за балистични ракети.\r\n\t\"Желаем приятелски и братски отношения със съседите си и им казваме: нашите оръжия, нашата техника, нашите ракети, нашите самолти и нашите танкове не са насочени срещу вас, а са възпиращо средство\", подчерта той.\r\n\t\"Единствено политическите преговори и мирното поведение ще осигурят възможност да бъдат уредени проблемите\" на региона, добави иранският президент.", "date": "2018.04.18", "title": "Рохани: Иран няма никакво намерение да напада съседите си"}
{"url": "http://www.mediapool.bg/v-mladost-mozhe-da-izbirat-kmet-za-treti-pat-v-ramkite-na-edin-mandat-news278113.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖивеещите в един от най-големите райони в София - \"Младост\", може да избират за трети път районен кмет в рамките на един мандат. Това ще стане, ако прокуратурата поиска, а съдът допусне отстраняване на показно арестуваната заради подкуп Десислава Иванчева.\r\n\tПо закон, ако след предсрочното прекратяване на правомощията на районен кмет, остава повече от година до редовните местни избори, се насрочват частични, а избраният на тях кандидат довършва мандата. Следващите избори за кметове и общински съветници ще са през есента на 2019 г. Така ако Иванчева бъде отстранена от длъжност преди есента на тази година, наследникът ѝ ще бъде избран с пряк вот от жителите на района. В противен случай общинският съвет избира зам.-кмет, който да довърши мандата.\r\n\tСъщо по закон при отсъствие на кмета той упълномощава със заповед един от заместниците си да изпълнява задълженията му. В случая с Иванчева такава заповед едва ли има. Така заместникът трябва да бъде определен от общинския съвет. Вариантите са два - зам.-кметът Владимир Клисуров или зам.-кметът арх. Румен Русев.\r\n\tСамата Иванчева беше избрана на частични местни избори през 2016 г., след като спечелилата редовния вот през 2015 г. Цвета Авджиева (подкрепена от ГЕРБ) беше принудена да подаде оставка заради допуснато застрояване на зелени площи в \"Младост\". Иванчева беше лидер на протестите срещу строежите и спечели изборите срещу кандидата на ГЕРБ. След избора ѝ мнозинството в общинския съвет се опита да я отстрани. Мотивът беше, че не е спазила законовото изискване в срок до месец след избора да излезе от частната си фирма.\r\n\tВ последствие мнозинството от ГЕРБ не веднъж е обвинявало Иванчева в некомпетентност и липса на административен капацитет. Тя беше привиквана на няколко пъти в комисии към общинския съвет, за да обяснява защо бави определени решения. Това беше припомнено в сряда, часове след пресконференцията на прокуратурата и антикорупционното звено по задържането на Иванчева. В декларация от групата на ГЕРБ в общинския съвет се казва, че .\r\n\t, се казва още в декларацията.\r\n\tВ декларацията се отправя и призив към по-опозиционно настроените партии в съвета, които \"системно подкрепят действията на кмета на район \"Младост\", да поемат отговорността за това. Според ГЕРБ арестуваният районен кмет е ползвал подкрепа от представителите на ДСБ, БСП, \"Зелените\", \"Нормална държава\" на Георги Кадиев.\r\n\t, пише в декларацията.\r\n\tВ нея се казва още:", "date": "2018.04.18", "title": "В \"Младост\" може да избират кмет за трети път в рамките на един мандат"}
{"url": "http://www.mediapool.bg/london-razsledva-bezpristrasnostta-na-ruskata-televiziya-rt-news278114.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският медиен регулатор е започнал седем разследвания дали руският новинарски телевизионен канал RT (преди \"Раша тудей\") e нарушил правилата за безпристрастност и обективност в предаванията си след отравянето на руския двоен агент Сергей Скрипал в английския град Солсбъри миналия месец, съобщиха световните агенции.\r\n\t \r\n\tПо-рано регулаторът Офком предупреди, че продуцентът на RT - Телевизия Новости, може да загуби правото си да излъчва във Великобритания, ако не издържи теста за \"пригодна и подобаваща\" работа.\r\n\t \r\n\t\"До неотдавна придържането на Телевизия Новости към правилата като цяло бе в унисон с това на други електронни медии. Но след събитията в Солсбъри наблюдавахме значително увеличаване на броя на предаванията по телевизия Ар Ти, които доведоха до разследване на възможни нарушения на установените правила на Офком\", посочиха от Офком.\n\n\r\n\t \r\n\tТАСС посочва, че обект на разследване са обективността на новините и хроникално-документалните предавания на RT .\r\n\t \r\n\tРезултатът от разследванията и бъдещото притежание на разрешително ще зависи от оценката за пригодност и подобаваща работа.\r\n\t \r\n\tПрез март британски парламентаристи поискаха властите да наложат санкции срещу RT, включително отнемане на лиценза й, ако бъде доказана съпричастност от страна на Русия с отравянето на бившия полковник от ГРУ Сергей Скрипал и дъщеря му.\r\n\t \r\n\tВ отговор от телевизионния канал заявиха, че ограниченията ще нанесат само ущърб на британското общество.\r\n\t \r\n\tГоворителката на руското МВнР Мария Захарова тогава се закани, че нито една британска медия няма да работи в русия, \"ако те закрият RT”.\r\n\t \r\n\tЛондон смята, че Москва стои зад нападението, вследствие на което Сергей Скрипал и дъщеря му Юлия изпаднаха в критично състояние. \r\n\t \r\n\tРусия отрече британските обвинения, че е замесена в отравянето.", "date": "2018.04.18", "title": "Лондон разследва безпристрасността на руската телевизия RT"}
{"url": "http://www.mediapool.bg/sledvashtite-izbori-za-evrodeputati-shte-badat-mezhdu-23-i-26-mai-dogodina-news278115.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзборите за евродепутати ще бъдат между 23 и 26 май догодина, реши в сряда Европейският парламент. Предложението за датите бе направено от Съвета на ЕС. Очаква се Съветът да утвърди окончателно този график до юни.\r\n\t \r\n\tЕП отбелязва, че според законодателството от 1976 г. изборите трябва да се състоят между четвъртък, 6 юни и неделя, 9 юни, в съответствие с датите, на които са се състояли първите преки избори (четвъртък 9 юни до неделя, 12 юни 1979 г.). \r\n\t \r\n\tСъветът има правото да предложи нови дати, съгласувано с ЕП, се отбелязва в съобщението, цитирано от БТА.\r\n\t \n\n\r\n\tПредвижда се след изборите догодина евродепутатите да бъдат 705, вместо 751, както досега, заради напускането на Великобритания. Занапред България и още 12 държави ще запазят броя на евродепутатите си, а 14 държави ще получат допълнителни места. \r\n\t \r\n\tНай-облагодетелствани от промените са Испания и Франция, които получават по пет допълнителни места в ЕП. Предвижда се Холандия и Италия да имат трима евродепутати повече, а с по един нарастват мандатите на Румъния, Полша, Швеция, Австрия, Дания, Словакия, Финландия, Хърватия и Естония. Ирландия получава още две места, съобразно решение на ЕП от февруари.\r\n\t \r\n\tСпоред договора за ЕС броят на евродепутатите е до 751 и всяка държава трябва да има поне шестима и най-много 96 представители.\r\n\t \r\n\tВ сегашния състав на ЕП Великобритания разполага със 73 евродепутати. По силата на февруарското решение 46 от британските мандати ще бъдат оставени в запас за държави, които може да се присъединят към ЕС занапред.", "date": "2018.04.18", "title": "Следващите избори за евродепутати ще бъдат между 23 и 26 май догодина"}
{"url": "http://www.mediapool.bg/makron-i-merkel-shte-se-sreshtnat-posledovatelno-s-tramp-prez-april-news278116.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел ще замине за Вашингтон за среща с президента на САЩ Доналд Тръмп на 27 април, предаде Асошиейтед прес.\r\n\t \r\n\tГоворителката на германското правителство Улрике Демер съобщи, че двамата лидери ще обсъдят \"двустранни въпроси и, разбира се, предизвикателствата пред външната политика и политиката на сигурност\".\r\n\t \r\n\tФренският президент Еманюел Макрон ще посети САЩ броени дни по-рано. Той е очакван във Вашингтон на 24 април, отбелязва АП.\r\n\t \r\n\tЕвропейските лидери се опитват да съхранят споразумението между световните сили и Иран за ядрената програма на Техеран. \r\n\t \r\n\tТръмп обеща да изтегли САЩ от сключеното през 2015 г. споразумение до 12 май, ако в хода на преговори с участието на британски, френски и германски представители не бъдат коригирани сериозните, според него, недостатъци в текста.\r\n\t \n\n\r\n\tБъдещето на това споразумение ще зависи от успеха на намесата в последната минута на европейски лидери. \r\n\t \r\n\tМакрон и Меркел вероятно ще са последните чуждестранни ръководители, подкрепящи споразумението, които ще се видят с Тръмп преди обявения от него краен срок.\r\n\t \r\n\tЕвропейците искат също да ЕС да остане извън митата на САЩ върху вноса на стомана и алуминий.\r\n\t \r\n\tМеркел и Тръмп са на различни позиции по редица стратегически въпроси като свободната търговия, имиграцията и климата, посочва Франс прес.\r\n\t \r\n\tТръмп отправи нападки срещу Германия и по-специално канцлера Меркел преди и след избирането си на президентския пост заради търговския излишък на страната, заплаши автомобилния сектор с по-високи мита и разкритикува приема на бежанци след 2015 г.\r\n\t \r\n\tБерлин още очаква изпращането на нов посланик на САЩ, повече от година след встъпването в длъжност на Тръмп, отбелязва Франс прес.", "date": "2018.04.18", "title": "Макрон и Меркел ще се срещнат последователно с Тръмп през април"}
{"url": "http://www.mediapool.bg/desislava-ivancheva-svetnala-kato-koledna-elha-s-belyazani-pari-pokazaniya-i-srs-news278101.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметицата на столичния район \"Младост\" Десислава Иванчева и заместничката ѝ Биляна Петрова, показно арестувани преди ден в центъра на София, са взели подкуп от 70 000 евро от строителен предприемач, 14 000 от които отишли за посредника в схемата и това се доказва с белязани банкноти, свидетелски показания и протоколи от използвани специални разузнавателни средства (СРС).\r\n\tТова бе основното послание, отправено към медиите от ръководителя на спецпрокуратурата Иван Гешев на нарочна пресконференция по случая в Съдебната палата в сряда.\r\n\tВ опит да парира всички съмнения, породени от театралното задържане на двете, продължило над 5 часа пред Спортната палата и заснето от всички медии във вторник, обвинителят цитира своя колежка от разследването, според която Иванчева и Петрова .\r\n\tСтава въпрос за изследването, при което се освидетелства, че те са имали физически контакт с намерените в колата им пари, които предварително са били белязани. Противно на обичайната практика, то бе направено в сградата на спортното министерство, докато отвън продължаваха да се тълпят журналисти и граждани.\r\n\t, обяви Гешев, подчертвайки, че заради това на Иванчева ще бъде повдигнато обвинение за получаване на подкуп в особено големи размери, представляващ особено тежък случай, което предвижда от 10 до 30 години затвор.\n\n\r\n\tПрокуратурата няма особена практика по този текст от Наказателния кодекс (НК), тъй като досега никога не е залавяла подобна сума. Любопитен момент е, че за последно държавното обвинение е водило досъдебно производство по този член на НК не срещу когото и да е, а срещу бившия шеф на ГДБОП Станимир Флоров. То обаче бе прекратено и така и не стигна до съда.\r\n\t\r\n\tОт хронологията на случая, описана от Гешев и потвърдена от шефа на Комисията за противодействие на корупцията и отнемане на незаконно придобито имущество (КПКОНПИ) Пламен Георгиев, стана ясно, че всичко е започнало в началото на декември м.г. с проверка за търговия с влияние в община \"Младост\".\r\n\tТя била предизвикана от  на общината и лично на Иванчева. По думите на Гешев тя саботирала напълно законни строителни дейности, като  инвеститори за различни неща – от изграждането на детски площадки и междублоково осветление до пари. Доказателства за изнудване по смисъла на НК обаче засега липсват и затова шефът на спецпрокуратурата надлежно уточни, че използва думата , а не като юрист.\r\n\tПрез февруари проверката прераства в досъдебно производство, след като КПКОНПИ получава сигнал от строителен предприемач –, който нямал нагласата да си решава проблемите с .\r\n\tНапротив – той демонстрирал  и желание нещата в България да се променят за добро и затова решил да съдейства на разследващите органи, включително и като им предостави 70 000 евро, които иначе те нямало как да осигурят, за да се стигне до реалити ареста на Иванчева и Петрова.\r\n\t\r\n\tСпоред разследващите първоначално кметицата на \"Младост\" поискала от въпросния инвеститор, чието име не се споменава, главозамайващата сума от 1.1 млн. евро, която все пак паднала до 500 000 евро. След  обаче все пак склонила да направи отстъпка  и се съгласила на подкуп от 250 000 евро.\r\n\tПричината за своеобразната промоция била, че  строителен предприемач имал разрешително от главния архитект на София да реализира 4 обекта с обща разгърната площ от над 49 000 кв. метра. Заради мащабите на инвестицията Иванчева отстъпила от обичайната ѝ тарифа от 20 евро на кв. метър, обясни Иван Гешев.\r\n\tПо какъв начин тези пазарлъци кореспондират с иначе  на неназования инвеститор, разследващите така и не уточниха. Не стана ясно и защо предприемач би се решил да подкупва районен кмет с такава колосална сума при положение, че вече разполага с решение за промяна на подробния устройствен план, издадено от главния архитект на града. А от Иванчева се е искало единствено да изпрати т.нар. съобщение до заинтересованите лица, с което да задвижи процедурата.\r\n\t\r\n\tСпоред Гешев кметицата на \"Младост\" саботирала различни инвеститори именно по този начин – като забавяла и криела преписки, които дори не трябвало да минават през нея, а през съответните експерти в районната община.\r\n\tТова се доказвало и от откритите при обиска в служебния ѝ кабинет стотици други преписки. , поясни шефът на спецпрокуратурата с уточнението, че така са спирани .\r\n\tПо думтие му Иванчева  тази своя неправомерна практика . Всъщност кметицата преследвала основно лични интереси, а облагородяването на градинки и детски площадки било изисквано от предприемачите с цел да се поддържа добрият ѝ имидж пред гражданите, сподели още Гешев.\r\n\tВъпреки системните пречки, създавани от общината на съвестни инвеститори обаче, някои от тях не пожелали да разкажат писмено за проблемите си, а предпочели да ги решават самостоятелно.\r\n\t, отбеляза обвинителят, добавяйки, че Иванчева се стремяла да насочва инвестиции към една и съща строителна фирма, която обаче също не бе спомената.\r\n\t\r\n\tСлед като в крайна сметка се договорили за размера на подкупа, продължи разказът на Гешев, се стигнало и до момента за насрочване на среща, в която посредничил бивш кмет на район \"Младост\". Разследващите не пожелаха да уточнят името му, но по неофициална информация става въпрос за Петко Дюлгеров, който бе издигнат за поста през 2007 г. от ГЕРБ.\r\n\tСрещата обаче не се случила лесно, а била отлагана многократно от Иванчева, което предизвика въпроса – ако е активната част в корупционната схема, защо ще отлага момента на получаване на подкупа? По думите на Гешев една от причините за отлаганията била, че кметицата не била в кондиция .\r\n\tКомуникацията на Иванчева с посредника в схемата направила впечатление на разследващите с това, че заподозряната била много предпазлива – и в думите, и в действията си. Това обаче прави трудно обясним факта, че първоначално избира за място на срещата оживено заведение до Университета по архитектура, строителство и геодезия (УАСГ), а впоследствие го променя с още по-оживено място – кафене в градинката \"Кристал\".\r\n\tСпоред Гешев промяната в локацията се наложила заради притеснение на Иванчева, че в първото заведение ходели служители на Столичната община (СО), където тя имала работа преди срещата за подкупа. Защо градинката \"Кристал\", отстояща на значително по-близко разстояние от СО от УАСГ, се е сторила по-сигурно място за подобно начинание на кметицата на \"Младост\", Гешев обаче не обясни.\r\n\tТака или иначе,  инвеститор дал 70 000 евро на посредника, който той занесъл в кашонче до кафенето в \"Кристал\", където го чакали Иванчева и Петрова. Там посредникът взел 14 000 евро от подкупа, въпреки че предварително уверявал предприемача, че цялата сума е за кметицата. След това си тръгнал, а двете задържани общинарки се насочили към колата си с останалите 56 000 евро.\r\n\tПърво бил задържан посредникът – според Гешев арестът стана на \"Кристал\", а според Пламен Георгиев – в градинката пред Народния театър \"Иван Вазов\". Кой от двамата греши, не бе уточнено.\r\n\t\r\n\tВеднага след задържането на бившия кмет на \"Младост\", разследващите предприели ареста и на настоящия. Защо това се случи точно на едно от оживените кръстовища в центъра на София – пред сградата на спортното министерство, Гешев обясни просто – Иванчева избрала да мине оттам, а колегите му се стремяли да я задържат възможно най-бързо и именно на това място успели да я настигнат.\r\n\t, демонстрира особеното си чувство за хумор пред медиите спецпрокурорът, оприличил неотдавна внасянето на делото \"КТБ\" в съда на кацане на Луната с дизелов двигател.\r\n\tПодразнен от ироничните коментари на журналистите, че мястото на ареста сякаш е било предварително избрано, за да е по-лесно достъпно за телевизионните камери и фотографите, Гешев добави, че в Наказателно-процесуалния кодекс (НПК) не била предвидена възможност да звънне на заподозряната и да ѝ каже откъде да мине.\r\n\tКолкото до продължителния престой на двете заключени жени на улицата, обвинителят обясни, че това се налагало, за да им бъдат спазени правата по НПК и те да присъстват на всички процесуално-следствени действия – обиск на колата, както и опис на парите банкнота по банкнота. Нищо, че през по-голямата част от времето нито Иванчева, нито Петрова наблюдаваха действията на разследващите.\r\n\tГешев подчерта още, че през цялото време правата на двете са били гарантирани, включително и чрез повикване на линейка, тъй като на зам.-кметицата ѝ прилошало. В протоколите били вписани и общо четирима техни защитници, които направили .\r\n\tШефът на спецпрокуратурата не пропусна да обясни и защо през всичките тези часове двете жени са стояли със заключени на гърба ръце – \". След което разказа история, при която заподозрян за подкуп се хвърлил в калта, заличавайки следите от белязаните пари по ръцете му. Нищо, че пред Спортната палата във вторник нямаше нито кал, нито друга субстанция, в която Иванчева би могла да се овъргаля, за да възпрепятства освидетелстването на следите от намерените в колата ѝ пари.\r\n\tВ заключение шефът на КПКОНПИ Пламен Георгиев оцени  свършената работа, като . Според него по случая са събрани годни доказателства, които би трябвало да доведат до изправянето на обвинените пред съда.\r\n\tДумата взе и шефът на дирекция \"Корупция\" в комисията Антон Славчев, предложен от Георгиев на парламента за титулярен член на новия орган. Той допълни, че зад показната реализация преди ден стояли два месеца . По думите му разследващите протоколирали над 20 срещи между участниците в схемата, включително и разговори на Иванчева с посредника.\r\n\t, заключи Славчев с нетърпящ възражение тон, след което на свой ред опита да обясни, че разследващите въобще не са целяли медийното стълпотворение, съпътствало арестите във вторник, защото присъствието на журналисти  колегите му.\r\n\tПоследва реплика в залата, че ако има критики по този въпрос, трябва да ги отправи към бившия депутат от ГЕРБ Антон Тодоров, станал първоизточник на информацията за задържането на Иванчева. По този повод Гешев бе попитан в какво качество настоящият телевизионен водещ се е оказал във вихъра на спецакцията, на което прокурорът лаконично заяви: \r\n\tСлучайното или не, краят на пресконференцията бе съпроводен от крясъците на няколко членове на сдружение \"Приятели на Русия и православния свят\" и \"Български народен събор\", които искаха обяснение защо прокуратурата неглижирала сигналите им за кражба на имот под православен храм. След кратка размяна на саркастични реплики с тях, Иван Гешев прекрати брифинга си. Предстои спецпрокуратурата да обяви кога и какви мерки за неотклонение ще поиска от спецсъда да бъдат определени на задържаните.", "date": "2018.04.18", "title": "Десислава Иванчева \"светнала като коледна елха\" с белязани пари, показания и СРС"}
{"url": "http://www.mediapool.bg/erdogan-obyavi-predsrochni-prezidentski-i-parlamentarni-izbori-na-24-yuni-news278117.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган съобщи, че на 24 юни ще се произведат предсрочни президентски и парламентарни избори, предаде Ройтерс.\r\n\tПрезидентът Ердоган, който в 13.30 часа (местно и българско време) в сряда прие в президентския дворец Бештепе лидера на Пратията на националистическото действие Девлет Бахчели, съобщи, че на срещата двамата са обсъдили предложението на Бахчели за предсрочни избори.\r\n\tОтнесохме се положително към предложението на Бахчели за предсрочни избори и взехме решение изборите да се произведат на 24 юни, посочи Ердоган, цитиран от .\r\n\t\"Президентът и правителството работят в унисон, но заболяванията на старата система ни се противопоставят на всяка стъпка, която предприемаме,\" каза Ердоган в обръщение, излъчено по турски телевизии.\r\n\tСпоред него преходът към президентска република е спешна необходимост, особено заради \"развитията в Сирия и другаде\", направили приоритетен прехода към \"новата изпълнителна система, за да се предприемат стъпки за бъдещето на страната с повече сила\".\n\n\r\n\tЛидерът на Партията на националистическото действие и съюзник на президента Реджеп Тайип Ердоган призова вчера за изтегляне напред на предстоящите президентски и парламентарни избори, предвидени за ноември 2019 г. Той предложи произвеждане на изборите на 26 август 2018 г.\r\n\tПо-рано тази година партията на Бахчели сключи с Партията на справедливостта и развитието на Ердоган споразумение за коалиция с оглед на предстоящите президентски и парламентрани избори.\r\n\tСлед предложението на Бахчели вчера вицепремиерът и говорител на турското правителство Бекир Боздаг заяви, че управляващата партия ще разгледа призива, а за днес бе насрочена среща на Бахчели с Ердоган.\r\n\tТурските ръководители, включително Ердоган, многократно опровергаха през последните седмици слухове за предсрочни избори.\r\n\tПо график президентските и парламентарнити избори в Турция бе предвидено да се състоят едновременно на 3 ноември 2019 г. Преди това са предвидени местни избори през март същата година.\r\n\tПрезидентските и парламентарни избори, които ще бъдат на една дата, са ключови, тъй като след произвеждането им ще влязат в сила повечето от конституционните промени, засилващи пълномощията на държавния глава, приети на референдум през април 2017 г.", "date": "2018.04.18", "title": "Ердоган обяви предсрочни президентски и парламентарни избори на 24 юни"}
{"url": "http://www.mediapool.bg/v-70-ot-sluchaite-rakat-na-beliya-drob-u-nas-se-otkriva-fatalno-kasno-news278118.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 70% от пациентите с рак на белия дроб в България се диагностицират в трети и четвърти стадий на заболяването, като прогнозата за 5-годишна преживяемост при тях е под 5%. За тревожната тенденция предупредиха в сряда специалисти на семинар за диагностиката и лечението на заболяването. У нас едва 15% от случаите се откриват в първия стадий, когато прогнозите за по-дълга преживяемост се увеличават, докато ранната диагностика достига 35% в САЩ и между 20-25% в Европа.\r\n\tРакът на белия дроб засяга над 1.8 млн. души в световен мащаб. Данните сочат, че от всички онкологични заболявания ракът на белия дроб е най-често срещаната причина за смърт при мъжете и втората при жените.\r\n\tВ България ракът на белия дроб е най-честото злокачествено заболяване при мъжете и петото по честота при жените. .\r\n\tНай-честите рискови фактори за рак на бял дроб са активното или пасивното тютюнопушене, хронична обструктивна белодробна болест, замърсяването на въздуха, някои химикали и видове радиация, фамилно предразположение към белодробен рак. Въпреки установената и доказана причинно-следствена връзка между рака на белия дроб и тютюнопушенето, белодробният рак се среща често и при пациенти непушачи, като се нарежда на 7-мо място след най-често срещаните ракови заболявания в глобален мащаб. Приблизително  през целия си живот.\r\n\tСимптомите на заболяването са постоянна кашлица, недостиг на въздух, изкашляне на кръв, болка в гръдния кош, рамото или гърба, промени в гласа, дрезгавост, повтарящи се белодробни инфекции като пневмония и бронхит, затруднено преглъщане.\n\n\r\n\tАко ракът се е разпространил извън белия дроб, симптомите са необяснима загуба на тегло, слабост, умора, болки в кости и стави, необясними счупвания на кости, главоболие, некоординирани движения, тромбози или кървене, нарушение на паметта, подуване на врата. Обикновено в ранните стадии ракът на белия дроб не дава забележими симптоми, поради което се диагностицира твърде късно, за да бъде излекуван. Понякога се открива случайно при рентгенова снимка, например по повод на бронхопневмония. Данните сочат, че .\r\n\t“Вероятността човек да развие рак на белия дроб през живота си е около 1 на 14 при мъжете и 1 на 17 при жените. . При известна част от пациентите се установяват генетични мутации, които дават възможност да се приложи персонализираното лечение. То дава надежда за по-дълъг и качествен живот“, обясни доц. Димитър Калев, медицински онколог в Специализираната болница за лечение на онкологични заболявания \"Д-р Марко Марков“ - Варна .\r\n\tТой припомни, че генетичните изследвания са важна част от диагностичния процес, защото чрез тях могат да се идентифицират точните пациенти, при които новите персонализирани терапии биха били приложими и ефективни. Генетичните тестове показват дали туморът има характеристики, които го правят податлив на лечение, но в момента те не се поемат от здравната каса. След като генетичният профил на тумора бъде определен, се създава възможност за назначаването на по-ефективно и подходящо за конкретния пациент лечение.\r\n\t“Медицината навлиза в нова ера, в която научните решения на фармацията и технологиите се ориентират към индивидуалния подход в терапията на всеки един пациент. Медицината на бъдещето ще е с фокус върху прецизирания подход, гарантиращ терапевтичен отговор“, заяви изпълнителният директор на “АстраЗенека“ -България Зоя Паунова. \r\n\tНа 22 и 23 април в София ще се състои конференция на тема \"Рак на белия дроб – ранна диагноза и доказателства за скрининг“, която се организира в рамките на Българското председателство на Съвета на Европа от Българската асоциация за персонализирана медицина  в сътрудничество с базирания в Брюксел Европейски алианс за персонализирана медицина.", "date": "2018.04.18", "title": "В 70% от случаите ракът на белия дроб у нас се открива фатално късно"}
{"url": "http://www.mediapool.bg/abv-bsp-brakonierstva-za-martav-divech-news278119.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след като лидера на БСП Корнелия Нинова съобщи, че структурите на АБВ в област Благоевград се връщат в соцпартията, от формацията на бившия президент опровергаха информацията. Според тях става дума за ″отделни личности, отстранени заради незадоволителна работа″.\r\n\t″Във връзка с тиражираните в медиите спекулации от ръководството на БСП, заявяваме, че областната организация на АБВ-Благоевград, включително нашите представители в органите за местно самоуправление, са на мястото си и се намират в добра кондиция. На 29 април предстои Областна конференция на АБВ-Благоевград, след която, на пресконференция, ще бъдат засегнати основни проблеми за региона″, съобщават от партията, оглавявана в момента от Константин Проданов.\r\n\tОт АБВ уточняват, че намират за странно ″в момент, в който страната ни, раздирана от крайна бедност и неравенства″ ръководството на БСП да прави своя първостепенна задача ″издирването на официално отстранени от ПП АБВ поради незадоволителна работа личности и шумно ги присъединява към редиците си″.\r\n\t″Въпреки това желаем успех и вярваме, че те ще носят на БСП същите резултати, с каквито ″радваха“ АБВ″, пише в позиция на формацията.\r\n\t″Тъжното е, че когато обществото има крещяща нужда от обединение на лявото, ръководството на партията, която претендира за лидерска роля в този процес, превръща тази естествена обществена потребност в мишкуване и бракониерство на мъртъв дивеч″, пишат още от АБВ.\r\n\tСпоред тях така не се променя статуквото и не се прави обединение така. ″С мълчание по болните политически и обществени проблеми и автентичните леви каузи, още дълго ГЕРБ и сие ще безчинстват, а лявото у нас ще споделя нерадостната съдбата на левицата в държави като Чехия, Унгария, Полша, Франция, Италия…. А може би някой цели точно това?!″, пишат съпартийците на Проданов.", "date": "2018.04.18", "title": "АБВ: БСП бракониерства за мъртъв дивеч"}
{"url": "http://www.mediapool.bg/bulgaria-prevazhozhda-regiona-po-rastezh-na-ikonomikata-news278120.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ България най-добрите резултати на икономиката, що се отнася до растежа, тепърва предстоят, докато повечето икономики от Централна и Източна Европа (ЦИЕ) вече са достигнали пика си и предстои да преминат към меко забавяне.\r\n\tПодобна оптимистична прогноза за българската икономика представи в сряда икономическият екип на УниКредит Булбанк.\r\n\tСпоред експертите на най-голямата банка у нас растежът на БВП ще достигне пика си тази година до ниво от около 4.4%. Така, средният растеж на българската икономика за периода 2015 – 2019 г. би бил вторият най-силен за региона след този на Румъния.\r\n\tСлед като достигна растеж от 3.9% през 2016 г., през миналата година българската икономика леко се забави до 3.6% въпреки официалните прогнози за ръст от около 4%. За сравнение, Румъния отбеляза 4.8% през 2016 г. и достигна пиковите 6.7% през миналата година, като очакването е ръстът да започне да се забавя и да достигне 4.5% през 2018 г.\r\n\t\n\n\r\n\t\"България е сред най-добрите примери в ЦИЕ\", коментира главният икономист на УниКредит за ЦИЕ Дан Букша. Той обясни, че въпреки че растежът на икономиката е над потенциала, не се очаква прегряване нито тази година, нито следващата година. \"Ние съдим дали един растеж е устойчив по това дали подкопава спестяванията. Виждаме, че случаят в България не е такъв и спестяванията запазват високите си нива през годините\", каза Букша. С това позицията му се различава от тази на финансовия министър Владислав Горанов, който през есента на 2017 г.  българската икономика върви към прегряване до 1-2 години.\r\n\t\r\n\tСпоред анализа на УниКредит потреблението се очаква да продължи да бъде водещ двигател на растежа, нараствайки с 4.6% и 4.5%, съответно през 2018 и 2019 г., което е незначително под резултата от 4.8%, отчетен през 2017 г.\r\n\tФакторите, които движат растежа в потреблението, обаче ще се променят. Очакванията на експертите са за засилване на потреблението, финансирано със заеми, и за по-нататъшно подобряване на очакванията. Кредитите за домакинствата например се очаква да нараснат с между 5 и 10%.\r\n\t\r\n\tТъй като икономиката се доближава до пълна заетост, прогнозата на УниКредит е, че създаването на нови работни места ще се забави до малко над 30 хил. през 2018 г. и нови 20 хил. през 2019 г. \"Това е огромно постижение за икономика, в която броят на хората в работоспособна възраст намалява с около 60 хил. годишно\", коментира главният икономист на УниКредит Булбанк Кристофор Павлов.\r\n\tДанните показват, че все още са налице възможности за нарастване на заетостта, защото икономическата активност у нас продължава да е по-ниска от тази в редица страни от ЦИЕ – например България е с най-високия дял сред страните в региона с млади неработещи и неучещи хора.\r\n\tМеждувременно, недостигът на работна сила се задълбочава и все по-голям брой мениджъри казват, че това се превръща в най-голямото предизвикателство пред плановете за разрастване на компаниите им. Все пак, делът на мениджърите, които отчитат недостиг на трудови ресурси, е по-малък в България спрямо други икономики от ЦИЕ, става ясно от анализа на УниКредит.\r\n\tЗаплащането в някои експортно-ориентирани сектори като туризъм, ИТ, транспорт и складиране ще расте с по-ниски темпове от средните, което би подкрепило експортната конкурентоспособност. В други сектори обаче заплатите растат с темпове, които изпреварват средните (например професионални дейности, както и административни и спомагателни дейности), сочат прогнозите на Дан Букша и Кристофор Павлов. \"Все пак, ясно е, че двуцифрени повишения в заплатите не са устойчиви на дълъг план и компаниите от тези сектори може да се окажат под натиск, ако тези тенденции се задържат прекалено дълго\", обобщават експертите.\r\n\t\r\n\tУскоряването на инвестициите е най-силният фактор за очаквания висок ръст на икономиката тази година, посочват още от УниКредит.\r\n\tПървите сигнали за възстановяване на инвестициите бяха налице още през изминалата година, когато те се увеличиха с 3.8% в реално изражение (най-високото увеличение от 2008 г. насам).\r\n\t\"Инвестициите в жилищно строителство на частния сектор подкрепиха в най-голяма степен ръста на инвестициите през изминалата година. Очакваме ново ускоряване на растежа през 2018 г.\", коментират икономистите. По думите им увеличението ще бъде подкрепено от по-високите цени на жилищата. Поскъпването кара строителните предприемачи да увеличават обема на новото строителство, за което свидетелства увеличаването на новоиздадените разрешителни за строеж. Те достигнаха 6.5 млн. кв. м. през 2017 г. Банкерите обаче са категорични, че на този етап все още не е налице балон на цените на имотите у нас.", "date": "2018.04.18", "title": "България превъзхожда региона по растеж на икономиката"}
{"url": "http://www.mediapool.bg/evakuatsiya-v-berlin-zaradi-neeksplodirala-bomba-ot-vtorata-svetovna-voina-news278121.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъв връзка с информация за обезвреждане на неексплодирала бомба от Втората световна война в Берлин, пресцентърът на българското външно министерство съобщава, че в петък, 20 април 2018 г., от 9 ч. местно време в района около централната железопътна гара в германската столица ще бъде извършена евакуация. \r\n\t \r\n\tЗасегнат ще бъде районът в радиус от 800 метра от местоположението на бомбата. Това са улиците Шосещрасе, Инвалиденщрасе, Хайдещрасе и Фенщрасе (Chausseestrasse, Invalidenstrasse, Heidestrasse und Fennstrasse), както и намиращите се на тях сгради. Ще бъдат евакуирани и сградите в северозападната част на болница \"Шарите\" от улица Инвалиденщрасе до Берлинския музей по медицинска история. \r\n\t \r\n\tПо всяка вероятност централната жп гара също ще бъде евакуирана. По време на обезвреждането може да бъде нарушено движението на влаковете и автомобилният трафик по северно-южния тунел, както и на въздушното движение на летище Тегел. \n\n\r\n\t \r\n\tВсички линии на берлинското метро ще се движат по разписание, единствено линия 55 ще бъде спряна след 9 ч. на 20 април. Възможно е да има нарушаване на движението и на автобусния обществен транспорт. \r\n\t \r\n\tБългарското посолство в Берлин информира, че в случай на необходимост, на гражданите ще бъде осигурен подслон от страна на местните власти. \r\n\t \r\n\tЗа контакт с посолството на Република България в Берлин: \r\n\t \r\n\tАдрес: Mauerstrasse 11, 10117 Berlin \r\n\tТел.: +49 30 201 0922; \r\n\tЕ-mail: Embassy.Berlin@mfa.bg", "date": "2018.04.18", "title": "Евакуация в Берлин заради неексплодирала бомба от Втората световна война"}
{"url": "http://www.mediapool.bg/teniska-s-nadpis-sistemata-ni-ubiva-skara-bsp-i-gerb-news278122.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандал между управляващи и опозиция избухна в Народното събрание в първия ден от новата му сесия. Причината: охранителите на сградата от НСО не допуснаха в парламента хора с увреждания заради това, че те носеха тениски с надпис \"Системата ни убива\".\r\n\tОт БСП обявиха, че отговорност за това носи зам.-шефът на НС Емил Христов (ГЕРБ), който замества председателя Цвета Караянчева. За да понесе отговорност, от левицата смятат, че той трябва да подаде оставка.\r\n\tХората с увреждания трябваше да се срещнат с лидера на БСП Корнелия Нинова. Тя обяви случващото се за \"абсурд\" и заяви, че ще излезе отвън, за да се срещне с тях. Нинова обясни, че хората са дошли с предложения за законодателни промени.\r\n\tВ отговор председателят на ГЕРБ в парламента Цветан Цветанов каза, че е излязъл да се срещне с протестиращите заедно със заместник-председателя на правната комисия Светлана Ангелова, но тях вече ги нямало.\r\n\tНа служебния вход на парламента той бе посрещнат от зам.-шефа на БСП Драгомир Стойнев. Цветанов искаше да направи така, че хората да бъдат допуснати в сградата, но Стойнев му обясни, че те си тръгнали обидени. Антон Кутев (БСП) обясни, че е поискал разрешение от Христов хората да бъдат пуснати, но той не реагирал.\n\n\r\n\tВпоследствие самият Христов обясни пред медиите, че няма как да разговаря за хората с увреждания с БСП докато води пленарното заседание.\r\n\t\"Като няма нито един заместник-председател освен вас - кажете ми към кого да се обърна\", отговори му Кутев. Той и Драгомир Стойнев казаха, че от БСП ще искат оставката на Христов утре. \"Заради това, което направихте днес, най-малкото, което можете да направите, е да си депозирате оставката\", каза Стойнев.\r\n\tПрез това време депутати от ГЕРБ се провикваха, че БСП не търси решение на проблема, а само скандал, и заподозряха сценарий за свалянето на Христов.\r\n\tЦветанов напомни, че правителството е отпуснало през 2017 г. 162 млн. лв. за около 30 хил. души, които са в неравностойно положение, и обеща да се срещне с протестиращите, за да чуе техните предложения.", "date": "2018.04.18", "title": "Тениска с надпис ″Системата ни убива″ скара БСП и ГЕРБ"}
{"url": "http://www.mediapool.bg/ministarat-na-obrazovanieto-tarsi-nachini-za-kontrol-na-rektorite-news278124.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на образованието търси варианти за по-голям контрол върху ректорите на висшите училища, но без да се отнема академичната автономия. Това стана ясно от изказване на министър Красимир Вълчев по време на изслушване в ресорната парламентарна комисия.\r\n\tКато повод за засилване на контрола Вълчев посочи нарушенията при разпределянето на парите, които държавата отпуска за нарочно финансиране на определени от нея приоритетни направления. Проверка в Техническия университет в София показала, че 7 млн. лева, дадени за \"Компютърни системи и технологии\", са изхарчени не по предназначение. Този случай не бил единичен, но от министерството не дават повече подробности за нарушителите.\r\n\tЕдин от възможните начини за засилване на контрола е ректорите да имат договори за управление с Министерството на образованието и науката. В тях щели да се записват основни изисквания към ръководителите на висши училища като например назначаване на повече млади преподаватели или увеличаване на приема по приоритетни направления, обясни Вълчев.\r\n\tДържавата и сега може да влияе на броя на студентите по приоритетни направления. Броят на новоприетите бъдещи висшисти се определя от Министерския съвет по предложение на образователния министър. Практиката е предложението да е съобразено с исканията на висшите училища, но няма писано правило, че желанията им трябва бъдат изпълнявани.\r\n\tОт обясненията на Вълчев се разбра, че нарушаването на тези евентуални договори за управление между ректорите и образователното министерство няма да е основание за отстраняване на ректорите. Техен работодател остава общото събрание на съответния университет, което ги избира. Не е ясно каква ще е санкцията при нарушаване на уговорките с образователното министерство.\r\n\tПо-скоро така ректорите щели да бъдат отговорни към интересите на преподавателите, които ги избират, но и към развитието на висшето училище. \"Това не означава, че ще има намеса в административното управление\", обясни Вълчев, цитиран от БТА.\r\n\tДругите варианти за по-голям контрол били разделяне на академичното управление от финансовото. Подобен бил моделът в Германия, където се назначавал канцлер. Вълчев коментира, че по този начин университетите стават по-отговорни, отчетни и може би по-малко автономни по отношение на финансовото управление, но се запазва академичното самоуправление и ректорите могат да се съсредоточат върху учебните планове и учебното съдържание, а не да се занимават с \"парно и с обществени поръчки\".\n\n\r\n\tДруг модел е ректорите да бъдат отговорни към публична институция, най-често правителство или провинция, по модел на няколко скандинавски страни.\r\n\tВъзможност за засилване на контрола била и ефективната работа на съветите на настоятелите, в които да влизат представители на съответната община, на различни институции и на работодателски организации.\r\n\tВъзможните варианти щели да се обсъждат със Съвета на ректорите и след това евентуално да се предложи законова промяна.\r\n\tНа заседанието на комисията министър Вълчев каза, че само в три бивши социалистически страни съществува краен модел на затворено академично самоуправление в университетите, както в България.", "date": "2018.04.18", "title": "Министърът на образованието търси начини за контрол на ректорите"}
{"url": "http://www.mediapool.bg/planat-za-novo-zastroyavane-v-sinemorets-i-rezovo-bil-shtadyasht-za-prirodata-news278125.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият вариант на  е по-щадящ за природата от предлаганите преди това, коментира министърът на околната среда Нено Димов в сряда пред бТВ. Планът позволява ново строителство в селата Синеморец, Резово и Варвара, които са сред последните непрезастроени населени места по Черноморието. В момента тече 30-дневен срок на обществено обсъждане на доклада за оценката за въздействие на околната среда върху документа.\r\n\t\"Този план е много по-щадящ природата спрямо предишно предлагани планове – силно ограничено е застрояването. Но ние трябва да търсим баланс между икономическото развитие на местните общности и опазването на околната среда. Не може да има приоритет в едната или в другата посока. Трябва да бъде намерен балансът\", коментира Нено Димов, с чиито подпис е пуснато общественото обсъждане.\r\n\tДимов обясни, че процедурата е тежка и дълга. След обявяването на доклада за оценка на въздействието, трябва да се съберат всички постъпили становища, да \"отразим всичко положително\", после бележките да бъдат дадени на Министерството на регионалното развитие и благоустройството, което е възложило разработването на плана. След това за обществено обсъждане щяла да бъде пусната оценка за съвместимост на плана, тъй като засяга територии от \"Натура\". След отразяването на бележките по нея, щяло да се пусне и обсъждане на двете оценки едновременно и чак тогава да се разглеждат от експертния екологичен съвет.\r\n\tНа притесненията за презастрояване Димов отговори, че разрешенията за строеж се дават от общината. \"Това, което ще се гледа в МОСВ, е забавеният общ устройствен план в община Царево\", каза още той. Добави, че целта била да има ясен регламент къде какво може да се прави.\r\n\tВ същото време обявеното публично обсъждане на доклада за оценка на въздействието върху околната среда на плана предизвика напрежение в общината. Пред местната администрация в Царево се събраха поддържници на плана, чието приемане стартира още през 2008 г. Те настояват документът най-накрая да стане факт. Според кмета на Царево Георги Лапчев \"в медиите се тиражират лъжи, че се предвижда масово презасторяване, че има ОУП, който ще съсипе цялото Черноморие\". Пред бТВ той заяви, че това няма да се случи, а местните са гневни и обидени, че тяхната дума не се чува вече 10 години.\r\n\tВ Синеморец обаче се притесняват, че нови сгради могат да препречат една от най-красивите гледки към момерто и устието на река Велека. Местонстта \"Поляните\", откъдето се разкрива тя, може да стане част от урбанизираната територия, ако бъде приет последният засега вариант на плана.\r\n\tКметът на селото Костадин Диков каза пред бТВ, че ще иска намаляване на процента застрояване и включването на изискването новите строежи да са ниски. Местните жители подготвят протест срещу плана.\r\n\tВ съседното село Варвара темата също е болезнена.\r\n\tСпоред природозащитници новите урбанизирани територии ще са по-малко спрямо стария план, но и за тях са необходими нови пътища, ток и вода, а те не са предвидени в проекта за изменение на плана.", "date": "2018.04.18", "title": "Планът за ново застрояване в Синеморец и Резово бил щадящ за природата"}
