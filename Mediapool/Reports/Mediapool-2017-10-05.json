{"url": "http://www.mediapool.bg/nyakolko-stotin-dushi-otnovo-poiskaha-evropeisko-pravosadie-v-sofiya-news270067.html", "text": "Няколко стотин души участваха в поредния  в София, организиран от инициативата \"Правосъдие за всеки\" и природозащитната организация \"За да остане природа\" в четвъртък.\r\n\tПоводът за поредното издание на протестното шествие бе предстоящият повторен избор на председател на Върховния административен съд, след като преди ден президентът Румен Радев върна на ВСС предложението за назначаване на поста на Георги Чолаков.\r\n\tОсвен това от двете организации възразяват и срещу избора на \"най-спорната личност\" в новия състав на съвета за негов представляващ – Боян Магдалинчев.\r\n\tПротестиращите се събраха на обичайното място –пред Съдебната палата, където останаха около час и след това се отправиха към Министерския съвет и парламента. Събитието по традиция бе съпровождано от събиране на малка група контрапротестиращи, които за разлика от предишни пъти сега бяха своевременно изолирани от полицията, която ги обгради с два буса и не им позволи да се конфронтират с останалите присъстващи. Групичаката почти през цялото време скандираше, че иска \"младежи в парламента\".\r\n\tОсновна тема по време на марша за европейско правосъдие бяха неизпълнените от България мерки, препоръчани в последния мониторингов доклад на ЕК, обхващаш 10-годишния период от влизането на страната ни в ЕС.\r\n\tОсвен това организаторите обърнаха внимание, че подготвяното от управляващите антикорупционно законодателство, целящо да отговори на очакванията от Брюксел, всъщност ще бъде използвано за саморазправа с политически противници.\r\n\tВсеобщо недоволство предизвика и неотдавнашното изказване на главния прокурор Сотир Цацаров, че българският гражданин \"въобще не се интересува кои са добрите и лошите във ВСС\". От \"Правосъдие за всеки\" иронично отбелязаха, че тази теза на Цацаров вероятно се дължи на срещата с руския му колега Юрий Чайка, тъй като в Русия спазването на човешките права и законността често се неглижира.\r\n\tВ протестното шествие се включиха и представители на някои от извънпарламентарните партии, като ДСБ, \"Да, България\", \"Зелените\", ДЕОС и други. Маршът премина спокойно и без ескалация на напрежение, за което спомогна и сериозното полицейско присъствие, съпътстващо събитието през цялото време.", "date": "2017.10.05", "title": "Няколко стотин души отново поискаха европейско правосъдие в София"}
{"url": "http://www.mediapool.bg/sled-porazheniyata-v-siriya-i-irak-islyamska-darzhava-se-nasochva-kam-virtualen-halifat-news270103.html", "text": "След предстоящия й разгром на бойното поле в Ирак и в Сирия, групировката \"Ислямска държава\" ще направи \"виртуален халифат\" в киберпространството, откъдето ще продължи борбата и ще агитира привържениците си, предупреждават експерти и служители.\r\n\tИма опасност да се окаже още по-трудно да бъде прогонена групировката от тъмните кътчета на \"дълбоката мрежа\" - откъдето пропагандата й може да продължи да подтиква нейните членове и симпатизанти към действие - отколкото от предградията на Мосул и Ракка, уверяват те.\r\n\tВ началото на годината, в текст, озаглавен \"Виртуалният халифат\", американският генерал Джоузеф Вотел, шефът на Централното командване на въоръжените сили на САЩ (чиято зона на действие се простира от Близкия изток до Азия), предупреди: \"Да бъде победена \"Ислямска държава\" на бойното поле не е достатъчно\".\r\n\t\"Дори след окончателното й поражение в Ирак и в Сирия, тя вероятно ще намери подслон във виртуалното пространство, във \"виртуален халифат\", откъдето ще продължи да координира и вдъхновява атентати\", пише той. \"Това ще й позволи да продължи да изгражда база от привърженици, докато бъде в състояние да завладее отново реални територии\".\r\n\t\"Този виртуален халифат\", продължава той, \"е изкривена версия на историческия халифат - общност от мюсюлмани, ръководена от халиф (сега Абу Бакр ал Багдади), която бленува да бъде част от държава, управлявана от шериата и разположена в киберпространството.\n\n\r\n\tЗагубата на по-голямата част от териториите в Ирак и Сирия, които превзе с военна сила, повлия негативно и на онлайн комуникацията на \"Ислямска държава\". Тя публикува по-малко неща и в не толкова завършен вид, колкото преди няколко месеца, но все пак това не я е спряло, подчертават експерти.\r\n\tНейното средство за комуникация и пропаганда, \"агенция Амак\", не престава да функционира, да поема отговорност за нападения, да призовава за извършване на атентати. Нейните онлайн списания, на няколко езика, са още достъпни с няколко клика. Те призовават повече от когато и да било поддръжниците на халифата, където и да са, да преминат към действие и дават все повече съвети и начини за убиване.\r\n\tПрез 2015 г. Чарли Уинтър написа за британския мозъчен тръст \"Куилям\" доклад, озаглавен \"Виртуалният халифат\", в който анализира пропагандната стратегия на \"Ислямска държава\".\r\n\t\"Очевидно е, че нейното идеологическо присъствие и нейното съществуване като идея ще станат по-важни през следващите месеци и години\", каза той пред АФП. \"Групировката прави вече опити да убеждава, че идеята за халифата е по-важна от физическото му съществуване\".\r\n\t\"Тоест не става дума за избор между две неща - онлайн или офлайн\", допълни той. \"Винаги ще е кръстоска между двете, реалното и виртуалното. През следващите месеци и години ще си имаме работа с отслабена \"Ислямска държава\", която обаче ще контролира още парчета земя, главно в Сирия. Ще има също така и тайно бунтовническо движение в Ирак\".\r\n\tПод натиска на държавните власти, доставчиците на услуги и големите играчи в света на интернет въведоха мерки и процедури, за да попречат на \"Ислямска държава\" да използва световната мрежа за пропагандни и организационни цели.\r\n\t\"Но въпреки засилването на бдителността на властите и социалните мрежи, \"Ислямска държава\" проявява значителна устойчивост заради гъвкавостта, изменчивостта и адаптивността си към премахването на джихадистко съдържание в интернет\", смятат френските експерти Лоранс Бендне и Рафаел Глюк. Така ИД успява да бъде достатъчно разпръсната, за да стигне до симпатизантите си и да привлече хора отвъд лоното си\".\r\n\tЩе бъде много трудно да се води борба с онлайн пропагандата на \"Ислямска държава\", която описа периода 2014-2015 г., когато контролираше обширни територии в Сирия и в Ирак, като \"златен век\", предупреди Уинтър.\r\n\t\"Цензурирането на интернет няма да сработи\", каза той. Властите съсредоточават вниманието си върху частта от интернет, предназначена за широката общественост и това е проблем.\r\n\tДжихадистите вече се крият в дълбоката мрежа, използват кодиране. Винаги ще има пристан за терористите в интернет, каквото и да говорят политиците.", "date": "2017.10.05", "title": "След пораженията в Сирия и Ирак \"Ислямска държава\" се насочва към виртуален халифат"}
{"url": "http://www.mediapool.bg/varshava-es-veche-razbira-che-ne-biva-da-nakazva-darzhavi-zaradi-vatreshnata-im-politika-news270096.html", "text": "Външният министър на Полша Витолд Вашчиковски заяви, че вижда положителни промени в институциите на ЕС, които според него са започнали да осъзнават, че не бива да наказват държавите заради вътрешната им политика, цитиран от осведомителните агенции.\r\n\t\r\n\tПред полското национално радио министърът коментира изявления на председателя на Европейската комисия Жан-Клод Юнкер. В публикувано в понеделник в германския \"Билд\" интервю с Юнкер, той казва, че ЕС не трябва да обсъжда налагането на икономически санкции срещу Унгария и Полша заради нарушения на европейските правила, докато съществува възможност за диалог с тях.\r\n\t \r\n\t\"Това са много добри сигнали\", каза Вашчиковски, според когото в Брюксел започват \"положителни промени\". По думите на полския първи дипломат съюзът вече разбира, че \"не бива да призовава към дисциплина и да наказва държавите за това, че водят нормална политика и реализират предизборна програма\".\r\n\t \r\n\tПред \"Билд\" Юнкер припомни, че Брюксел все още преговаря с Варшава и Будапеща, но подчерта, че в двата процеса няма видим напредък.\r\n\t \r\n\t \n\n\r\n\tУнгария и Полша и още няколко други централноевропейски страни се обявиха против разпределението на пристигналите в Европа мигранти по квоти между страните членки.\r\n\t \r\n\tУнгария оспори това изискване в Съда на ЕС, но загуби делото. След това полското и унгарското правителство заявиха, че приемат за сведение съдебното решение, но няма да променят миграционната си политика.", "date": "2017.10.05", "title": "Варшава: ЕС вече разбира, че не бива да наказва държави заради вътрешната им политика"}
{"url": "http://www.mediapool.bg/nezavisimaya-gazeta-rusiya-spasyava-venetsuela-ot-potavane-news270101.html", "text": "В руската столица пристигна президентът на Венецуела Николас Мадуро. Номинално - за да участва в дискусията на \"Руската енергийна седмица-2017\". А и защо да не вземе участие в една престижна проява на високо равнище? Нали Венецуела е сред държавите с най-големи запаси от въглеводороди и въпреки неотдавнашното поскъпване литър бензин струва там по-евтино от шише минерална вода. Но парадоксът е , че страната, връхлетяна от обща криза, усеща крайно остър недостиг на горива за зареждане на колите. Това пише руският вестник , цитиран в четвъртък от БТА.\r\n\t\r\n\tПредстоящият форум е само удобен претекст за визита в Първопрестолна Москва, продължава изданието. Причината се крие по-дълбоко. Неафишираната цел са контактите с Владимир Путин. С оглед на войнствената риторика на днешния стопанин на Белия дом Мадуро търси ново уверение, че Русия няма да изостави в беда стратегическия си партньор в Западното полукълбо.\r\n\t \r\n\tРусия с всички средства подпомага Боливарската република да не потъне в морето от най-остри проблеми, да се задържи над водата. Примери колкото щеш. Неотдавна финансовият министър Антон Силуанов съобщи, че властите на латиноамериканската страна са отправили до руското ръководство молба за реструктуриране на дълга й. \"Ще се опитаме да откликнем на молбата в най-кратки срокове. Ще го направим и от своя страна, и в рамките на Парижкия клуб\", каза той.\r\n\t \r\n\tВ случая става дума за заем от 2,8 милиарда долара със срок за погасяване, изтичащ през октомври. Но той е само видимата част от айсберга. По данни на опозиционера Алексей Навални дългът достига 8,8 милиарда. И Кремъл дори не помисля да си върне парите. Реструктуриране имаше за пръв път през 2014, после през април 2016 г. Ето че се задава и още едно.\r\n\t \r\n\tЗа да разберем горе-долу какъв е всъщност дългът, трябва да се върнем във времената на Уго Чавес, починал след тежко и продължително заболяване, пише по-нататък руският вестник. Този, наречен от изданието, харизматичен политик, дошъл на власт легитимно през 1998 г., гледаше много топло на страната ни и неведнъж бе идвал у нас. Защото смяташе Русия не само за правоприемник на Съветския съюз в юридическия смисъл на думата, но и в идеологически план - като бранител на интересите на онеправданите народи, изнемогващи под игото на Съединените щати. Също тъй благосклонно се отнасяха към него и президентите Дмитрий Медведев и Владимир Путин.\r\n\t \n\n\r\n\tТогавашният венецуелски лидер бе запознат с нашите оръжия и стана техен горещ поклонник. Образно казано, бе зарибен. През управлението му бяха сключени сделки за покупка на прецизни руски въоръжения, самолети, хеликоптери и друга техника. Той се отби например на гости у световноизвестния конструктор Михаил Калашников и купи лиценз за производство на автомати в родната си страна. И всичко това се правеше на кредит. Точно оттогава датират и големите дългове. Същия курс поддържа приемникът му Мадуро, който посети Москва за честванията по случай 70-ата годишнина от Победата. Той редовно разговаря по телефона с Путин, който обеща доставка от няколко хиляди тона зърно в твърде трудната ситуация.\r\n\t \r\n\tВенецуела е важен вносител на руски въоръжения. През 2005 г. бе подписан договора за 4,4 милиарда долара, предвиждащ доставки на редица оръжия - от изтребители и хеликоптери до автомати. Днес правителството на Мадуро разполага с 5000 комплекса за ПВО - най-големия арсенал на континента.\r\n\t \r\n\tМосква на свой ред проявява интерес към венецуелските въглеводородни суровини. Държавната \"Роснефт\" от дълги години дейно разработва местните находища. През август корпорацията получи достъп до нови обекти и инвестира 6 милиарда долара срещу бъдещи петролни доставки. Както заяви без заобикалки шефът на компанията Игор Сечин, \"не се занимаваме с политика, само с бизнес. Развиваме добивни проекти на територията на Венецуела, ще го правим и занапред. Сега добиваме 9 милиона тона петрол годишно. И както съм повтарял неведнъж, никога няма да си тръгнем оттам. Ще разширяваме сътрудничеството в сферата на горивно-енергийния комплекс\".\r\n\t \r\n\tВ момента компанията притежава значителни дялове в редица водещи проекти. Пет се развиват в Ориноко, най-големия нефтодобивен регион, три - на езерото Маракайбо, второто по големина и най-старо разработено находище, един - в плитчините на залива Пария.\r\n\t \r\n\tЧуждестранни наблюдатели твърдят, че опрощавайки стари дългове и предоставяйки нови, страната ни спасява фалиралия режим на Мадуро. Което е вярно само отчасти - наистина са малцина световните играчи, подкрепящи днес този злепоставил се политик. Но с тези действия Русия отстоява собствените си геополитически интереси - за нея Венецуела е важен преден пост на континента с оглед противопоставянето със САЩ.\r\n\t \r\n\tПо образния израз на анализатор от американското издание \"Хъфингтън пост\", съществената руска помощ за режима \"не му дава да потъне под лавината от дългове\". В неговата представа невъзможността да изплати суверенния дълг обективно тласка Венецуела още по-далеч \"в лапите на руската мечка\". Тук ще добавя, че Русия фактически си затваря очите за чудовищни нарушения на човешките права и хвърля в дълбока тревога международната общност.\r\n\t \r\n\tКато резюме е уместно да направя извод от казаното. Русия при никакви условия няма да се изтегли от страната, докато не бъде помолена от местната опозиция, чието идване на власт засега не изглежда да наближава. Но само засега, тъй като ситуацията може коренно да се промени. За да укрепи собствените си позиции, Москва трябва в някаква форма да установи контакти със системната опозиция, както правят предвидливите китайци, пише авторът на „Независимая газета“.", "date": "2017.10.05", "title": "\"Независимая газета“: Русия спасява Венецуела от потъване"}
{"url": "http://www.mediapool.bg/ruskite-turoperatori-blagodarni-na-angelkova-za-uspeshnoto-partnyorstvo-news270104.html", "text": "След като български туроператори поискаха оставката на министъра на  заради некомпетентност, сега руските туроператори й изказаха \"искрена признателност и благодарност за продуктивната дейност по укрепване на връзките между България и Русия в сферата на туризма\".\r\n\tТова се съобщава в писмо на Асоциацията на туроператорите в Русия (АТОР) до министъра на туризма Николина Ангелкова, подписано от изпълнителния й директор Майя Ломидзе. цитирано от Министерството на туризма в сряда.\r\n\tВ него се подчертава още, че с подкрепата на министерството националното представителство по туризъм на България в Руската федерация е провело редица събития, насочени към развитие на сътрудничеството между руските туроператори, българския бизнес и туристическите власти на страната.\r\n\tРедовно се провеждат двустранни срещи, на които се обсъжда текущата ситуация, обменят се мнения и предложения за укрепване на взаимното сътрудничество, пише изпълнителният директор на АТОР.\r\n\tМайя Ломидзе посочва приноса и ефективната информационна работа на българското министерство, която е насочена не само към крайните руски потребители на българския туристически продукт, но и към туроператорите и турагенциите в Русия.\n\n\r\n\tДейността на министерството способства да се разшири спектърът от предложения за руските играчи на туристическия пазар по направление България, а също за голямата оперативност при решаване на възникващи през сезона въпроси, се казва още в писмото на АТОР.\r\n\t\"Особено ни се иска да отбележим важната роля, която изигра Министерството на туризма при регулирането на проблемите с отмяната на полети на авиокомпания \"ВИМ-Авиа\" през юни тази година. Ние ценим Вашата помощ и усилията, насочени към разрешаването на тази ситуация. Надяваме се, че толкова плодотворното сътрудничество на руския туристически бизнес и Министерството на туризма под Вашето ръководство ще продължи и занапред\", завършва писмото до министър Ангелкова.", "date": "2017.10.05", "title": "Руските туроператори благодарни на Ангелкова за успешното партньорство"}
{"url": "http://www.mediapool.bg/evroparlamentat-prie-sazdavaneto-na-evropeiskata-prokuratura-news270100.html", "text": "Европейският парламент прие в четвъртък предложението за създаване на единна Европейска прокуратура, която ще разследва престъпления с пари от бюджета на ЕС и трансгранични ДДС-измами. Очаква се новата институция да започне работа след 2020 година.\r\n\t \r\n\tНовата прокуратура на ЕС ще може да повдига и поддържа обвинения, за разлика от Европейската служба за борба с измамите (ОЛАФ), която може да разследва, но бе длъжна да предава информацията на националните прокуратури. Очаква се Европейската прокуратура да позволи бърз обмен на информация, съгласувани полицейски разследвания, бързо запориране и отнемане на имущество, както и задържане на заподозрени зад граница.\r\n\t \r\n\tЕК уточнява, че след време ще предложи новата прокуратура да се занимава и със случаите на международен тероризъм.\n\n\r\n\t \r\n\tЕвропейската прокуратура ще бъде създадена между 20 държави от ЕС - Австрия, Белгия, България, Хърватия, Кипър, Чехия, Естония, Германия, Гърция, Италия, Финландия, Франция, Латвия, Литва, Люксембург, Португалия, Румъния, Словения, Словакия и Испания.\r\n\t \r\n\tОстаналите държави от ЕС могат да се присъединят по всяко време. Централата на Европейската прокуратура ще бъде в Люксембург, с главен прокурор и прокурори от всички участващи държави.\r\n\t \r\n\tДокладчикът по темата в Европейския парламента Барбара Матера (ЕНП) коментира, че Европейската прокуратура ще обедини усилията на националните прокуратури.\r\n\t \r\n\t\"Така ще се справим с недостатъците на некоординираните национални разследвания на злоупотребите със средства на ЕС. Надявам се, че в бъдеще правомощията на Европейската прокуратура ще бъдат разширени и до трансгранични престъпления като тероризъм и трафик на хора“, каза Матера.", "date": "2017.10.05", "title": "Европарламентът прие създаването на Европейската прокуратура"}
{"url": "http://www.mediapool.bg/lekari-bez-granitsi-obvini-balgarskata-politsiya-v-nasilie-sreshtu-nepalnoletni-migranti-news270097.html", "text": "Организацията \"Лекари без граници\" отново обвини полициите на Хърватия, Унгария и България, че използват силови методи срещу мигранти, опитващи да влязат в Европейския съюз, включително към непълнолетни, предаде Франс прес.\r\n\t \r\n\t\"От една година нашите лекари и медицински сестри чуват едно и също, повтарящи се истории за младежи, които са нападани, унижавани и бити като кучета само защото отчаяно искат да продължат пътя си\", заяви в комюнике Стефан Моасен, ръководител на мисията на хуманитарната организация в Сърбия.\r\n\t \r\n\tПрез първите шест месеца на 2017 г. 92 процента от децата и младежите, отишли в мобилните диспансери на \"Лекари без граници\", са се оплакали от физическо насилие от хърватските, унгарските и българските гранични власти. Близо половината, 48 на сто, сочат с пръст българските власти, твърди хуманитарната организация.\r\n\t \r\n\t\"Срамно е страни членки на ЕС да използват умишлено насилие, за да попречат на тези деца и младежи да поискат убежище в ЕС\", каза Моасен.\r\n\t \r\n\tСтотици хиляди мигранти преминаха през Балканите на път за Западна Европа, преди да бъде затворен т.нар. Балкански маршрут през март 2016 г. В резултат на това няколко хиляди души останаха блокирани в Сърбия. Десетки обаче опитват всеки ден да продължат пътя си.", "date": "2017.10.05", "title": "\"Лекари без граници\" обвини българската полиция в насилие срещу непълнолетни мигранти"}
{"url": "http://www.mediapool.bg/dvama-bivshi-chlenove-na-vss-stanaha-spetssadii-news270099.html", "text": "Членовете на предишния състав на ВСС Галя Георгиева и Магдалена Лазарова бяха назначени в четвъртък за съдии в Апелативния специализиран наказателен съд. Преди ден Съдийската колегия на съвета отложи назначаването им, защото в спецсъда имаше само едно свободно място. В четвъртък Пленумът на ВСС увеличи щата специално за случая.\r\n\t \r\n\tГаля Георгиева беше съдия в Апелативен съд – Пловдив преди да стане един от знаковите членове на мнозинството във ВСС. Тя бе една от най-близките до главния прокурор Сотир Цацаров. В Апелативния специализиран наказателен съд в София тя ще решава два пъти по-малко дела от тези, които щеше да гледа в Пловдив.\r\n\t \r\n\tМагдалена Лазарова беше заместник-апелативен прокурор на София преди да стане член на ВСС. Тя бе поискала да стане спецсъдия или да бъде възстановена на старата й прокурорска позиция. Лазарова беше назначена за съдия.\n\n\r\n\t \r\n\tВ момента апелативният спецсъд има едно от най-малките натоварвания с дела в цялата съдебна система – три дела месечно на съдия. С назначаването на двамата бивши членове в този съд, натоварването ще падне още заради увеличаването на броя на съдиите.\r\n\t \r\n\tГаля Георгиева и Магдалена Лазарова се възползваха от гласувания с последните промени в\r\n\tЗакона за съдебната власт \"кадрови бонус\". Той предвижда възможност при приключване на мандата на член на ВСС той да бъдат възстановен на пост по избор в системата. Условието е длъжността да бъде равна по степен на заеманата от тях преди това. Няма ограничение пред това апелативен прокурор да стана апелативен съдия.", "date": "2017.10.05", "title": "Двама бивши членове на ВСС станаха спецсъдии"}
{"url": "http://www.mediapool.bg/faiarfoks-kuantum-po-barz-ot-vsyakoga-news270105.html", "text": "Новата версия на известния браузър Файърфокс (Firefox) ще излезе в средата на ноември и ще бъде пълна с подобрения, съобщават от \"Мозила\" (Mozilla) .\r\n\tОбявеният по-рано тази година проект с името Куантум (Quantum) всъщност е изцяло нова версия на софтуера. Промените включват написан от нула основен код, напълно нов дизайн и някои функции, изпитани в предишните версии на програмата. От \"Мозила\" заявяват, че промените могат да бъдат оприличени със смяна на самолетен двигател, докато машината е в полет.\r\n\tНовият браузър ще предлага удвоена бързина, спрямо версиите отпреди година, намалена консумация на системна памет – според разработчиците с около 30% по-малко от основния конкурент Гугъл Хром (Google Chrome). Софтуерът ще използва многозадачен режим и ще оползотворява пълноценно ресурсите на съвременни процесори.\r\n\tНовият дизайн е базиран на технологията Фотон. Тя предлага съвременна минималистична визия, квадратни табове, ускорено зареждане и множество други функции. Браузърът ще променя стила на менютата и управлението си според устройството, което ползва потребителят – обикновен компютърен дисплей, дисплей с висока резолюция или екран с докосване.\r\n\tЕдна от ключовите функции на \"лисицата\" – поддръжката на добавки (addons) остава налична, но сегашните няма да са съвместими с новата версия на браузъра. Потребителите на Файърфокс отдавна са свикнали с възможностите, които адоните им предлагат, а видът и приложението им са безбройни. Сега се налага разработчиците да осъвременят предлаганите допълнения, а Мозила са предвидили за тази цел нова програмна среда.  в каталога на добавките показва, че доста от тях вече са обновени, но ще мине известно време, докато по-известните разширения станат отново достъпни за инсталация.\n\n\r\n\tПреди премиерата на 14 ноември, Файърфокс Куантум е достъпен за изтегляне в бета версия, която е напълно функционална.\r\n\tАмбициите на \"Мозила\" да си върне мястото на основен играч при браузърите са напълно разбираеми и дори закъснели. През последните години изоставащата му технология, както и опитите за налагане на собствена екосистема на пазара за мобилни устройства, лиши Файърфокс от високия дял на употреба при настолните компютри, достигнал през 2009 г. завидните 48%. Но старите лаври отдавна са повехнали, а при скромните 13% дял в момента, компанията със сигурност има към какво да се стреми. Проектът Файърфокс Куантум е обещаващ и с него \"Мозила\" прави сериозна стъпка напред в развитието на легендарния браузър.", "date": "2017.10.05", "title": "Файърфокс Куантум: по-бърз от всякога"}
{"url": "http://www.mediapool.bg/ruskite-vlasti-obiskirat-ofisite-na-opozitsionnoto-dvizhenie-na-hodorkovski-news270102.html", "text": "Обиски започнаха в четвъртък в офисите на руското политическо движение \"Отворена Русия\" и в жилищата на най-малко шестима негови служители. Това съобщи на сайта си организацията, финансирана от живеещия в изгнание в Европа опозиционер и бивш петролен магнат Михаил Ходорковски, предаде Франс прес.\r\n\t \r\n\tДвижението редовно критикува на сайта си нарушения на човешките права в Русия.\r\n\t \r\n\tХодорковски, бивш шеф на петролния гигант Юкос, прекара 10 години в затвор в Русия за големи злоупотреби и укриване на данъци. Той бе помилван от президента Владимир Путин през 2013 г., в навечерието на Олимпийските игри в Сочи.\r\n\t \r\n\tОбиските се извършват в хода на разследване срещу \"бившите основни акционери и ръководители на Юкос, крали петрол от филиали на Юкос, злоупотребявали с акции и средства и изпирали тези пари\", заяви в комюнике руското федерално следствие.\r\n\t \r\n\t\"Обиски, свързани с аферата Юкос, продължават от 2003 г. насам. Тогава съм бил в 8 клас\" - 14-15-годишен, отбеляза в Туитър Александър Соловьов, един от служителите, чиито жилища бяха обискирани.\r\n\t \n\n\r\n\tПоследната серия от обиски датира от февруари т. г. Според \"Отворена Русия\" полицията е конфискувала тогава печатарска техника и близо 100 000 позива, отпечатани по повод предстояща демонстрация срещу Кремъл.\r\n\t \r\n\t\"Отворена Русия\" си поставя за цел да сплоти проевропейските сили в Русия, за да създаде единна опозиция срещу Владимир Путин преди президентските избори идния март, при все че сегашният държавен глава още не е съобщил дали ще бъде сред кандидатите.", "date": "2017.10.05", "title": "Руските власти обискират офисите на опозиционното движение на Ходорковски"}
{"url": "http://www.mediapool.bg/bulgaria-e-svetoven-shampion-po-broi-nauchni-instituti-news270107.html", "text": "България е световен шампион по брой научни институти на глава от населението. В същото време учените в страната намаляват, а средствата за изследвания се разпиляват. За това се налага свиване на броя на университетите от над 50 до десетина, като два от тях са създадени с участието на Българската академия на науките и Селскостопанската академия.\r\n\tТова са изводите от изследване за подобряване на финансирането на научните организации и висшите училища, представено от проф. Люк Соте в четвъртък. То е направено по поръчка на правителството.\r\n\tСпоред министъра на образованието Красимир Вълчев обаче до обединение на университети едва ли ще се стигне. По-скоро ще се търси вариант през разпределението на публичните средства за наука да се насърчават институтите на Българската академия на науките (БАН) и Селскостопанската академия да се обединяват с висшите училища. Ще се финансират приоритетно и звената, които имат научни постижения.\r\n\t\"Вие сте световен шампион по научни институти на глава от населението. На 1 млн. души се падат около 20 такива звена, което е невиждано\", коментира Соте. В същото време публичното финансиране за тези звена е 0.25% от БВП.\r\n\tСпоред Соте преодоляването на фрагментацията е основният проблем, с който страната трябва да се справи, преди да се говори за увеличаване на парите за наука или въвеждане на финансиране според резултатите. \"Фрагментацията, в съчетание с минималното финансиране води до това, че всички получават малко пари. Ако просто се увеличат парите за наука, без структурата да се реформира, това няма да доведе до подобряване на качеството на изследванията\", коментира той. Соте даде за пример, че ако при сегашната структура държавните средства за наука се увеличат със 200 млн. лв., това ще доведе до само 750 000 лв. допълнително за всяко научно звено.\r\n\tИзследването препоръчва още да се въведат минимални изисквания за оценка на институтите, за да се отсее кои от тях да продължат да работят самостоятелно. Критериите може да са броят на хабилитираните учени, наличието на докторантски програми, международното сътрудничество. Идеята е звената, които не отговарят на минималните изисквания, да се обединят с други институции.\r\n\tПрепоръките за намаляване на университетите не са от вчера, но срещат сериозен отпор от страна на академичната общност. Според министъра на образованието Красимир Вълчев е нужна по-скоро финансова концентрация. \"В малка страна и с малко учени можем ли да си позволим да разпиляваме ресурсите?! Организационна концентрация вероятно няма да постигнем, но поне да имаме финансова такава\", коментира той. Вълчев обаче не обясни как може да се промени механизмът за финансиране на изследванията, за да бъдат подтикнати различните звена да се обединят и работят заедно. Той добави, че ще се разработи механизъм за оценка на ефективността на научните звена, както и да се определят т. нар. \"изследователски университети\".\r\n\tПредседателят на БАН акад. Юлиан Ревалски коментира, че броят на научните институти в изследването не е коректен, тъй като звената на академията не трябвало да се разглеждат самостоятелно. Той декларира готовността на институтите на БАН да работят с университетите. Подобни декларации се чуват от поне десетилетие. Според Ревалски спешен проблем за разрешаване е намаляването на броя на учените и прекалено ниските стипендии за докторантите. \"От 1 януари 2018 г. те ще са с 10% по-ниски от минималната работна заплата\", коментира председателят на БАН.", "date": "2017.10.05", "title": "България е световен шампион по брой научни институти"}
{"url": "http://www.mediapool.bg/britanskiyat-pisatel-kazuo-ishiguro-s-nobel-za-literatura-news270108.html", "text": "Британският писател от японски произход Кадзуо Ишигуро бе удостоен с Нобеловата награда за литература за 2017 година.\r\n\t\"Отличието се присъжда за неговите романи, които с голяма емоционална сила разкриват бездната под нашето илюзорно чувство за връзка със света“, съобщиха от Шведската академия.\r\n\tТой е автор на осем романа, сред които \"Още веднъж в Нагасаки\", \"Художник на изменчивия свят\", \"Остатъците от деня\", \"Никога не ме оставяй\" и други.\r\n\tИшигуро е роден на 8 ноември 1954 г. в Япония, но още на петгодишна възраст се мести с родителите си във Великобритания, където завършва английски език и философия в Университета в Кент, след което и творческо писане в Университета в Източна Англия.\r\n\tСред темите, които са най-силно засегнати в неговите произведения, са тези за паметта, времето и самозаблудите, посочват от Академията. Те са особено отчетливи в най-известния му роман \"Остатъците от деня“ (1989 г.), който няколко години по-късно е екранизиран. В едноименния филм участва Антъни Хопкинс в ролята на обсебения от задълженията си иконом Стивънс.\n\n\r\n\t\"Творбите на Ишигуро са белязани от предпазливо сдържан начин на изразяване, независим от случващите се събития“, се казва в съобщението на Академията.\r\n\tОсвен осемте си романа Ишигуро пише разкази и сценарии за киното и телевизията.\r\n\tПред ББС Ишигуро каза, че приема наградата като \"величествена чест\", защото тя означава, че той се движи по стъпките на на-великите автори.\r\n\tПрез 2008 г. вестник \"Таймс\" поставя Ишигуро на 32-ро място в класацията им на \"50-те най-велики британски писатели от 1945 г.\". През 1995 г. кралицата го награждава с Ордена на Британската империя за особени заслуги към английската литература, а френското правителство го прави през 1998 г. Кавалер на Ордена за изкуство и литература.\r\n\tТази година паричната равностойност на наградата е 9 милиона крони (944 000 евро).\r\n\tМиналата година Нобелова награда за литература получи Боб Дилън и изборът му предизвика сериозен дебат.\r\n\tНобеловата награда за литература се връчва от 1901 година. В устава на Нобеловия комитет пише, че \"литература е не само белетристиката, но и други произведения, които по форма или стил се явяват литературни ценности\".\r\n\tПръв лауреат на Нобеловата награда за литература е френският поет Рьоне Сюли Прюдом.\r\n\tДвама души се отказват да получат Нобеловата награда за литература - руският писател Борис Пастернак през 1958 г. и френският философ Жан-Пол Сартър - през 1964 г.\r\n\tУинстън Чърчил получава Нобеловата награда за литература през 1953 г. (по това време е министър-председател на Великобритания).\r\n\tНобеловата седмица започна в понеделник с наградата за физиология и медицина, която отиде при трима американски учени за откриването на молекулярен механизъм, контролиращ биологичния часовник.\r\n\tВъв вторник беше връчена наградата в областта на физиката, която отличи трио физици, спомогнали за наблюдението на гравитационните вълни.\r\n\tТрима учени спечелиха и наградата за химия, която отиде при авторите на революционен метод за опростяване и подобряване на изображенията на биомолекули.\r\n\tВ петък в норвежката столица Осло ще бъде посочен носителят на наградата за мир.\r\n\tНовият притежател на наградата в памет на Алфред Нобел за икономика ще бъде обявен на 9 октомври в Стокхолм. Отличието е учредено от централната банка на Швеция.", "date": "2017.10.05", "title": "Британският писател Казуо Ишигуро с Нобел за литература"}
{"url": "http://www.mediapool.bg/ognishte-na-antraks-v-razgradsko-selo-news270109.html", "text": "В село Трапище, област Разград, е установено първично огнище на антракс при овце, съобщи Българската агенция за безопасност на храните.\r\n\tУстановена е смъртта на 7 овце в животновъден обект в селото. Взетите проби за лабораторни изследвания показвот наличие на антракс.\r\n\tОбластната дирекция по безопасност на храните и Регионална здравна инспекция в Разград съвместно обследват случая.\r\n\tЗапочнала е незабавна ваксинация на всички възприемчиви животни в село. Вече е ваксинирано цялото стадо от 600 овце в засегнатия обект.\r\n\tВ селото има общо около 1700 животни - 400 едри преживни животни, близо 1200 дребни преживни животни и 20 еднокопитни.\n\n\r\n\tЗабранено е клането и придвижването им към и от територията на заразеното населено място на възприемчивите животни до изтичането 14 дневния имунизационен период.\r\n\tПредстои механично почистване и дезинфекция на сградите, помещенията, в които се отглеждат животни и оборудването, включително и превозните средства, влизащи и напускащи обекта по начин, гарантиращ унищожаване на причинителя на болестта.\r\n\tДо този момент животните в село Трапище не са подлежали на ваксинация, защото в района не е констатирано огнище на антракс в последните 50 години, се казва в съобщението на Българската агенция по безопасност на храните.\r\n\tАнтраксът е остро заразно заболяване, което се характеризира с тежка интоксикация. Болестта се разпространява главно от трупове на заразени и умрели домашни и диви животни. По хората се разпространява чрез контакт със заразени животни, заразена почва, месо и предмети, имали досег с трупа.", "date": "2017.10.05", "title": "Огнище на антракс в разградско село"}
{"url": "http://www.mediapool.bg/spored-germantsite-alternativa-za-germaniya-nyama-dalgosrochen-horizont-news270098.html", "text": "Мнозинството германци очаква партията \"Алтернатива за Германия\" да бъде представена в парламента само за кратък период от време. Това сочат публикуваните днес резултати от социологическо проучване, цитирано от ДПА.\r\n\t \r\n\tСпоред изследването, поръчано от ДПА и направено от компанията ЮГав, 54 процента от запитаните са отговорили, че партията няма да остане за постоянно в Бундестага, въпреки че в новия му състав тя ще бъде трета политическа сила.\r\n\t \r\n\tСамо 27 процента от анкетираните са заявили, че АзГ ще успее да се утвърди в парламента в Берлин с хоризонт отвъд предстоящия четиригодишен мандат.\r\n\t \r\n\tТрима от всеки четирима избиратели на АзГ са казали пред ЮГав, че според тях партията ще има успех.\r\n\t \r\n\tВ проучването са участвали 2000 души, имащи право на глас.", "date": "2017.10.05", "title": "Според германците \"Алтернатива за Германия\" няма дългосрочен хоризонт"}
{"url": "http://www.mediapool.bg/otnovo-se-tarsi-direktor-na-sofiyskata-matematicheska-gimnaziya-news270106.html", "text": "Нов временен директор ще се търси за Софийската математическа гимназия (СМГ), след като назначената на поста Зоя Савова подаде оставка. Тя напуска от 10 октомври. Нейният заместник трябва да бъде определен от Регионалното управление на образованието в София-град, коментира министърът на образованието Красимир Вълчев.\r\n\tТой добави, че не е запознат с мотивите на Савова. Вълчев припомни, че конкурс за постоянен директор на СМГ може да се обяви, ако няма обжалване на уволнението на предишния - Антони Стоянов. Министърът добави, че към момента няма информация то да е атакувано в съда.\r\n\tАнтони Стоянов беше отстранен от поста след скандал в гимназията, предизвикан от уволнението на учителката по математика Петя Тодорова. Обяснението на Стоянов бе, че Тодорова е уронила престижа на гимназията и е дискриминирала около 130 свои ученици в качеството си на член на националната комисия за подбор на кандидати за състезанието \"Европейско кенгуру\". Последваха протести на родители и ученици в защита на едната и другата страна в конфликта. Образователното министерство се намеси като назначи проверка в училището, която констатира нередности в работата на Стоянов и те станах повод за уволнението му.\r\n\tСлед отстраняването на Стоянов за временен директор беше назначена Зоя Савова, която е работила в гимназията дълги години. Преди дни обаче тя обявила, че се отказва от поста. Кандидатите за мястото не трябва да имат трудов договор с училището.\r\n\tПокрай скандалите в СМГ стана ясно, че настоятелството на гимназията събира парите от курсовете, които се организират в сградата на училището и се водят от негови преподаватели. Бившият директор Стоянов сезирал министъра на образованието Красимир Вълчев, че от тази дейност се събират по около 1 млн. лв. годишно, но много малка част от тях отиват за гимназията. В коментар по темата Вълчев обяви, че част от настоятелствата са се превърнали в \"черни каси\" и заяви, че е забранил на училищата и детските градини да събират пари от родителите включително и през настоятелствата. Това забави започването на подготвителните курсовете, които СМГ организира.", "date": "2017.10.05", "title": "Отново се търси директор на Софийската математическа гимназия"}
{"url": "http://www.mediapool.bg/premierat-na-irak-obyavi-osvobozhdavaneto-na-grad-hauidzha-news270070.html", "text": "Премиерът на Ирак Хайдер ал Абади обяви освобождаването на иракския град Хауиджа, един от последните бастиони на \"Ислямска държава\". Той направи това на обща пресконференция с френския президент Еманюел Макрон след тяхна среща в Париж, предадоха световните агенции.\r\n\t \r\n\t\"Обявявам освобождаването на град Хауиджа. Остава само да си върнем контрола върху ивицата по границата (със Сирия)\", каза иракският премиер. Той определи освобождаването на Хауиджа като победа за целия свят.\r\n\t \r\n\tАл Абади призова кюрдските въоръжени формирования пешмерга да продължат да работят с иракските сили в борбата срещу екстремистите от ИД въпреки напрежението заради референдума за независимост в Иракски Кюрдистан, предаде Асошиейтед прес.\r\n\t \r\n\tПремиерът каза, че правителството на Ирак уважава исканията на кюрдските си граждани, но че произведеният неотдавна референдум за независимост на автономния регион Кюрдистан е противоконституционен, посочва ДПА.\r\n\t \r\n\t\"Ние имаме конституция и мнозинството от иракчаните гласуваха за тази конституция през 2005 г.\", заяви Абади.\r\n\t \n\n\r\n\t\"Уважаваме исканията на всички наши граждани, включително кюрдските ни граждани\", каза той, но добави, че правителството трябва да спазва конституцията.\r\n\t \r\n\tГоворейки за референдума, Ал Абади каза, че Багдад не иска въоръжена конфронтация, след като гласоподавателите в Иракски Кюрдистан се произнесоха за независимост на района, предаде Франс прес.\r\n\t \r\n\t\"Отправям призив към всички - ние не искаме въоръжена конфронтация. Ние не искаме сблъсъци. Но федералната власт трябва да вземе превес\", каза той.\r\n\t \r\n\tФренският президент Макрон пък каза, че правата на кюрдите трябва да бъдат признати в рамките на иракската конституция, предаде Франс прес. Според него това ще спомогне за запазване на стабилността и териториалната цялост на Ирак.\r\n\t \r\n\tМакрон предложи Франция да стане посредник между иракското правителство и кюрдите, които искат независимост, предаде АП. Той каза, че Франция и други страни са обезпокоени от ситуацията с кюрдите след спорния референдум от 25 септември. Макрон подчерта пред Абади важността на националното помирение и на всеобхватното управление, включващо и кюрдите, с които, по думите му, Франция поддържа тесни връзки. Според него диалогът е единственият път в Ирак и Франция е готова да допринесе активно за посредничеството.", "date": "2017.10.05", "title": "Премиерът на Ирак обяви освобождаването на град Хауиджа"}
{"url": "http://www.mediapool.bg/obirdzhii-vzriviha-bankomat-v-sofiya-news270064.html", "text": "Банкомат е бил взривен в столичния кв. „Дружба 2“ рано в четвъртък, потвърдиха от МВР.\r\n\tСигналът за престъплението е подаден около 4.30 часа сутринта.\r\n\tВзривеното устройство се намира до входа на голям хипермеркет в жилищния комплекс.\r\n\tПри експлозията са нанесени материални щети по магазина, предаде Нова телевизия. На местопрестъплението има екипи на полицията и пожарната, които извършват оглед.\r\n\tВсе още няма информация колко пари е имало в баномата и дали обирджиите са успели да задигнат някаква сума.", "date": "2017.10.05", "title": "Обирджии взривиха банкомат в София"}
{"url": "http://www.mediapool.bg/kanadskiyat-parlament-prie-edinodushno-zakona-magnitski-news270066.html", "text": "Канадският парламент прие вариант на американския закон \"Магнитски\", предаде в четвъртък БТА.\r\n\tТой предвижда замразяване на авоарите и забрана за влизане на територията на страната на представители на чуждестранни правителства, нарушаващи правата на човека.\r\n\tЗаконът бе одобрен от Камарата на общините с 277 гласа \"за\" и нито един \"против\" или \"въздържал се\".\r\n\tЗа да влезе в сила, документът трябва да бъде подписан от генерал-губернатора Жули Пайет - формалност, която обикновено бива изпълнена до две седмици, посочва БТА.\r\n\tВ хода на дебатите депутати отбелязаха, че законът трябва да бъде насочен на първо място срещу чиновници от Русия, Венецуела, Иран, Виетнам и Мианма, които нарушават човешките права в своите страни и перат пари в Канада.\n\n\r\n\tСътрудничеството между Канада и Русия на практика бе преустановено напълно през 2014 г. по инициатива на консервативното правителството на тогавашния канадски премиер Стивън Харпър след анексирането на Крим от Русия и началото на конфликта в Източна Украйна.", "date": "2017.10.05", "title": "Канадският парламент прие единодушно закона \"Магнитски\""}
{"url": "http://www.mediapool.bg/sadat-varna-za-dorazsledvane-deloto-za-tragediyata-v-s-biser-news270065.html", "text": "Съдът в Харманли върна за доразследване на Пловдивската районна прокуратура делото срещу бившия областен управител на Хасково Ирена Узунова за наводнението в село Бисер, съобщи Дарик радио в четвъртък.\r\n\tУзунова бе обвинена за това, че от 18 октомври 2011 г. до 6 февруари 2012 г. в Хасково като областен управител не е изпълнила служебните си задължения и така по непредпазливост е станала отговорна за скъсването на стената на язовир \"Иваново\" и смъртта на 8 души. При наводнението бяха причинени щети за над 1.4 млн. лв., твърди още прокуратурата.\r\n\tСпоред обвинителния акт Узунова не е взела спешни мерки за рехабилитация на съоръжението и не е разработила евакуационен план в случай на авария. Още на 10 ноември 2011 г. тя е била предупредена с доклад от \"Гражданска защита\", че язовирът е опасен.\r\n\tТрагедията в Бисер стана на 6 февруари 2012 г., когато се скъса стената на язовир \"Иваново\" и в 8.10 ч. висока вълна заля селото, което се намира на около 10 км надолу по течението на река Бисерска.", "date": "2017.10.05", "title": "Съдът върна за доразследване делото за трагедията в с. Бисер"}
{"url": "http://www.mediapool.bg/pentagonat-vlaga-oshte-440-mln-dolara-v-protivoraketnata-otbrana-na-sasht-news270068.html", "text": "Министерството на отбраната на САЩ ще вложи още 440 милиона долара в противоракетната отбрана на страната с цел неутрализиране на ускорената севернокорейска ракетна и ядрена програма, предаде Асошиейтед прес.\r\n\tПоказателно за спешността на въпроса е, че Пентагонът е поискал от Конгреса да му позволи да отдели средства от настоящия бюджет, а не от този за следващата година.\r\n\tАмериканското министерство на отбраната вече е отпуснало 367 милиона долара. Част от парите ще отидат за секретни проекти, включително за кибероперации.\r\n\t128 милиона долара ще отидат за започване на разширяването на противоракетна база в Аляска. Оттам ще бъдат изстреляни ракети прехващачи, в случай че Съединените щати решат да свалят насочена срещу страната севернокорейска ракета.", "date": "2017.10.05", "title": "Пентагонът влага още 440 млн. долара в противоракетната отбрана на САЩ"}
{"url": "http://www.mediapool.bg/komisiyata-gripen-stigna-do-samoletgeit-s-nametsi-za-koruptsiya-kam-radev-news270069.html", "text": "Проектът за закупуване на нови изтребители е бил компрометиран от екипа във военното министерство, ангажиран с него, включително президентът Румен Радев в качеството си на бивш командир на Военновъздушните сили. Ето защо проектът ще бъде променен, ще мине на ново гласуване в парламента и ще стартира от фаза събиране на оферти. Такова решение гласуваха в четвъртък депутатите, които приеха със 126 гласа \"за\", 59 \"против\" и 4 \"въздържал се\"  за проверка на процедурата.\r\n\tТази развръзка бе очаквана и ще доведе до това, че неправилно отстранените от процедурата американски изтребители Ф-16 се връщат в състезанието. Рискът обаче е, че превъоръжаването на българските ВВС ще се забави неизвестно докога. Топката е в полето на Министерството на отбраната, чийто ръководител Красимир Каракачанов вече даде да се разбере, че приоритетният му план е да се ремонтират наличните съветски МиГ-ове и че няма да бърза с новите изтребители, защото имало поговорка \"бързите сделки комисионни раждат\".\r\n\tИзводите от доклада на комисията обаче така и не станаха тема на дебата в пленарната зала, където се разрази поредния епизод от войната между ГЕРБ и БСП, като централна мишена бе фигурата на президента Радев. Стратегията на социалистите и на Радев бе още от самото начало да обявят, че комисията ще е \"трибунал\" срещу държавния глава и именно тази тези защитаваха червените депутати при гласуването на доклада в четвъртък. До момента тактиката на ГЕРБ бе само да разобличат ролята на Румен Радев като съпричастен към компрометирането на процедурата, но от изявлението на депутата Антон Тодоров стана ясно, че нещата могат да отидат и по-надалеч. Тодоров намекна от парламентарната трибуна, че Радев е взел 5 млн. лева, за да наложи офертата на шведската фирма СААБ за \"Грипен\".\r\n\t\r\n\tКомисията установи, че управляващите проекта в Министерството на отбраната са променили условията, гласувани от Народното събрание и е добавено ново задължително изискване - примерна схема за плащане. По този начин е декласирана офертата за употребявани Ф-16, предлагани от САЩ и Португалия. Това е станало в нарушение на решението на парламента за инвестиционния проект. Председателят на борда, ръководещ проекта, е направил промяната към юли 2016 г., месец след като НС е одобрило планирания инвестиционен разход. Към тази дата председател на борда е бил тогавашният командир на ВВС ген. Румен Радев.\n\n\r\n\tСлед като Радев бе избран за президент миналия ноември, назначеното от него служебно правителство одобри класирането на офертите, според което \"Грипен\" е на първо място.\r\n\t\r\n\tТвърде вероятно е покупката на нови изтребители отново да бъде качена \"на трупчета\" и България да продължи да разчита на МиГ-овете, като налива пари в Русия за ремонта им и дори за модернизацията им.\r\n\tТака скъпият на министъра-\"патриот\" национален интерес – в частта му защита на въздушното пространство, ще продължи да зависи от политическа сделка с Русия, осигуряваща живота на МиГ-овете.\r\n\t\r\n\tЛидерът на БСП Корнелия Нинова заяви, че ГЕРБ използва комисията, .\r\n\t, заяви тя. По думите ѝ комисията \"Грипен\" е създадена като бухалка срещу президента Радев и една институция се използва срещу друга за партийни цели.\r\n\t\r\n\tЗам.-председателят на ГЕРБ Цветан Цветанов отвърна, че БСП се държат като гузен негонен бяга, въвличайки парламента в , каза Цветанов.\r\n\tНинова обаче не се съгласи:.\r\n\tПо време на работата си комисията умишлено не се фокусираше върху дейността на Радев като командир на ВВС и името му не се споменаваше на заседанията й, въпреки че той подготвяше проекта в качеството си на командир на ВВС.\r\n\tТемата за ролята на Румен Радев в проекта бе засегната от депутата Антон Тодоров, който в характерния си стил обясни, че \r\n\t, посочи депутатът.\r\n\t, допълни той.\r\n\tСпоред него президентът сигурно е бил мотивиран от \"Грипен\": .\r\n\t, каза Тодоров, след което микрофонът му беше изключен от председателстващия в момента Явор Нотев.\r\n\tДепутатът от ГЕРБ Владимир Тошев от своя страна попита Корнелия Нинова как е \r\n\tЖельо Бойчев (БСП) отговори, че целта на ГЕРБ е била с тази комисия да бъде уязвен Радев.\r\n\t, добави Бойчев.\r\n\t\r\n\r\n\r\n\t\r\n\tВ хода на спора Антон Тодоров разкри за секретна операция на ДАНС в президентството.\r\n\tИма унищожени документи в президентството, засечени от екипа на ДАНС, посочи той и добави, че тези документи са четени от човек, който няма допуск - началникът на кабинета на президента Иво Христов.\r\n\tВ отговор на БСП откъде знае за секретна операция, депутатът от ГЕРБ каза, че всеки от временната комисия е имал достъп до тази конкретна информация.\r\n\tВ края на дебата Цветанов се извини за личните нападки към президента.\r\n\t\r\n\tЦветан Цветанов посочи, че Румъния, с която заедно се присъединихме към НАТО през 2004 г., има осем самолета Ф-16 и е в процедура на закупуване на още 32. Той отбеляза, че страната ни е трябвало да закупи изтребители още през 2013 г. Относно \"Грипен\", той посочи, че в Унгария и Чехия сделките са приключили със скандал, а в Словакия имало обществено неодобрение, президентът се съобразил и там мачът бил приключен.\r\n\tПо думите му в момента сделките на \"Грипен\" са с Ботсвана и Танзания.\r\n\t, коментира Цветанов.\r\n\tДрагомир Стойнев от БСП го репликира, че и малките деца са разбрали, че България трябва да закупи Ф-16 и попита Цветанов защо не е дал пример и с \"Юрофайтер\".\r\n\t, добави той.\r\n\tДепутатите от ГЕРБ контрираха, че основната работа на комисията е била да отхвърли съмненията и нередностите в проекта, който ще излезе на данъкоплатците над 1.5 млрд. лева.\r\n\tДжейхан Ибриямов (ДПС) посочи, че работата на временната комисия е довела до институционална война. Той препоръча МО да ревизира пропуските, допуснати по време на правителството \"Борисов\"2, да се извърви пътя и да се купят нови самолети. По думите му ще има забавяне минимум с една година.\r\n\t\r\n\tРешението на парламента да върне проекта в МО със сигурност ще доведе до ново сериозно забавяне. Според експерти проектът може да бъде подготвен отново за около година, но има възможност работата по него да се разточи във времето.\r\n\t\"Няма нужда да се бърза със закупуването на нови изтребители за военната ни авиация\", каза вицепремиерът Каракачанов в четвъртък пред бТВ. И добави: ., добави военният министър по повод намека на Борисов отпреди ден, че може да се наложи правителството да избира между двете.\r\n\tПо думите на Каракачанов двете стъпки, които трябва да вървят паралелно, са ремонт и модернизация на наличната авиация и водене на преговори за закупуване на нов изтребител.\r\n\tВ същото време обаче според експерти България не може да си позволи едновременно покупка на нови изтребители и дългосрочна поддръжка на старите съветски машини, които изискват сериозни средства.\r\n\tСпоред , например, вложените в МиГ-29 средства няма да ни дадат съвременни способности, а ще бъдат съизмерими до 2030 г. с доставката на нов самолет.\r\n\tВ доклада на парламентарната комисия се предвижда МО да изготви и внесе в Министерския съвет и в Народното събрание промяна на приетия от парламента Проект за инвестиционен разход по проект за придобиване на нов тип боен самолет. Промяната следва да включва нова финансова рамка на плащането, която да осигурява реализацията на трите приоритетни проекта за превъоръжаване на въоръжените ни сили.", "date": "2017.10.05", "title": "Комисията \"Грипен\" стигна до \"самолетгейт\" с намеци за корупция към Радев"}
{"url": "http://www.mediapool.bg/prokuraturata-proveryava-vesel-chai-konsumiran-ot-uchenitsi-news270071.html", "text": "Върховната административна прокуратура (ВАП) се самосезира по публикации в медиите за консумирани от ученици напитки и храни, съдържащи опасни за здравето съставки или химически замърсители.\r\n\tТова са продукти, съдържащи психотропни вещества, като т.н. \"весел чай\", алкохолни напитки, цигари, наргилета и тютюневи изделия, разпространението, на които се осъществява чрез търговски обекти, разположени в самите или близо до учебните заведения или от нелегални търговци, действащи в близост до училищата, съобщиха от прокуратурата.\r\n\tВАП е възложила на Българска агенция по безопасност на храните, Комисията за защита на потребителите и Главна дирекция \"Национална полиция\", извършването на съвместни проверки на територията на цялата страна. Проверките ще обхванат търговските обекти, намиращи се на територията на детските заведения, училищните столове и обектите за търговия на дребно, разположени в непосредствена близост до училищата.", "date": "2017.10.05", "title": "Прокуратурата проверява \"весел чай\", консумиран от ученици"}
{"url": "http://www.mediapool.bg/sultanat-na-brunei-otbelyaza-50-godini-na-vlast-news270072.html", "text": "Султанът на Бруней Хасанал Болкиах отбеляза 50 години на власт в богатата на петрол страна от Югоизточна Азия, съобщи Франс прес.\r\n\tПо повод юбилея в столицата на Бруней се състоя тържествена церемония, на която присъстваха десетки хиляди хора. Те се бяха събрали по улиците на Бандар Сери Бегаван и приветстваха султана, който премина в златна каляска в центъра на процесия, включваща колоритни фолклорни състави. В действителност пищната церемония, с която бе отбелязано половинвековното управление на султана, бе кулминацията на тържества, продължили две седмици.\r\n\tСултанът на Бруней е на 71 години. Той управлява от 1967 г., когато неговият баща абдикира. Бруней е анклав в Малайзия. Страната е богата на ресурси. Мнозинството от населението й е съставено от мюсюлмани.\r\n\tПрез 2014 г. в Бруней бяха въведени законите на шериата, което предизвика призиви по целия свят за бойкот на хотелите, които са собственост на монарха. Няколко години преди това пък избухна спор в семейството на султана, след като наяве излезе разточителният начин на живот на по-малкия му брат Джефри Болкиах. Той бе обвинен, че е държал харем от метреси и че е кръстил една от луксозните си яхти \"Женски гърди\".\r\n\tСултанът на Бруней е собственик между другото на хотелската верига Дорчестър кълекшън, притежаваща хотел \"Плаза Атене\" в Париж и престижни хотели в Лондон, Милано и Рим, както и хотелите \"Бел еър\" и \"Бевърли хилс\" в Лос Анджелис.\n\n\r\n\tСлед британската кралица Елизабет Втора султанът на Бруней е вторият най-дълго управлявал монарх в света.", "date": "2017.10.05", "title": "Султанът на Бруней отбеляза 50 години на власт"}
{"url": "http://www.mediapool.bg/sauditskite-vlasti-arestuvaha-46-dushi-za-vsyavane-na-razdelenie-news270073.html", "text": "Саудитските власти заявиха, че са арестували 22 души, включително катарски гражданин, за използване на социални мрежи за всяване на разкол в обществото. В северната провинция Хаил са арестувани още 24 души за разпалване на междуплеменно разделение. Това съобщи Саудитската агенция по печата (СПА), цитирана от Ройтерс.\r\n\tПозовавайки се на източник в новосъздадената служба за борба с тероризма и контраразузнаване - Президиум на държавната сигурност, СПА посочи, че групата от 22 души била арестувана, след като властите засекли в социалните мрежи видеозаписи, \"подстрекаващи към прояви срещу обществения ред\".\r\n\tОтделно от това СПА публикува друго съобщение, на министерството на вътрешните работи, в което се посочва, че при разследвания в Хаил \"хора, свързани със случая, разпространявали лъжи и преувеличения за положението си, за да предизвикат размирици и междуплеменно напрежение\".\r\n\tВ никое от съобщенията не се посочват подробности.\r\n\tСкоро след това най-висшият религиозен орган в Саудитска Арабия, Генералният секретариат на Съвета на висшите религиозни учени, направи следното изявление: \"Всеки, който е направил опит да навреди на сигурността на кралството и единството на народа му, е извършил опасно престъпление\".", "date": "2017.10.05", "title": "Саудитските власти арестуваха 46 души за всяване на разделение"}
{"url": "http://www.mediapool.bg/dps-napuska-komisiyata-po-veroizpovedaniyata-zaradi-ksenofobiyata-na-predsedatelya-y-news270074.html", "text": "Лидерът на ДПС Мустафа Карадайъ обяви в декларация от трибуната на Народното събрание, че членовете на Комисията по вероизповеданията и правата на човека от движението подават оставките си.\r\n\tПо думите на Карадайъ, управляващата коалиция е идейно и ценностно базирана на ксенофобията и национализма. Той припомни, че в края на септември ДПС поиска оставката на председателя на комисията Красимир Велчев от ГЕРБ, тъй като насаждал омраза и ксенофобия с изказванията си в дебат около промени в Закона за политическа и гражданска реабилитация на репресирани лица.\r\n\tСтава въпрос за предложения на ДПС за нова категория реабилитирани лица - ранените при мирни протести и тяхното обезщетяване.\r\n\t“Въпросът не е в материалната страна, по-скоро става въпрос за морален акт и хуманност към пострадалите, които отстоявайки правата си се противопоставиха на режима“, коментира Карадайъ.\r\n\tПо думите му изказванията на Велчев са били ксенофобски и са насаждали омраза. Според него точно тази комисия не може да си го позволи.\n\n\r\n\tСпоред него стабилността в региона и в страната се поставят под въпрос. Карадайъ посочи, че ДПС отдавна настоява български етнически модел да бъде общонационалната ни обединителна кауза. \"Нека работим за това България да се превърне и утвърди като гарант на стабилността в региона\", заяви председателят на ДПС.\r\n\t“Посочихме, че ГЕРБ като част от ЕНП има шанса да докаже, че действително споделя европейските ценности и европейската им риторика не е присвоена за целите на национализма. За нас това беше изключително важно ГЕРБ да се възползват от възможността си“, коментира Карадайъ.", "date": "2017.10.05", "title": "ДПС напуска комисията по вероизповеданията заради \"ксенофобията\" на председателя й"}
{"url": "http://www.mediapool.bg/tilarsan-otreche-da-ima-raznoglasiya-s-tramp-i-da-go-e-narekal-debil-news270075.html", "text": "Държавният секретар на САЩ Рекс Тилърсън отрече да има каквито и да било разногласия с президента Доналд Тръмп и да го е нарекъл \"дебил\", както твърдят медии, съобщи Франс прес.\r\n\t \r\n\tАгенцията отбелязва, че Тилърсън е бил принуден да потвърди публично подкрепата си за Тръмп, за да предотврати поредната криза в неговата администрация.\r\n\t \r\n\t\"Никога не съм възнамерявал да напусна (моя пост)\", заяви той в набързо организирана реч в Държавния департамент.\n\n\r\n\t \r\n\tПо-рано телевизия Ен Би Си обяви, че Тилърсън нарекъл Тръмп \"дебил\" и заплашил да подаде оставка след бурна среща в Пентагона това лято заради дълбоки разногласия с президента. Според американската медия, която се позова на високопоставени представители на администрацията, вицепрезидентът Майк Пенс се срещнал с държавния секретар няколко дни по-късно, за да го призове да намали натиска, посочва Франс прес.\r\n\t \r\n\tТилърсън определи твърденията на Ен Би Си като \"много незначителни\" и имащи за цел \"само да разделят\". \"А аз няма да участвам в усилията за внасяне на разделение в тази администрация\", подчерта той.\r\n\t \r\n\tВпоследствие Държавният департамент опроверга официално информацията на Ен Би Си. Говорителката на американското външнополитическо ведомство обърна внимание, че Тилърсън и Тръмп са имали добър \"телефонен разговор\" след речта на държавния секретар.\r\n\t \r\n\tСлед това президентът на САЩ каза, че има \"пълно доверие в Рекс\", и разкритикува \"напълно фалшивата, изфабрикувана от Ен Би Си история\".", "date": "2017.10.05", "title": "Тилърсън отрече да има разногласия с Тръмп и да  го е нарекъл \"дебил\""}
{"url": "http://www.mediapool.bg/spored-vigenin-tryabva-da-se-tarsi-otgovornost-ot-horata-podgotvili-kandidaturata-ni-za-ema-news270076.html", "text": "България не направи достатъчно, за да влезе сериозно в състезанието за домакинството на Европейската агенция по лекарствата (ЕМА), коментира в четвъртък председателят на Комисията по европейските въпроси и контрол на европейските фондове в НС Кристиан Вигенин пред БНР.\r\n\tБългария получи най-ниска оценка според вътрешно проучване в самата агенция, изпратено до Европейската комисия, което  преди ден. Според Вигенин трябва да се потърси отговорност от хората, подготвили кандидатурата ни.\r\n\t“Още второто правителство на г-н Борисов подходи несериозно към тази тема, а когато сегашното правителство встъпи в длъжност, изчака до последния момента, за да изпрати формална кандидатура от четири страници, която беше пълна и с правописни грешки на английски. При такъв подход няма как на нашата кандидатура да се гледа сериозно“, каза Вигенин.\r\n\t“След това се позамаза положението, но първото впечатление също е важно. В тази битка влязохме абсолютно неподготвени и на олимпийския принцип, изглежда – просто ей така, за да участваме. То това го показа самото кандидатстване в последния момент с тия четири, бих ги нарекъл нещастни страници, които поне да бяха минали през човек, който говори добре английски“, допълни той.\r\n\tОт Комисията по европейските въпроси предлагат да бъде преформулирано мотото на председателството ни – \"Съединението прави силата\", каза още Вигенин.\n\n\r\n\t\"Мотото, както беше предложено в превод на английски език, считаме, че то не предава точно смисъла на понятието \"Съединението прави силата\", освен това, като мото не звучи добре\", допълни той.", "date": "2017.10.05", "title": "Според Вигенин трябва да се търси отговорност от хората, подготвили кандидатурата ни за ЕМА"}
{"url": "http://www.mediapool.bg/madrid-othvarli-kakvoto-i-da-bilo-posrednichestvo-v-krizata-s-kataluniya-news270077.html", "text": "Испанското правителство отхвърли каквото и да било посредничество в кризата с Каталуния, съобщиха световните агенции. \r\n\t \r\n\t\"Ако Пучдемон иска да говори или да преговаря, или да изпрати посредници, той знае отлично какво трябва да направи преди това: да се върне на пътя на закона, от който изобщо не биваше да се отклонява\", подчертаха централните власти в комюнике.\r\n\t \r\n\tИзявлението бе публикувано почти веднага след като каталунският регионален премиер Карлес Пучдемон отново призова испанските власти да се съгласят на посредничество за намиране на изход от най-тежката политическа криза в страната от десетилетия, предадоха Асошиейтед прес и Ройтерс.\n\n\r\n\t \r\n\tВ реч, предавана по телевизията, Пучдемон определи тази вечер централното правителство като безотговорно заради отказа му да приеме посредничество. През идните дни ще представя пътна карта за независимост на Каталуния, потвърди свое обещание той.\r\n\t \r\n\tОчаква се каталунският парламент да обяви в понеделник едностранно независимостта на автономната област, отбелязва Ройтерс.\r\n\t \r\n\tИспанският вицепремиер Сорая Саенс де Сантамария призова каталунския лидер да се откаже от плановете си да обяви независимостта на региона, предаде ТАСС.\r\n\t \r\n\t\"Призовавам Пучдемон да уважава Испания и Каталуния. Отвъд пределите на закона няма демокрация\", подчерта Саенс де Сантамария. Тя призна, че никога не е имало \"такова разделение\" между кралството и североизточната автономна област.", "date": "2017.10.05", "title": "Мадрид отхвърли каквото и да било посредничество в кризата с Каталуния"}
{"url": "http://www.mediapool.bg/reitingat-na-putin-v-rusiya-se-dvizhi-nad-80-news270079.html", "text": "Дейността на президента Владимир Путин се посреща с одобрение от 82,2 процента от населението на Русия, а 53,6 на сто дават положителна оценка за дейността на министър-председателя Дмитрий Медведев. Това сочат данни от анкета на руския център ВЦИОМ, поместени днес на сайта му, предаде ТАСС, цитирана от БТА. \r\n\t \r\n\tРейтингът на Путин \"е все така крайно висок\", при все че през септември незначително спадна от 85.3 на 82.2 процента. \r\n\t \r\n\tМалък спад се забелязва и в оценката за дейността на Медведев и на правителството, което получава по последни данни 58,7 на сто положителни отзиви. Леко са нараснали от август до септември рейтингите на двете парламентарни камари - Държавната дума по последни данни получава 53.2 на сто, а Съветът на федерацията – 59.7 процента одобрение.\n\n\r\n\t \r\n\tДанните за обществено доверие към политиците за септември сочат, че в тази класация с голяма преднина продължава да води президентът Путин с 50.6 на сто. Следват министърът на отбраната Сергей Шойгу с 15.8 и Дмитрий Медведев с 14.3 на сто.\r\n\t \r\n\tЕлекторалният рейтинг на партията с мнозинство в парламента \"Единна Русия\" достига 51 на сто. Рейтингът на либералдемократите е 9.2 процента, подкрепата за руските комунисти – 8.9 процента, за партията \"Справедлива Русия\" – 5.5 на сто, допълва ВЦИОМ.", "date": "2017.10.05", "title": "Рейтингът на Путин в Русия се движи над 80%"}
{"url": "http://www.mediapool.bg/stoichkov-e-nagruben-obiden-i-vazmuten-ot-ispanskite-vlasti-news270080.html", "text": "В ексклузивно интервю за Българската национална телевизия българският футболист Христо Стоичков заяви, че се е почувствал нагрубен, обиден и възмутен от отношението на испанските власти към хората на Каталуния, които по думите му са били малтретирани по време на референдума за независимост на автономната област. Стоичков оправда думите си към испанския вицепремиер Сорая Сантамария с това, че тя като управляващ е участвала в даването на заповедта хората на Каталуния “да бъдат малтретирани“.\r\n\tВицепремиерът на Испания Сорая Саенс де Сантамария заплаши със съд бившия нападател на \"Барселона\" Христо Стоичков, след като българският футболист я обвини във франкизъм.\r\n\tВ ефира на мексиканската телевизия \"Унивижън\", за която работи, Стоичков обвини Сантамария, че дядо й, баща й и дори нейния непълнолетен син са последователи на Франко.\r\n\tСтоичков заяви пред БНТ, че на първо място последните дни в Барселона са се случили много неприятни събития, картините от които са показали некоректното държане от страна на испанското правителство.\r\n\tТой изрази съжаление, че е намесил сина на вицепремиера Сорая в острото си изказване срещу нея.\n\n\r\n\t“Мисля, че не е дошъл моментът, когато вицепрезидентът на Испания да излезе да каже, че Испания като държава си е свършила работата. Въпросът ми към въпросния вицепрезидент Сорая е кое е накарало да се малтретират хората в Каталуния. Кое я накара лично като управляващ да направи изявление, че испанското правителство си е свършило работата - да бият хората, да малтретират хората, които отиват да гласуват за референдум, които самите хора пожелаха“, каза Стоичков.\r\n\t“Не може да малтретираш мирните хора, които отиват да пуснат една бюлетина. Ако мислим, че това е правилният път, ние сме готови да минем по другия път, можем го. Но като човек, който 27 години е свързан с Барселона, естествено, че съм нагрубен, обиден и възмутен“, заяви Стоичков.", "date": "2017.10.05", "title": "Стоичков е \"нагрубен, обиден и възмутен\" от испанските власти"}
{"url": "http://www.mediapool.bg/mz-obmislya-da-publikuva-vsekidnevno-danni-za-izpisanite-i-lekuvani-patsienti-news270081.html", "text": "Министерство на здравеопазването (МЗ) обмисля да публикува всеки ден информация за лекуваните и изписани пациенти. Това обяви в четвъртък пред бТВ зам.-здравният министър д-р Мирослав Ненков.\r\n\tТака според него щяло да се види, че случаите, в които има пропуски и грешки, са единични.\r\n\tИдеята беше лансирана в коментар на огласените през последните седмици няколко случая на починали пациенти, препращани между болници.\r\n\tНенков заяви, че средствата, които МЗ отделя за спешните пациенти, са малко, а те гълтат огромен ресурс на лечебните заведения, които ги приемат.\r\n\tПо повод проверката по случая с починалия пациент Спас Добрев Ненков припомни, че спешните екипи в София са били 12 и обясни, че в даден момент един екип е трябвало да избере между три тежки случая. “Изборът, който трябва да правят моите колеги, не е честен“, отбеляза той“.\n\n\r\n\tТой посочи обаче, че допуснатите от “Пирогов“ нарушения, които са препратили пациента, са отвратителни. Според него обаче това не е системна грешка.", "date": "2017.10.05", "title": "МЗ обмисля да публикува всекидневно данни за изписаните и лекувани пациенти"}
{"url": "http://www.mediapool.bg/masoviyat-ubiets-ot-las-vegas-desetiletiya-imal-taen-zhivot-news270082.html", "text": "Извършителят на най-масовото убийство в съвременната история на САЩ е имал таен живот, набавяйки си оръжия и муниции в продължение на десетилетия, преди да застреля от хотелската си стая десетки хора на музикален фестивал в Лас Вегас, предадоха световните агенции, като се позоваха на властите.\r\n\t \r\n\t64-годишният Стивън Падок по последни данни уби 58 и рани 489 човека, стреляйки в неделя от стаята си на 32-ия етаж на хотел по музикален фестивал на открито в Лас Вегас, преди да се самоубие. Мотивите му остават неизяснени.\r\n\t \r\n\tДжоузеф Ломбардо - шерифът на окръг Кларк, щата Невада, където се намира Световната столица на хазарта - описа Падок като психически неуравновесен и опасен.\r\n\t \r\n\tСлед атаката в колата му са били открити контейнери с експлозиви, тежащи 22 килограма, както и 1600 единици боеприпаси.\r\n\t \r\n\tПадок е наел стая в друг хотел в Лас Вегас по време на музикален фестивал между 22 и 25 септември.\r\n\t \n\n\r\n\tСпоред Ломбардо масовият убиец е възнамерявал да избяга и да се укрие след стрелбата. Той отказа да даде подробности.\r\n\t \r\n\tНяма признаци масовата стрелба да е свързана с международния тероризъм, обяви представител на ФБР.\r\n\t \r\n\tПо-рано джихадистката групировка \"Ислямска държава\" пое отговорност за атаката, твърдейки, че Падок е приел исляма преди няколко месеца. Няма индикации нейната версия да е вярна.\r\n\t \r\n\tПриятелката на стрелеца, извършил най-смъртоносното масово убийство в съвременната история на САЩ, увери, че не е знаела за плановете му, предаде Асошиейтед прес, като се позова на нейния адвокат.\r\n\t \r\n\tТой съобщи, че Мерилу Данли планира да сътрудничи изцяло на разследването.\r\n\t \r\n\tАдвокатът говори в Лос Анджелис, след като 62-годишната Данли се срещна с агенти на ФБР, за да обсъдят касапницата в неделя.\r\n\t \r\n\tМерилу Данли описала масовия убиец като \"мил, нежен и кротък\".\r\n\t \r\n\tПриятелката на убиеца Стивън Падок, на 64 години, се върна във вторник вечерта, по думите й, доброволно от Филипините, където била на посещение при своето семейство. Докато тя била там, Падок, играещ с големи суми комарджия, й изпратил 100 000 долара.\r\n\t \r\n\tМерилу не очаквала тези пари и се обезпокоила, че приятелят й иска да я изостави.\r\n\t \r\n\t\r\n\tПрезидентът на САЩ Доналд Тръмп увери жителите на Лас Вегас, че цялата нация е с тях, за да им помогне да понесат болката след най-смъртоносната масова стрелба в съвременната история на страната, предаде Асошиейтед прес.\r\n\t \r\n\tПо-рано вчера Тръмп и съпругата му Мелания пристигнаха в Световната столица на хазарта, за да се срещнат с пострадали при атаката, роднини на жертви и първите служители на силите за сигурност, отзовали се на мястото на атаката.\r\n\t \r\n\tПо последни данни най-малко 58 души загинаха и 489 бяха ранени от 64-годишния пенсионер Стивън Падок, който стреля от стаята си на 32-ия етаж на хотел по музикален фестивал на открито, преди да се самоубие. Мотивите му остават неизяснени.\r\n\t \r\n\t\"Заедно с вас сме, за да ви помогнем да понесете болката\", каза Тръмп от централата на полицията в Лас Вегас.\r\n\t \r\n\tПреди това президентът на САЩ посети болница, където се лекуват ранени при стрелбата. \"Срещнах някои от най-удивителните хора\", коментира той визитата и отбеляза, че е поканил част от пострадалите да посетят Белия дом.\r\n\t \r\n\tТръмп също така се срещна със служителите на силите за сигурност, които се отзовали първи на мястото на атаката. Трябва да сте горди със своите действия, ги похвали той.\r\n\t \r\n\tПрезидентът обаче отклони репортерски въпрос дали Съединените щати имат проблем с насилието с огнестрелни оръжия. \"Няма да говорим за това днес\", отговори лаконично той.", "date": "2017.10.05", "title": "Масовият убиец от Лас Вегас десетилетия имал таен живот"}
{"url": "http://www.mediapool.bg/germaniya-priklyuchi-predislokatsiyata-na-voiskite-si-ot-turtsiya-v-yordaniya-news270083.html", "text": "Германия приключи предислоцирането на войските си от турската военна база \"Инджирлик\" към Йордания, съобщи министерството на отбраната, цитирано от Франс прес.\r\n\t \r\n\tРешение за това бе взето през юни, в разгара на дипломатическа криза между Германия и Турция.\r\n\t \r\n\tЧетири самолета \"Торнадо\", използвани за разузнавателни мисии над териториите под контрола на групировката \"Ислямска държава\", кацнаха този следобед в базата \"Азрак\".\r\n\t \r\n\tЛетателните апарати - последните, напуснали базата на НАТО \"Инджирлик\", намираща се до сирийската граница - ще подновят мисиите си до няколко дни, уточни говорител на германското министерство на отбраната.\r\n\t \r\n\tБерлин предприе предислоцирането, защото Анкара не разреши на германски депутати да посетят базата, където около 260 германски войници участваха в операциите на международната коалиция срещу \"Ислямска държава\" в Сирия и Ирак.\r\n\t \n\n\r\n\tДвустранните отношения непрекъснато се влошават, откакто Бундестагът призна през юни 2016 г. арменския геноцид, което огорчи Анкара.\r\n\t \r\n\tГермания осъжда също така и чистките, предприети от Турция след неуспешния опит за държавен преврат на 15 юли 2016 г., при които бяха арестувани над 50 000 души, включително няколко германски граждани или хора с двойно гражданство.", "date": "2017.10.05", "title": "Германия приключи предислокацията на войските си от Турция в Йордания"}
{"url": "http://www.mediapool.bg/ispanskiyat-premier-iska-da-si-osiguri-stabilna-podkrepa-predi-da-razigrae-svoya-koz-za-kataluniya-news270084.html", "text": "В борбата да предотврати отцепване на Каталуния, испанският премиер Мариано Рахой се опитва да си гарантира подкрепа от целия традиционен политически спектър. Засега по въпроса няма единодушие, което може да усложни още повече най-тежката политическа криза в Испания от десетилетия.\r\n\t \r\n\tСпоред депутати от управляващата партия Рахой обмисля безпрецедентната стъпка - да се позове на конституцията, за да разпусне каталунския парламент и да предизвика регионални избори. В неделя Каталуния произведе референдум за независимост въпреки силовите действия за осуетяването му.\r\n\t \r\n\tВ Мадрид наричат възможността за разпускане на каталунското правителство \"ядрения вариант\", тъй като се предполага, че вероятно това ще предизвика вълнения в Барселона, както и в останалата част от силно индустриализирания и благоденстващ регион, съставляващ една пета от икономиката на Испания.\n\n\r\n\t \r\n\tНо политическата сила на Рахой - Народната партия, управлява с правителство на малцинството и преди да разиграе своя коз, тя е решила по думите на депутат от НП да преговаря с най-голямата опозиционна политическа сила, Испанската социалистическа партия, за да получи изрична подкрепа от нея за подобен ход.\r\n\t \r\n\tЧлен 155 от приетата през 1978 г. конституция никога досега не е бил задействан в тази страна, в която все още е жив споменът за фашистката диктатура. Каталунците смятат НП за исторически обвързана с времената на покойния диктатор Франсиско Франко, така че според експерти на Рахой му е нужна подкрепата на социалистите, които също са привърженици на единството на държавата.\r\n\t\"Задействане на член 155 изисква широка подкрепа, защото не знаем дали ще реши проблемите, и ако бъде подкрепено само от една партия в Конгреса на депутатите, ще е трудно да срещне подкрепа и сред мнозинството от каталунците\", каза Рафаел Ернандо, говорител на парламентарната група на НП.\r\n\t \r\n\tБез тази подкрепа Рахой ще има по-слаби карти и както твърдят политически източници и анализатори, е възможно в крайна сметка да свика предсрочни избори, за да получи мандат да се заеме с каталунските сепаратисти.\r\n\t \r\n\tКабинетът на премиера отказа коментар.\r\n\t \r\n\tНа референдума внушително мнозинство от участвалите гласува за независимостта, но избирателната активност беше едва около 43 процента, тъй като подкрепящите оставането в Испания каталунци до голяма степен бойкотираха гласуването.\r\n\t \r\n\t\r\n\t \r\n\tТази седмица Испанската социалистическа партия, която преди референдума беше отворена за възможността да се задейства член 155, изглежда си смени становището, след като полицията използва палки и гумени куршуми, за да попречи на каталунците да гласуват - сцени, които предизвикаха международно осъждане.\r\n\t \r\n\tТя заяви, че до края на седмицата ще предложи за разглеждане в парламента декларация срещу действията на вицепремиера на Рахой Сорая Саенс де Сантамария, която според тях е отговорна за полицейското насилие в неделя. Дори и да бъде приета декларацията, тя е само със символичен характер и не налага задължителни министерски оставки.\r\n\t \r\n\tНякои влиятелни представители на социалистите, като бившия вицепремиер Алфонсо Гера, искат Рахой да възприеме твърда линия срещу каталунския сепаратизъм. \r\n\t \r\n\t\"Социалистите може да гласуват за (член 155)\", каза във вторник Гера. Партията, смята той, трябва да насочи критиките си към каталунския лидер Карлес Пучдемон, а не към Саенс де Сантамария. \r\n\tЗадействане на чл. 155 изисква утвърждаване единствено от горната камара на парламента - Сената, в който НП има мнозинство. Но ако си осигури подкрепа и в долната камара за такава дръзка крачка, Рахой ще си осигури и защита срещу всякакви искания за гласуване на недоверие на политическите си опоненти.\r\n\t \r\n\tЛявата формация \"Подемос\" е против използване на член 155 и иска Рахой да договори нов референдум за независимост, който този път да се произведе с негово разрешение. Мадрид обяви гласуването в неделя за противоконституционно и разположи полицейски сили за предотвратяването му, което дори някои от съюзниците на премиера смятат за политическа грешка.\r\n\tБаската национална партия, създадена, за да води кампания за по-голяма автономия за баския регион, също е против разпускане на каталунското правителство. Миналата седмица тя оттегли подкрепата си за бюджета на Рахой за 2018 г., докато не бъде решен въпросът с Каталуния.\r\n\t \r\n\tАнтонио Баросо, заместник-директор на работещата в Лондон компания \"Тенео интелиджънс\", заяви, че становището на социалистите за задействане на чл. 155 може да се окаже от решаващо значение за бъдещето на Рахой.\r\n\t \r\n\t\"На практика той води страната към неизвестност и за тази цел иска да разполага с възможно най-голяма подкрепа от възможно най-много партии, но също и да получи по-широка подкрепа в обществото за действията на правителството\", каза Баросо.\r\n\t \r\n\tРахой предложи да започне многопартийни преговори, на които е възможно да бъде постигнато по-добро споразумение за данъчните и конституционни правомощия на Каталуния в замяна на отказ от независимостта. Но насилието в неделния ден втвърди позицията на мнозина каталунци срещу подобен компромис.\r\n\t \r\n\tДосега само десноцентристката формация \"Сиудаданос\" обяви подкрепа за разпускане на каталунското правителство и на регионалния парламент и за произвеждане на нови регионални избори.\r\n\tЗаради трудностите, които среща в търсенето на по-широка подкрепа, Рахой отложи поне до следващата седмица очакваните дебати в парламента за Каталуния.\r\n\t \r\n\tТогава обаче може да е твърде късно.\r\n\t \r\n\tВчера представител на подкрепящата независимостта каталунска партия \"Кандидатура за народно единство\" - която е в каталунската управляваща коалиция - заяви, че в понеделник Каталуния ще предприеме действия в своя регионален парламент за обявяване на независимост.", "date": "2017.10.05", "title": "Испанският премиер иска да си  осигури стабилна подкрепа, преди да разиграе своя коз за Каталуния"}
{"url": "http://www.mediapool.bg/simens-prodava-dela-si-v-osram-lait-news270085.html", "text": "Германската компания \"Сименс\" Siemens обяви, че продава 18.155 милиона обикновени акции, представляващи 17.34%, ще бъдат продадени на институционални инвеститори чрез ускорен процес на продажба на книжа, който ще стартира незабавно, съобщиха от компанията.\r\n\tНетните приходи от продажбата ще се използват за корпоративни цели.\r\n\t\"Сименс\" ще запази малък брой акции в\"Осрам Лайт\", които ще обслужват останалата част от облигациите на немската компания, дължими до 2019 г.\r\n\tОсрам\" е пазарен лидер в производството на автомобилно осветление и разработва нови продукти, включително ЛЕД-фарове и специални лазерни диоди, необходими за сензорните системи на самоуправляемите коли.", "date": "2017.10.05", "title": "\"Сименс\" продава дела си в \"Осрам Лайт\""}
{"url": "http://www.mediapool.bg/za-badeshteto-mrasnoto-belyo-i-dosietata-news270087.html", "text": "Пак ли за досиетата? – ще кажат с досада онези, за които най-важно е собственото им спокойствие, затова им е писнало от всичко, разбутващо рахатлъка в българското блато, дето си цамбуркаме в скандали ден след ден.\r\n\tПак ли за досиетата? – ще кажат и онези, чиито съвести поради някаква причина (семейна или друга) са гузни и се дразнят от всеки, който им навира в очите незарасналите рани от миналото, от които обаче ни втриса, щем или не щем.\r\n\tПак ли за досиетата? – ще рекат най-сетне и онези, за които всичко е само бизнес, а сделката с миналото е толкова безпроблемна, колкото пренията за нечии гащи в парламента, стига някой да плаща. Нали, както заяви един несъстоял се председател на Комисията по досиетата, \"фактите се променят, документите се променят\". Или ги подменят и преиначават. Въпрос на интерпретация.\r\n\tПак за досиетата! – ще трябва да кажем, повторим и потретим (перифразирайки дотук едно есе на Георги Марков); явно се налага да говорим за това, докато и глухите чуят, а най-невнятните го проумеят.\r\n\tПак, защото спорим не за гащи или разгащени депутати, за мумифицирани мозъци и откровена морална тъпота, а трябва да отстояваме истината за едно минало, което се вмества изцяло в нашето настояще и само това ни открива бъдещето като проект.\n\n\r\n\tДругото е невъзможно. Защото не бъдещето е това, което заявява себе си в настоящето, а обратното – настоящето е едно винаги актуализирано минало, което чрез богатството на опита си, ни задава бъдещето.\r\n\tСветът е история. И тази структура на времето или азбучна философска истина е великолепно изяснена още от блаж. Августин в неговите \"Изповеди\", за да е нужно да бъде доказвана наново и наново пред група млади депутати от БСП, които били толкова млади (пак опираме до глаголните времена), че имали само… бъдеще.\r\n\tПростете, а случайно да имате настояще? Да сте наясно защо сте тук и сега, по силата на какво стечение на обстоятелствата и откъде сте се пръкнали изобщо?\r\n\tИ то забележете: в партия като БСП, 80% от чиито привърженици пребивават само в носталгията (по Живков, дружбата със СССР, комунизма, милинката от 6 ст. или голямата дупка на геврека, по-доброто старо време изобщо, в което нямаше свобода, ама имаше ред и то какъв).\r\n\tИ това е едната страна на обезумяването към миналото, която вечно кара едни хора в \"ляво\" (сменящи се във времето) да искат с пяна на уста все да \"затварят досиетата\", да разпускат Комисията, занимаваща се с тях, да обезсилват достъпа до архивите на ДС и производните тайни служби с въвеждането на специални клаузи за защита на \"националната сигурност\". Все едно и също. От началото на прехода досега.\r\n\tИма я обаче и другата тенденция: да \"прецеждаме\" миналото с политически цели. \"За наши хора\" тъй, за други – инак. Нали \"фактите се променят, документите се променят\".\r\n\tВ този смисъл обществената мобилизация за оттеглянето на кандидатурата на Антон Тодоров от страна на ГЕРБ бе важна стъпка в трудната българска битка за истината, където доста страници и без това са изписани с мастилото на лъжата.\r\n\tТя е гражданска победа на тези, които имаха смелостта да реагират.\r\n\tЗащото с навременната си реакция те предотвратиха Комисията по досиетата – мястото на паметта за миналото – да се заблати до равнището на онова, в което затъна парламентът по време на пренията си в тази връзка. А то е – пълна гнусота.\r\n\tТрябва да кажа, че следя внимателно парламентарните дебати от прехода насам, чел съм и дневници на Народното събрание от 1878 до 1944 г. и с ръка на сърцето мога да заявя, че не си спомням парламентаристи да са затъвали в такива словесни нечистотии и да са падали чак толкова ниско.\r\n\tТака че на господата Антон Тодоров и Славчо Велков, Спас Гърневски и Александър Симов е гарантирано парламентарно безсмъртие.\r\n\tНякой ден, когато тази сграда на парламента се превърне в музей на българската политика, вътре сигурно ще има табелка – от тази трибуна са говорили д-р Константин Стоилов и Теодор Теодоров, Янко Сакъзов, Никола Петков и д-р Петър Дертлиев. Върхове в българския парламентаризъм.\r\n\tА в долната (кафява) гама със сигурност ще присъстват и други имена, сред които и на цитираните народни избраници.\r\n\tТака или иначе изборът за председател и членове на Комисията по досиетата бе отложен и предстои обществен дебат.\r\n\tАла като видяхме какъв беше парламентарният, може би трябва да се избърза с формулирането някои идеи, преди всичко да е потънало в нови храчки и вербални самозадоволявания.\r\n\tИ така:\r\n\tРедно е да се върви не от личности към идеи, а обратното.\r\n\tМакар и избирана от парламента на квотен принцип, Комисията по досиетата не би трябвало да се попълва с политически лица, а с експерти или фигури с безспорно обществено признание. Само така ще се гарантира възможността прочитът на комунистическото минало да прерасне един ден в консенсусен разказ.\r\n\tПредседателят на Комисията (тъй като оттук тръгнаха споровете) би трябвало да е изследовател с опит в работата с архивите на ДС. Човек необвързан с някогашните тайни служби, който никога досега не е прекрачвал рамките на действащия закон – такъв, какъвто е. Нещо, което е от съществено значение за авторитета на институцията, другото би означавало тя да затъне в компромати или клевети.\r\n\tВ новия си мандат Комисията, известна още под трудно произносимата абревиатура КРДОПБГДСРСБНА (Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия), трябва да продължи с издаването на сборници с документи, отварящи белите страници на това минало. Може би е редно да отдели пари от бюджета си за една или две изследователски стипендии (каквато е практиката и в други източноевропейски страни). Толкова теми си остават непроучени. Например: децата и ДС (на колко години и как са били вербувани те, има истории, от които косите ни ще настръхнат). Има още толкова много непрочетени страници.\r\n\tОсвен с текущата си дейност (проверка на лица с оглед на принадлежността им към комунистическите репресивни служби) и предоставяне на индивидуален достъп на граждани до техните досиета или досиетата на техни близки, Комисията би трябвало да изготви пълен регистър на кадровите офицери от Държавна сигурност и дигитализиран достъп до техните досиета. Защото те са онези, които са пречупвали съдби и са превръщали хора в доносници. Редно е имената им да попаднат под моралната санкция на историята.\r\n\tСъществуването на Комисията в крайна сметка е един морален акт: да покаже, че въпреки всичко злото е победимо, макар в даден период то да е градило свят върху костите на жертвите си.\r\n\tФренският писател Давид Русе (бивш концлагерист от Бухенвалд и един от първите изрекли истината за ГУЛАГ) казва нещо много важно: светът на лагерите и страданията там е важен не само защото хората са умирали, а защото са живели.\r\n\tЗащото и другите навън са живели в същия този свят. Дори да не са го съзнавали.\r\n\tИ в някакъв смисъл все още живеем със сенките от него.\r\n\tТова е нещо, което не трябва да забравяме.\r\n\tТо е част от бъдещето.", "date": "2017.10.05", "title": "За бъдещето, мръсното бельо и досиетата"}
{"url": "http://www.mediapool.bg/sadebnite-kadrovitsi-shte-umuvat-oshte-sedmitsa-za-blamiraniya-shef-na-vas-news270088.html", "text": "Всички карти са на масата за Висшия съдебен съвет (ВСС) след президентското вето върху кандидатурата на Георги Чолаков за шеф на Върховния административен съд (ВАС). Съдебните кадровици трябва да решат дали да прегласуват кандидатурата на Георги Чолаков или да открият изцяло нова процедура. Засега няма ясен сигнал в каква посока ще се тръгне.\r\n\tВ четвъртък ВСС само прие за сведение указа на държавния глава, с който той отказва да назначи Чолаков. Съветът реши единодушно да изчака поне седмица за провеждане на дебата, защото указът все още не е публикуван в Държавен вестник.\"Въпросът е принципен. Днес върнах избора (на Георги Чолаков). Очаквам нeговото предложение (на съдебния съвет – бел. ред.), съобразено с всички законови процедури и морални изисквания\".\r\n\tВ указа обаче не се говори за морал. Около кандидатурата на Чолаков възникнаха съмнения заради отпусканите от него кредити, срещу които се сдобил с цесии върху множество имоти около Балчик. Той не е декларирал тези цесии пред Сметната палата и не смята, че е трябвало, защото имотите все още не са станали негови. Допреди ден президентът също не говореше за \"морал\", а казваше, че ще върне избора, за да даде шанс на новия ВСС да се произнесе.\r\n\tВ отговор на въпрос на дали е допустимо взимане на решение за процедурата с Георги Чолаков с обикновено мнозинство, Боян Магдалинчев каза, че въпросът подлежи на дебат: \"В някои случая решенията могат да се взимат с обикновено мнозинство. Така е разписано в закона. Аз казвам нормални случаи, в които трябва да приема решение Пленумът (на ВСС). А това е по-различно. Във всички случаи ще има решение по въпроса.\"Разминавания и прецеденти\r\n\tРазминаване има и между съдебния закон и правилата на ВСС за избор на \"тримата големи\". Законът за съдебната власт внася огромно напрежение, защото е много неясен. Член 173 ал.13 казва, че когато президентът откаже да назначи предложения кандидат и няма повторно направено предложение за същия кандидат, новият избор се извършва при обикновената процедура, т.е. гласуване с мнозинство от 17 гласа.\r\n\tВъпросът е какво се случва, ако ВСС реши да гласува същия кандидат. Дали решението за него може да се вземе с обикновено мнозинство вероятно също е въпрос, който ще бъде обсъден. Правилата на ВСС са ясни - при налагане на президентско вето процедурата започва отначало с нови кандидати.\r\n\tТримата „големи“ в съдебната власт се избират с квалифицирано мнозинство от 17 гласа (от общо 25) в Пленума на ВСС. Не е ясно обаче как съдебният съвет ще реши да действа по въпроса за преодоляване на ветото на Румен Радев, тъй като законът мълчи по тази тема. Ако се реши, че за решение за прегласуване на кандидатурата е нужно обикновено мнозинство, то изборът на Георги Чолаков ще създаде тежък прецедент.\r\n\tДосега единствено президентът Петър Стоянов е отказвал да подпише указ за назначаване на главен прокурор. През 1999 г. той ревизира избора на Бойко Рашков. Тогавашният ВСС обаче започна процедурата от самото й начало, без да прегласува кандидатурата на Рашков. Така се стигна до назначаването на Никола Филчев. Нагласите на мнозинството в сегашният съдебен съвет са по-скоро за прегласуване на кандидатурата на Георги Чолаков.\r\n\tПредишният съдебен съвет вече създаде прецедент с уволнението на Камен Ситнилски, който бе махнат с 16 гласа при необходими 17. Първите гласувания в новия ВСС показват, че е крайно неясно дали Георги Чолаков би събрал 17 гласа. На този етап мнозинството в кадровия орган се движи от порядъка на 13-15 гласа.\r\n\tЛичното мнение на Боян Магдалинчев е, че ВСС трябва да прегласува кандидатурата на Георги Чолаков. Не е тайна, че Магдалинчев бе сред хората, които подкрепят Чолаков от неговото издигане. Асоциацията на административните съдии застана зад съдията, а Магдалинчев е председател на организацията.\r\n\t\"Личното ми мнение е, че трябва да се тръгне към прегласуване, а указът е, че се връща на ВСС за повторно предложение. В указа няма мотиви. Това, което е казал президентът са негови допълнителни основания, но в указа ги няма, там има само правни основния\", каза Магдалинчев.", "date": "2017.10.05", "title": "Съдебните кадровици ще умуват още седмица за бламирания шеф на ВАС"}
{"url": "http://www.mediapool.bg/problemat-na-germaniya-e-problemat-na-evropa-news270089.html", "text": "Германците се радваха на дълъг отпуск от историята, но изглежда ваканцията им вече свърши. С това впечатление останах, когато миналия месец пътувах из Германия малко преди федералните избори. Бях поразен колко ненормално нормална изглеждаше страната – просперираща, демократична и толерантна. Докато други европейски общества са разкъсвани от тревожност и гняв, в Германия голямото мнозинство от гражданите е доволно от икономическото положение. Правителството може да харчи повече откогато и да било, безработица почти няма, а тонът на избирателната кампания се отличаваше от последните американски избори, както една семейна драма се различава от филм на ужасите.\r\n\tНо под тази ненормална нормалност се крие нещо обезпокоително. Макар повечето германци да са съгласни, че страната им преживява период на изобилие, малцина биха казали, че утрешният ден ще бъде по-добър или поне също толкова добър като днешния. Човек лесно може да усети тревогата малко под повърхността.\r\n\tГерманските избори показват, че от всички кризи, ударили Европейския съюз през последното десетилетие – тази на еврозоната, Брекзит, войната в Украйна – бежанската криза е тази, която ще окаже най-силно влияние върху бъдещето на Европейския съюз. Проблемът този път не е в икономиката. Притокът на бежанци и предизвиканата от него културна и демографска паника обяснява най-добре тревогата сред традиционните политически партии в Европа. Тази криза се превърна в нещо като европейския 11 септември, защото тя промени фундаментално начина, по който гражданите гледат на света.\r\n\tИзборите в Германия показаха също, че разделението между Изтока и Запада е не просто разделение между Германия и нейните посткомунистически съседи, а понякога и в самия Запад. Крайно дясната Алтернатива за Германия постигна своя най-добър резултат в източните провинции на Германия, на територията на бившата комунистическа република, където бежанците са далеч по-малко, отколкото в останалата част на страната. И макар на повърхността Изтокът и Западът да изглеждат разделени по въпроса за миграцията, бежанската криза открои нарастващото възмущение на бившите източногерманци след падането на комунизма.\r\n\tЕдин местен политик ми каза язвително: „Правителството иска от нас да интегрираме бежанците, но защо първо не интегрира нас?“ Повече от 25 години след обединението на Германия много източногерманци все още се чувстват като граждани втора класа, чиито заплати и пенсии са по-ниски от тези в западната част на страната.\r\n\tНелепата ирония е, че тъкмо крайнодясната Алтернатива за Германия, а не посткомунистическата партия на левицата, успя да мобилизира недоволството на губещите от обединението. Германската демократична република винаги се е представяла като въплъщение на германския антифашизъм. А днес носталгията по ГДР или поне възмущението за това как Германия се отнася към нейното наследство, позволи на една позитивно настроена към фашизма партия да се превърне в парламентарна сила.\r\n\tКризата на политическия център, предизвикана от реакцията срещу пробежанската политика на германското правителство, може и да облекчи изработването на обща политики по миграцията в Европа. Днес в Европа има съгласие, че границите трябва да бъдат затворени или поне само внимателно открехнати.\r\n\tСъщевременно сближаването между Изтока и Запада по въпроса за миграцията само задълбочи недоверието между двете страни на Европа. Очакваната коалиция между християндемократи, либерали и зелени, която би трябвало да управлява Германия, най-вероятно ще бъде по-критична към източноевропейските правителства, отколкото досегашната коалиция. Новото германско правителство вероятно ще възприеме някои от антимиграционните политики, предлагани от източноевропейците, но заедно с това ще окаже много по-силен натиск над правителствата, които първи защитиха тези политики.\r\n\tМакар страхът от чужденците да е в сърцевината на конфликта между Изтока и Запада в Европа, причината за отчуждението на Изтока от европейския проект се крие другаде. Тя се корени в травмата на хората, които останаха в бившите комунистически страни. Мислете това отчуждение като закъсняла реакция срещу последиците от емиграцията на милиони източноевропейци на Запад през последните 25 години.\r\n\tВ периода между 1990 и 2015 г. бившата ГДР е изгубила 15% от своето население. Масовата миграция от посткомунистическа Европа към Запада се отрази негативно не само на икономическата конкурентоспособност и политическата динамика на тази част от Европа, но и накара тези, които останаха, да се чувстват като същински лузъри. Хората, които имат корени, се разбунтуваха срещу онези, които имат бързи крака. Тъкмо хората от обезлюдените райони на Европа най-ентусиазирано подкрепиха популистите.\r\n\tИ макар политическият гняв да е видим едновременно в източната и западната част на Германия, както и в източната и в западната част на Европа, има обаче една многозначителна разлика: когато са недоволни от статуквото, хората на Запад търсят алтернатива сред основните политически партии – мнозина от разочарованите от християндемократите на г-жа Меркел в Западна Германия подкрепиха либералите. Докато хората на Изток търсят алтернативата в политическите крайности.\r\n\tЦентралната роля на Германия за бъдещето на Европа се дължи не само на нейната икономическа и политическа сила, дължи се и на факта, че за разлика от останалите европейски страни разделението Изток-Запад за нея е не просто сблъсък между отделни страни-членки, а разделение в самото общество.\r\n\t*Англоезичната версия на текста е публикувана в сайта на .", "date": "2017.10.05", "title": "Проблемът на Германия е проблемът на Европа"}
{"url": "http://www.mediapool.bg/vss-ne-uspya-da-izbere-vremenen-shef-na-gradskiya-sad-news270086.html", "text": "Софийският градски съд (СГС) остана без временен председател, след като съдийската колегия на Висшия съдебен съвет (ВСС) не успя да избере в четвъртък нито един от двамата номинирани за поста. Поста на ръководител на съда остана свободен след напускането на Калоян Топалов и предишния състав на съвет така и не се занима с този въпрос преди края на мандата му. Преди седмица съдиите от СГС проведоха общо събрание и издигнаха кандидатурата на Десислава Попколева, но тя не бе внесена от председателя на Софийския апелативен съд (САС) Даниела Дончева. Вместо нея, тя предложи бившия временен шеф на Софийския районен съд (СРС) Стефан Милев. Според председателя на Върховния административен съд (ВАС) Георги Колев съветът би трябвало да назначи Милев, защото нямало възможност да се правят повече номинации. Ръководителят ан Върховния касационен съд (ВКС) Лозан Панов обаче възрази, че няма подобно ограничение. По думите му в съдийската колегия могат да се внасят и други предложения. След това самият председател на ВКС издигна Попколева за поста. При последвалото гласуване тя победи Милев със 7 срещу 4 гласа, но за да стане факт изборът й бяха необходими минимум 8 гласа. Така, казусът с назначението на временен наследник на Топалов отново се отложи. Десислава Попколева бе подкрепена от Лозан Панов, Красимир Шекерджиев, Цветинка Пашкунова, Атанаска Дишева, Вероника Имова, Боряна Димитрова и Олга Керелска. За Стефан Милев пък гласуваха Георги Колев, Боян Магдалинчев, Севдалин Мавров и Стефан Гроздев. Междувременно зам.-председателят на градския съд Мина Мумджиева изпрати на съвета писмо, с което го призова да избере и.ф. ръкодоител на съда възможно най-бързо. В него тя посочва, че не може да ръководи съда, тъй като изпада в конфликт на интереси заради съпруга й Александър Мумджиев, който работи в Инспектората към ВСС. По тази причини тя заявява, че в случая със СГС не може да се приложи т.нар. принцип по старшинство, според който до избирането на временен шеф на даден съд той се ръководи от най-старшият зам.-председател. Съдия Мумджиева декларира още, че ако въпреки тези ? съображения   ВСС реши да я избере за и.ф. председател на градския съд, тя ще подаде оставка като зам.-председател и ще остане само редови съдия. \"Напълно съзнавам, че освобождаването на заемания от мен пост зам.-председател на Софийски градски съд ще създаде допълнителни затруднения в управлението на съда, толкова доколкото тежестта от пълния обем на работа, свързан с дейността на отдел \"Защита на класифицираната информация\", ще се стовари върху единствения зам.-председател, оправомощен да се произнася по ЗСРС и ЗЕС\", пише Мумджиева, уточнявайки, че така все пак ще може да се определи друг заместник по старшинство и СГС да функционира нормално.", "date": "2017.10.05", "title": "ВСС не успя да избере временен шеф на градския съд"}
{"url": "http://www.mediapool.bg/chlenovete-na-vss-ot-provintsiyata-razpolagat-s-4800-lv-mesechno-za-hotel-news270090.html", "text": "До 160 лв. на ден (4800 лв. на месец) за хотел или квартира отпусна в четвъртък Висшият съдебен съвет за членовете си, които няма къде да спят в София. Има допълнителен бюджет за транспортни разходи, ако някой реши да пътува всеки ден от родния си град до работното си място в столицата.\r\n\tПлащането на тези солидни суми се преустановява в момента, в който се намери ведомствено жилище за съответния член на ВСС.\r\n\tЧленовете на новия ВСС, които не живеят в София, са шестима – Пламен Найденов (Перник), Огнян Дамянов (Разград), Боряна Димитрова (Бургас), Гергана Мутафова (Пловдив) и Калина Чапкънова (Бургас). Ако всеки от тях използва лимита на своя бюджет, ВСС ще плаща по 28 800 лв на месец за решаване на битовите им въпроси.\r\n\t\"Има хора с тотално неуредени битови проблеми. Не става дума за привилегия, а за осигуряване на нормална работа\", коментира главният прокурор Сотир Цацаров. По негово предложение в решението на ВСС залегна уточнението, че парите ще се плащат до намирането на държавно жилище.", "date": "2017.10.05", "title": "Членовете на ВСС от провинцията разполагат с 4800 лв. месечно за хотел"}
{"url": "http://www.mediapool.bg/avtomobilat-na-reporterka-be-podpalen-sled-reportazh-za-avtoserviz-news270091.html", "text": "Автомобилът на журналистката от \"Господари на ефира\" Зорница Акманова бе опожарен само няколко часа, след като неин репортаж е довел до затварянето на незаконен автосервиз в града. Главен заподозрян е собственикът на сервиза Пламен Димитров.\r\n\tГлавният прокурор Сотир Цацаров е разпоредил спешни действия за разкриване на палежа на автомобила и проверка на криминалното досие на Димитров. В Карлово той е бил известен като Пламен Майстора.\r\n\tОт репортажа на \"Господари на ефира\" се разбира, че Майстора е задържал колите на свои клиенти с месеци, измислял е постоянно различни повреди и искал пари за отстраняването им.\r\n\tПред репортерката Димитров твърди, че гаражите му изобщо не работели като сервиз и иска да бъдат изтрити записите преди излъчването им. В същото време пострадали от действията му се оплакват, че са подавали множество сигнали срещу Димитров, но резултат нямало.\r\n\tПричината е, че неговата приятелка работела в прокуратурата и прокурорите в Карлово си правели отводи. Пламен Димитров е задържан за 24 часа от полицията.", "date": "2017.10.05", "title": "Автомобилът на репортерка бе подпален след репортаж за автосервиз"}
{"url": "http://www.mediapool.bg/bsp-driym-tiym-ot-batko-i-bratko-upravlyava-i-gabrovo-news270092.html", "text": "За да \"улеснят Борисов\", който преди ден обеща да сложи край на роднинските назначения, от БСП в четвъртък изнесоха нов \"дрийм тийм\" в Габрово. Като този път левицата направи връзка между местната власт в града и вицепремиера Томислав Дончев. В сложната схема, която социалистите разпространиха в Народното събрание, е намесен и бившият депутат и настоящ областен координатор на ГЕРБ Цветомир Михов.\r\n\tПо думите на Жельо Бойчев от БСП и депутатката на партията от Габрово Кристина Сидорова градът се управлява по модела \"батко и братко\".\r\n\tСпоред тяхната информация братът на Томислав Дончев Момчил Дончев е назначен без конкурс от кмета на Габрово Таня Христова за управител на общинско звено \"Озеленяване\". На тази позиция той управлява бюджет от над 1 млн. лева.\r\n\tБратът на областния координатор на ГЕРБ и бивш депутат от партията Цветомир Михов д-р Минко Михов взема няколко хиляди лева заплата като член на съвета на директорите МБАЛ \"Д-р Тота Венкова\" в града, макар че от година и половина не работи там.\r\n\tКръстниците на кметицата Таня Христова Мария Недева и Момчил Недев пък са семейство, което също е в местната власт. Съпругата (Мария) е председател на Общинска и на Районна избирателна комисия, а съпругът й (Момчил) - юрисконсулт в НЗОК и юрисконсулт по големи проекти. \"Назначен е без конкурс от кметицата\" обясни Содорова. Тя каза още, че сестра на зам.-кмета на Габрово и кадър на ГЕРБ Климент Кунев - Деница Ноева, ръководи отдел \"Проекти и икономическо развитие\" в общината.\r\n\tСпоред още изнесени от депутата данни фирмата на Цветомир Михов, който сега е областен координатор на партията на Борисов, изпълнява всички обществени поръчки за поддръжка на автопарка на общинския пътнически транспорт и общинската фирма БКС. Съученичка на жена му е за зам.-областен управител на Габрово, а нейният съпруг е зам.-директор на областната дирекция на МВР. Изобщо едно семейство, което управлява областните структури в Габрово, обобщи Сидорова.\r\n\t \r\n\tСпоред БСП единственото условие да работиш в община Габрово е да си член на ГЕРБ. По думите на Сидорова явно това бил начинът и за печелене на избиратели в общината.\r\n\t \r\n\t\"Надявам се премиерът Борисов ясно да покаже ще има ли върховенство на закона в страната ни, правила, които да важат за всички\", заключи депутатът от левциата Жельо Бойчев.\r\n\t \n\n\r\n\tЗа натиск след подаден сигнал съобщи депутатът Стоян Мирчев. След като вчера той \"осветлил\" в национален ефир същата схема, но за област Силистра, областният председател на БСП е бил директно заплашен от двама общински съветници, че до два месеца ще бъде \"затрит\".\r\n\tОт БСП обявиха, че вече имат 70 сигнала за роднински назначения и фирми, които получават обществени поръчки.\r\n\t \r\n\tМалко по-късно на обвиненията реагира заместник-председателят на ГЕРБ Цветан Цветанов.\r\n\t \r\n\t\"Ако Томислав Дончев беше назначил брат си, докато беше кмет на Габрово, щяхме да сме съгласни с всички твърдения на БСП, щяхме да вземем и отношение\", коментира шефът на парламентарната група на управляващите.\r\n\t \r\n\t\"ГЕРБ се учреди през декември 2006 година. Всички хора в ПГ и тези, които станаха общински съветници, кметове преди това не се познаваха. Нормално е, когато станем приятели през тези 10 години някой да се обърне към друг да му стане кум“, посочи той, повтаряйки едно към едно изказването на Бойко Борисов от Варна вчера.\r\n\t \r\n\t„Томислав Дончев не назначава в община Габрово. Сигурно трябва да се обади на брат си и да каже, понеже съм еди си какъв, трябва да напуснеш, това предлагат от БСП“, обясни председателят на ПГ на ГЕРБ. \"Ако бъде доказано, че има конфликт на интереси, ще вземем отношение. Не е необходимо някой друг да ни го казва“, заяви той.\r\n\t \r\n\tЦветанов обясни, че на всички структури на ГЕРБ е възложено да се направи проверка за назначенията по места, \"за да не използват опонентите ни това като аргумент\".\r\n\t \r\n\t\"Ако има роднински назначения някъде, които са с някакво въздействие и е нарушен законът, те трябва да бъдат изчистени“, заяви той. Според него такива аргументи не могат да дадат управление. \"Управлението го дават гражданите, те го дадоха за трети път на Бойко Борисов точно преди 6 месеца“, посочи Цветанов.\r\n\t \r\n\tНаправете си изводите къде са БСП, защо го правят и защо е тази изнервеност от тяхна страна“, коментира той.\r\n\t \r\n\tПо думите му социалистите искат да вкарат ГЕРБ в спирала и да отклонят партията от акцента на управлението - \"Европейско председателство, среща на Борисов с балканските лидери, Западните Балкани стават приоритет“.\r\n\t \r\n\tОсвен това Цветанов заподозря сценарий на левицата, с който се цели \"да се прави разкол между мен и Бойко Борисов\".\r\n\t\"Имам го като сценарий, който подготвят. Ще го оставя запечатан. След 1 месец, когато този сценарий започне да се разиграва, мога да ви го покажа\", каза Цветанов в кулоарите на парламента.\r\n\tВъв всяко ключово важно решение винаги сме взимали политическо решение и сме го съгласували винаги с Бойко Борисов, добави Цветанов. Според него някой иска да създаде усещане, че има бламиране на премиера, че \"в парламентарната група правим нещо, което остава незабелязано от премиера\".\r\n\t\"Този сценарий сме го слушали от 2008 година, когато се разбра, че ГЕРБ има потенциал да управлява. Тогава започнаха да говорят- Цветанов ще вземе партията на Борисов, Борисов ще изгони Цветанов от партията\", припомни Цветан Цветанов. Той каза за пореден път, че няма никакво разминаване между позицията на парламентарната група (ПГ) и позицията на премиера. \"Парламентарната група има своя живот, има и Министерски съвет, който също има своя управленски живот. Има разделение на властите\", увери Цветан Цветанов.", "date": "2017.10.05", "title": "БСП: \"Дрийм тийм\" от \"батко и братко\" управлява и Габрово"}
{"url": "http://www.mediapool.bg/zapochva-dokazvaneto-na-realizatsiyata-na-mlyako-ot-fermeri-kandidatstvali-za-subsidii-news270093.html", "text": "От 5 до 30 октомври 2017 г. животновъдите, които са кандидатствали по схемите за директни плащания по тазгодишната кампания, ще трябва да докажат реализацията на млякото и млечните продукти, които са произвели, както и разпределение на новородените телета. Документи се подават в областните дирекции на Държавен фонд \"Земеделие” (ДФЗ), съобщиха от ведомството.\r\n\tТова е необходимо изискване за прилагането на схемите за обвързано подпомагане за млечни крави, за млечни крави под селекционен контрол, за овце-майки и/или кози-майки под селекционен контрол, за биволи. Разпределянето на новородени телета се изисква за схемите за обвързано подпомагане за месодайни крави и/или юници и за месодайни крави под селекционен контрол.\r\n\tНеобходимо е заявителите да предоставят и заверени копия на описаните документи за реализация на продукцията.\r\n\tОт ДФЗ припомнят, че  достъпен за изтегляне и попълване образец на електронен опис на документи, доказващи реализация на произведена продукция от мляко и/или млечни продукти за периода от 1 октомври 2016 г. до 30 септември 2017 г. по посочените схеми.\r\n\tКъм приложените файлове е изготвена и подробна инструкция за тяхното попълване.\n\n\r\n\tПопълненият опис по образец се подава на хартиен и електронен носител.", "date": "2017.10.05", "title": "Започва доказването на реализацията на мляко от фермери, кандидатствали за субсидии"}
{"url": "http://www.mediapool.bg/sdelki-za-nad-30-mln-evro-sklyuchvat-balgarski-i-polski-firmi-news270094.html", "text": "Седем договора между български и полски компании на обща стойност за над 30 млн. евро ще бъдат подписани в рамките на двустранен бизнес форум във Варшава, съобщи Министерството на икономиката в четвъртък.\r\n\tПроявата е част от посещението на президента Румен Радев във Варшава. Бизнес форумът е организиран от икономическите министерства на България и Полша и в него участват около 170 полски и 55 български компании.\r\n\t\"Обменените визити на високо политическо ниво се осъществяват в изключително подходящ момент, когато икономиките ни са в подем, а връзките между бизнеса от двете държави постоянно се заздравяват и развиват\", каза заместник-министърът на икономиката Александър Манолев при откриването на форума.\r\n\tТой информира, че в четвъртък ще бъдат подписани договори между български и полски компании в редица сектори от взаимен интерес – за продажба и ремонт на вагони, за закупуване на пчелен мед, за внос на месо и мляко и други.\r\n\t\n\n\r\n\tВагонно-ремонтният завод \"Септември\" сключва договор с полската група \"ЗУЕ\" за продажба и ремонт на 40 товарни вагона. Обемът на поръчката ще гарантира работа на пълен капацитет за българското предприятия, като се водят преговори бройката на вагоните да бъде удвоена, е посочено в съобщението на икономическото министерство.\r\n\tПолската компания \"Корпо Био\" ООД ще купува български пчелен мед от производителя \"Йот Ги Вал\" ООД. Обемите ще започнат с 5 млн. евро през следващата година, а рамковото споразумение е за изкупуване на продукция за 20 млн. евро за следващите четири години, посочва ведомството.\r\n\tОще един договор в хранително-вкусовата промишленост се сключва с полската \"Контрактус\" ООД. Тя ще внася мляко и месо с рамков договор за 10 млн. евро. Българският контрагент е \"Си Комершъл\" ООД, е посочено в съобщението на икономическото министерство. Такава фирма не беше открита в Търговския регистър.\r\n\tБългарско-полско консорциум ще кандидатства за внедряването на новата билетна система на градския транспорт в София. Това ще стане по силата на подписано споразумение между българската фирма \"Балкантел\" и полската фирма \"Мера\", твърди икономическото министерство.\r\n\tОбществената поръчка за е-таксуване в градския транспорт първо беше прекратена заради съществени промени в хода на процедурата. След подновяването й през юли, в края на август беше спряна, заради обжалване на тръжните условия.\r\n\tБългарски фирми ще участват в изграждането на инфраструктурни проекти в Полша. Според икономическото министерство българската компания \"Гигастрой\" ООД и група \"ЗУЕ\" ще си партнират при строителството на жп обекти.\r\n\tДружествата \"Ава Транс\" ООД и \"Тритекс\" ООД ще ползват обща ремонтна и логистична база на територията на Полша.\r\n\tПо силата на друг договор се очаква полската компания \"Уодвейст\" да внася специализирани фуражи чрез дистрибуторската мрежа на \"Си Комершъл\" ООД.\r\n\tСпоразумение ще бъде сключено и между Асоциацията на индустриалния капитал в България и Работодателите на Полша.\r\n\t\r\n\tДвустранният стокообмен между двете страни възлиза на около 1.6 млрд. евро за 2016 г., като салдото е отрицателно за България в размер на 471 млн. евро, показват данните на НСИ.\r\n\tОт 2009 г. вносът на полски стоки и продукти у нас непрекъснато расте от 372 млн. евро и достига на 1.056 млрд. евро за 2016 г.\r\n\tБългарският експорт към Варшава също се увеличава и за миналата година възлиза на 585 млн. евро.\r\n\tБългария изнася за Полша мебели, фармацевтични продукти, хранителни стоки, биозеленчуци и плодове, консерви, електроника, парфюмерийни и козметични продукти.\r\n\tБългарските компании проявяват интерес към увеличаване на износа на вина и вермути, мото и електрокари, медикаменти, замразени плодове и зеленчуци, билки, бяло саламурено сирене. Всички тези стоки имат потенциал за реализиране на огромния полски пазар, каза Мариета Захариева, изпълнителен директор на Изпълнителната агенция за насърчаване на малките и средните предприятия.\r\n\tПо думите й интересни за полските фирми са както нуждите на конвенционалната енергетика, така и перспективите за нови енергийни проекти в България.\r\n\tДвете страни имат многогодишни връзки и сътрудничество в сферата на енергетиката.\r\n\tПолски компании предлагат решения в сферата на възобновяемите енергийни източници и енергийната ефективност. Част от тях имат интерес към реализация на проекти, свързани с производство на енергия от отпадъци, каза Мариета Захариева.", "date": "2017.10.05", "title": "Сделки за над 30 млн. евро сключват български и полски фирми"}
{"url": "http://www.mediapool.bg/remontat-na-bul-shipchenski-prohod-e-zavarshen-kachestveno-uveri-izpalnitelyat-news270095.html", "text": "Ремонтът на софийските булеварди \"Шипченски проход\" и \"Асен Йорданов\" е приключил, отговоря на всички изисквания и е \"изпълнен с необходимото качество\". Това съобщиха от фирмата изпълнител \"Пътища и съоръжения\".\r\n\tПреди два дни кметът на София Йорданка Фандъкова обяви, че . Анулиран ще бъде и договорът за ремонт на улици и на \"ПСТ Груп\". Мотивите са некачествена работа.\r\n\tЗаради проблемите с реконструкцията на булевардите \"Асен Йорданов\" и \"Шипченски проход\",  \"Пътища и съоръжения\" със 130 000 лв. и няма да й признае разходи за 553 000 лв.\r\n\t\"По време на извършването на последните дейности от реконструкцията на бул. „Шипченски проход” и бул. „Асен Йорданов” бяха констатирани отклонения в износващия пласт на асфалта. По искане на Столична община и строителния надзор на проекта „Пътища и съоръжения“ ЕАД незабавно предприе мерки и за своя сметка отстрани положената настилка в зоните на неравност и асфалтира повторно участъците от пътните платна. Компанията пое своята отговорност и в най-кратки срокове коригира несъответствията\", пише в съобщението на компанията.\r\n\t„Пътища и съоръжения“ ЕАД поднася своите извинения на всички граждани за причинените неудобства по време на ремонта, допълват от фирмата\n\n\r\n\tОт там декларират, че ще извършат всички допълнително възложени дейности и имат капацитета да продължи изпълнението на оставащата част от договора. Целият контракт е за 8 млн. лв. и включва и реконструкция на ул. \"Искърско шосе\", която не е започнала.\r\n\t\"Въпреки допуснатите пропуски по време на строителството конкретно на този обект „Пътища и съоръжения“ ЕАД декларира, че има ресурси за качествено изпълнение на пътни инфраструктурни обекти. Нашите екипи са доказали професионализма си в изграждането на редица обекти през годините\", обявиха от компанията.", "date": "2017.10.05", "title": "Ремонтът на бул. \"Шипченски проход\" е завършен качествено, увери изпълнителят"}
{"url": "http://www.mediapool.bg/bar-selektsiya-ot-premium-biri-shte-formira-tseniteli-u-nas-news270110.html", "text": "Макар лятото да свърши и настроението за пиене на бира да зависи пряко от броя слънчеви часове, от \"Карлсберг\" са избрали есента да дадат старт на кампанията си по формиране на ценители на бира у нас, пускайки по заведенията селекцията HouseOfBeer, съдържаща и по-малко познати за българския пазар премиум бири, произвеждани от пивоварната.\r\n\tСелекцията включва германска пшенична бира, белгийски ейл, италианска бутикова лагер и бок бира, испанска лагер бира, както и американска крафт бира. Догодина компанията ще започне да предлага същата пакетирана комбинация за вкъщи и в търговските вериги. Идеята е да се разнообрази пазарът, българите да опитат нови вкусове и да получат информация кои бири с какви храни е добре да се консумират.\r\n\tГерманската марка \"Ердингер\" (ЕRDINGER) e представена от разновидностите вайс и дункел. \"Ердингер вайс\" балансира различни аромати, подчертани чрез типичното за шампанското бутилково отлежаване. Пшеничната й основа придава на питието леко пикантен вкус на карамфил, уравновесен с аромат на мая и специален набор от умерено горчиви хмелове. Малцовият аромат добавя леко сладникав вкус, който се балансира отлично с хмеловия дъх на бирата. Плътна и с леко горчив, но ненатрапчив послевкус, бирата подхожда добре на всякакъв вид месо, риба, салати, сирена и дори на десерти.\r\n\tТъмнокафявата елегантна бира \"Ердингер Дункел\" съдържа внимателно подбрани тъмни малцове с дълбоки, изпечени аромати. Селектираните пшенични и ечемични малцове са балансирани с аромата на Hallertau хмел, а кусът се допълва от микс от карамел, ядки и прясно изпечен хляб.  Произведената през 1989 г. като подарък за рождения ден на собственика на пивоварната бира върви на всякакъв вид месо, салати, сирена и на десерти. \r\n\tИспанската \"Сан Мигел Фреска\" (SAN MIGUEL FRESCA) е лека и освежаваща, приятно горчива бира с цитрусови нотки. Златистият лагер предлага малцов аромат с наситени плодови вкусове, извлечени от висококачествените хмелове, използвани при варенето. Може да се сервира с лимон и се комбинира отлично с леки морски храни, разядки и салати. \r\n\tКехлибарено-златистата американска \"Бруклин лагер\" (BROOKLYN LAGER) предлага хармоничен баланс между изявения си малцов характер и освежаваща горчивина, извлечена от богата селекция висококачествени хмелове – \"Ahtanum“, \"Cascade“, \"Saphir“, \"Vanguard“, \"Hallertauer Mittelfrueh“. Нейният аромат е обогатен чрез сухо охмеляване - вековна практика на прибавяне на свеж хмел към бирата по време на ферментация. В резултат свежата и ароматна бира си подхожда с богато разнообразие храни, като бургери, паста, пица, чипс и по-леки сирена.\r\n\tПодборът включва и две разновидности на италианската марка \"Анджело Порети\" (ANGELO PORETTI). Създателят й Анджело Порети открива тайната на хубавото пиво по време на пътувания им Австрия, Бохемия и Бавария. Завръщайки се през 1877 г. в родната Италия Порети основава собствена пивоварна във Валония, популярна с кристално чистата си вода, което е идн от най-важните фактори за производството на добро пиво. Всяка от бирите на Анджело Порети носи цифра, отговаряща на броя хмелове, използвани за направата и́.\r\n\tВ българските заведения ще бъдат представени четворката и петицата като четворката е най-популярната бира на повиварната. \"Анджело Порети 4\" предлага свеж, плодов, умерено горчив вкус, който се дължи на голямото разнообразие от хмелове, сред които Columbus. Съвсем логично пивото пасва идеално на италианската кухня – пица, паста, ароматни сирена и салами. Най-осезаем в \"Анджело Порети 5\" е Saaz-хмелът. Характерна с богато тяло и умерено горчив вкус, петицата предлага изненадваща алтернатива на познатите бирени вкусове. Бирата е идеална за консумация със сирена и сушени меса, подхожда си добре с пица, паста и италианска кухня.\r\n\tБелгийската абатска бира \"Гримберген Блонд\"(GRIMBERGEN Blonde) е позната на българските ценители на пиво, а онези, които досегане са разнообразявали любимата си марка, могат да се насладят на елегантно балансирания й плодово-ечемичен характер.\r\n\tИсторията и́ започва с основаването на Абатство Гримберген през далечната 1128 година, когато за пръв път монаси започнали да смесват ръчно подбрани съставки за направата на освежаващото пиво. Манастирът е опожаряван неколкократно - през 1142г., през 1566 г. и през 1798 г. , но винаги се \"прераждал“ като феникс от пепелта, за да продължи да създава уникалната бира. Ейлът с характерния си сладникав вкус и лека горчивина се комбинира перфектно с морски храни, сирена като гауда, бри и чедар, местни ястия,  дори с десерти и плодове.", "date": "2017.10.05", "title": "Бар селекция от премиум бири ще формира ценители у нас"}
{"url": "http://www.mediapool.bg/bsp-rusiya-ne-mozhe-da-bade-zaplaha-za-bulgaria-news270111.html", "text": "Парламентът прие доклада за националната сигурност през миналата година с известни резерви и дежурната разправия по отношение на Русия. В доклада тя е посочена като една от основните заплахи за сигурността на България, което предизвика традиционното несъгласие на БСП.\r\n\tВъпреки че в доклада няма нищо повече от общата политика и предупреждения на НАТО след незаконната анексия на Крим, депутатите на БСП използваха момента, за да свидетелстват още веднъж привързаността си към Москва.\r\n\tВ същото време президентът Румен Радев използва посещението си в Полша, за да призове за пореден път към вдигане на европейските санкции срещу Русия.\r\n\t, каза Радев.\r\n\tСпоред него трябва да се търсят решения с всички средства на дипломацията, без от това да страда бизнесът.\n\n\r\n\t\"Превръщаме се в славейче....\"\r\n\t, посочи Таско Ерменков от БСП, вероятно вдъхновен от новата музикална терминология, лансирана от държавния глава Румен Радев с коментарите му за \"беквокалите\" на премиера Бойко Борисов.\r\n\tИван Иванов от БСП добави, че това е един от най-слабите доклади за национална сигурност, които е чел, като в него липсвали основните проблеми на страната. Според него посочването на Русия като заплаха е \"меко казано смехотворно\".\r\n\tСпоред него в доклада липсват редица събития от външнополитически характер, които директно са се отнасяли към нашата национална сигурност.\r\n\t, каза Иван Иванов.\r\n\t\"Новата посока – към Изток или някъде другаде\"\r\n\tЗам.председателят на ГЕРБ Цветан Цветанов от своя страна обвини БСП, че с подобни коментари се разграничава от ЕС и отговори с лека закачка към държавният глава.\r\n\t, каза Цветанов.\r\n\tЛидерът на ДПС Мустафа Карадайъ посочи от своя страна, че този доклад е страшно закъснял и това е първата заплаха на националната сигурност.\r\n\tТой отбеляза, че в него липсват аналитичност в дълбочина.\r\n\t, каза Карадайъ.\r\n\tВ доклада за националната сигурност се посочва, че ”действията на Русия са източник на регионална нестабилност и заплашват нашата основна цел за единна свободна и мирна Европа”.\r\n\tОсвен това авторите му са обезпокоени и от \"опитите на чужди държави за формиране на обществено мнение, чрез дезинформация, пропагандни кампании, медийна манипулация, използване на социалните мрежи за лансиране на подвеждаща информация, финансиране на партии и популистки организации, инициативи на популистки партийни лидери за манипулиране на групи избиратели и за предизвикване на объркване сред населението и др.\".\r\n\tКато други опасности за България от външнополитически характер са посочени продължаващите бойни действия в Сирия и мигрантските потоци.\r\n\tОсновните разузнавателни рискове продължават да са свързани с опитите на чужди специални служби за създаване и разширяване на разузнавателни позиции за влияние и въздействие; разузнавателно проникване и придобиване на класифицирана национална или чуждестранна информация.", "date": "2017.10.05", "title": "БСП: Русия не може да бъде заплаха за България"}
{"url": "http://www.mediapool.bg/patriotite-iskat-danatsi-i-taksi-da-se-plashtat-s-lihvotochki-news270112.html", "text": "Близо 30-годишната сага с т. нар. лихвоточки от социализма да се удължи и усложни вместо да приключи веднъж завинаги, предлагат депутати от \"Обединени патриоти“.\r\n\tТе са внесли законопроект за лихвоточките, с който се предлага наново да се отвори възможността за предявяване на правата на хората с многогодишни жилищно-спестовни влогове при покупка или започване на строеж на жилище, след като тя вече веднъж завинаги беше затворена на 30 ноември 2016 г.\r\n\tДепутатите искат да се разпише нов срок до 30 ноември 2018 г., в който да могат да се подават искания за осребряване при покупка или започване на строеж на жилище. За подобно удължаване в свой законопроект настояват и група депутати, начело с Антон Кутев от БСП. За разлика от проекта на левицата обаче патриотите ще се опитат да прокарат и неосъществимата на практика идея с лихвоточки да могат да се плащат данъци и такси към държавата и общините.\r\n\tСпоред действащия Закон за уреждане на правата на гражданите с многогодишни жилищно-спестовни влогове всички хора, отговарящи на определени изисквания в закона – да нямат имот над 60 000 лв. и да не са прехвърляли имот след 1 януари 1981 г., бяха включени в т. нар. окончателни списъци на правоимащите, обявени още през 2010 г. Попадналите в списъците имаха срок до 30 ноември 2016 г. да подадат искане за осребряване на точките, стига да представят документ за покупка на жилище или започване на строеж.\r\n\tСега патриотите предлагат въпросният срок да се удължи до 30 ноември 2018 г., а в проекта на Кутев предложението е за 31 декември 2019 г. Това би увеличило броя на гражданите, които биха могли да се възползват от мярката.\n\n\r\n\t\"Такова изменение е наложително, тъй като срокът е изтекъл през 2016 г., а 55 000 души у нас чакат да им бъдат изплатени лихвоточките“, твърдят депутатите от \"Обединени патриоти“.\r\n\tХристиан Митев от групата, както и Антон Кутев, настояват изрично да се въведе възможност лихвоточките да бъдат наследявани. Въпреки това обаче и по действащия закон лихвоточките могат да се прехвърлят на роднини.\r\n\tНовост в предложението на патриотите е лихвоточките да се използват не само при закупуване на жилище от правоимащи, а и като платежен инструмент за погасяване на задължения за данъци и такси. Според тях това ще даде още една възможност правоимащите граждани да използват лихвоточките си.\r\n\tРеално обаче подобна мярка е неосъществима и противоречи на философията на закона, която е да се компенсират гражданите с влогове в бившата държавна ДСК с цел да се решат жилищните им проблеми. Сега законът не допуска компенсацията да се плаща на части, а и няма нито техническа, нито финансова възможност за подобно решение, твърдят финансисти.\r\n\tСпоред сегашния закон осрябряването на всички лихвоточки трябва окончателно да\r\n\tприключи на 31 декември 2019 г.\r\n\tВ последните години имаше известно забавяне в изплащането на средствата на хората заради увеличения брой искания спрямо възможностите на бюджета. Например към момента се правят преводи по искания, внесени през декември 2012 г.\r\n\tИма обаче реален шанс държавата да спази срока от 31 декември 2019 г., защото още миналата година Министерството на финансите, за да навакса изоставането, отпусна на Националния компенсационен жилищен фонд, който осребрява лихвоточките, допълнителни 18 млн. лв. С това общият бюджет на фонда достигна 29.6 млн. лв., с които през миналата годината бяха компенсирани правоимащи спестители по 4148 влога.\r\n\tСредното обезщетение по един влог през 2016 г. е било 7142.20 лв.\r\n\tОт 1 май 2008 г. насам заради недостига на финансови средства националният фонд не е променял стойността на лихвоточката, която продължава да бъде 8 ст.\r\n\tОт началото на съществуването на закона в началото на 90-те години до днес в окончателните списъци с право да получат парите си са вписани 155 000 влога при общо 315 000, открити в бившата държавна ДСК. От въпросните 155 000 влога до 30 юни 2017 г. са изплатени компенсации по близо 106 000 влога.\r\n\tКъм същата дата фондът трябва да осребри чакащи искания на стойност 58 млн. лв. до края на 2019 г., които се отнасят за 9500 влога.", "date": "2017.10.05", "title": "Патриотите искат данъци и такси да се плащат с лихвоточки"}
{"url": "http://www.mediapool.bg/germaniya-zakri-razsledvane-za-shpionirane-ot-sasht-i-velikobritaniya-news270113.html", "text": "Германската прокуратура заяви, че е закрила разследване за подозирано масово телефонно подслушване на германски граждани от британските и американските разузнавателни служби, след като не е открила доказателства за престъпна дейност, предаде Ройтерс.\r\n\t \r\n\tРешението слага край на поредната глава от шпионския скандал, предизвикан от разкритията на бившия служител на Агенцията за национална сигурност (АНС) на САЩ Едуард Сноудън, които обтегнаха отношенията между Берлин и Вашингтон.\r\n\t \r\n\tТвърдението през 2013 г., че АНС е подслушвала мобилния телефон на Ангела Меркел потресе германците и накара канцлерката да каже, че шпионирането между приятели е напълно неприемливо.\r\n\t \r\n\tПрез 2015 г. се появиха нови твърдения, според които германското външно разузнаване е помагало на АНС да шпионира европейски компании и политици в продължение на години.\r\n\t \r\n\tПрокуратурата в Карлсруе заяви, че макар методите, използвани при извършваното от САЩ следене, да са били известни на германските разузнавателни служби, няма доказателства те да са били използвани срещу Германия.\r\n\t \n\n\r\n\t\"Следствените действия на прокуратурата и разследването на парламентарната комисия за АНС не откриха ясни доказателства, че американските или британските разузнавателни служби са извършвали системно и масово следене на германските комуникации и интернет, което да е противозаконно\", каза прокуратурата.", "date": "2017.10.05", "title": "Германия закри разследване за шпиониране от САЩ и Великобритания"}
{"url": "http://www.mediapool.bg/ochakva-se-snyag-prez-uikenda-v-planinskite-prohodi-news270114.html", "text": "По високопланинските проходи през почивните дни се очаква влошаване на времето и на много места дъждът е възможно да премине в сняг, предупредиха от Агенция \"Пътна инфраструктура“ (АПИ) шофьорите. Онези, на които им предстои пътуване през следващите дни през планинските проходи, да не тръгват на път с автомобили с летни гуми и да карат със скорост, съобразена с метеорологичните условия, казаха от пресцентъра на пътната агенция.\r\n\tОчаква се лошото време да засегне проходите \"Петрохан”, \"Троянски”, \"Шипка“, \"Републиката“, \"Ришки”, \"Айтоски”, \"Котленски”, \"Дюлински”, \"Твърдишки”, \"Обзорски”, \"Печинско”, \"Вратник”, \"Превала”, \"Предел”, \"Рожен” и \"Пампорово”.\r\n\tПътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите, допълниха от АПИ.", "date": "2017.10.05", "title": "Очаква се сняг през уикенда в планинските проходи"}
{"url": "http://www.mediapool.bg/zhitelite-na-hamburg-sa-prizovani-da-ne-izlizat-ot-domovete-si-zaradi-burya-news270115.html", "text": "Пожарната служба на Хамбург предупреди жителите на града да не излизат от домовете си заради силна буря, засегнала северната част на Германия, предаде ДПА.\r\n\t \r\n\t\"Предупреждение за Хамбург. Не излизайте навън в момента, останете на защитени места\", заяви пожарната служба в Туитър.\r\n\t \r\n\tЗаради бурята беше решено да бъдат затворени два зоопарка в Берлин, а германската железопътна компания \"Дойче бан\" реши напълно да спре движението на влаковете в Северна Германия.\r\n\t \r\n\tЕдин човек е загинал, след като дърво е паднало върху автомобила му, съобщиха спасителните екипи.\r\n\t \r\n\t\"Дойче бан\" каза, че ще бъде спряно железопътното движение в пет провинции - Берлин, Бремен, Хамбург, Долна Саксония и Шлезвиг-Холщайн. В частност ще бъде спряно движението на влаковете по важни линии като Берлин-Хановер и Берлин-Хамбург.", "date": "2017.10.05", "title": "Жителите на Хамбург са призовани да не излизат от домовете си заради буря"}
{"url": "http://www.mediapool.bg/ukraina-ekspulsira-ruski-zhurnalist-obvinen-che-razprostranyava-lazhi-news270116.html", "text": "Службата за сигурност на Украйна (ССУ) експулсира работещ за руската обществена телевизия НТВ журналист, обвинен в разпространение на \"лъжливи\" информации, които \"вредят на интересите\" на Украйна, предаде Франс прес.\r\n\t \r\n\tВячеслав Немишев бе изгонен рано тази сутрин, защото е подготвял \"редица неверни антиукраински материали\", съобщи в комюнике ССУ. \"На пропагандатора се налага тригодишна забрана да влиза на украинска територия\", добави ведомството, цитирано от Ройтерс.\r\n\t \r\n\t\"Бях в полицейското управление няколко часа, първо полицията взе показания от мен, после ССУ\", каза Немишев, цитиран от НТВ. \"След това ме разкарваха дълго време с кола из Киев. . . а после ми казаха, че всичко е решено и отидохме на границата\", допълни журналистът.\r\n\t \r\n\tТова е вторият руски журналист, изгонен от Украйна в последно време. Журналистката от Първи канал Анна Курбатова бе изгонена в края на август със същите мотиви, след като направи критичен репортаж.\r\n\t \r\n\tОтношенията между Киев и Москва са влошени, откакто Москва анексира Кримския полуостров през 2014 г. и подкрепи сепаратисткото движение в Донбас. Украйна казва, че Русия води \"хибридна война\" с Киев, като разпространява пропаганда, въоръжава сепаратистите с модерни оръжия и извършва кибератаки срещу украинска инфраструктура - нещо, което Москва отрича.", "date": "2017.10.05", "title": "Украйна експулсира руски журналист, обвинен, че разпространява лъжи"}
{"url": "http://www.mediapool.bg/rusiya-mozhe-da-e-izprobvala-sredstva-za-kibervoina-sreshtu-latviya-news270117.html", "text": "Москва вероятно е била отговорна за сривовете в мобилните комуникационни мрежи на Латвия преди руските военни учения миналия месец, явно изпробвайки средствата си за кибератаки, заявиха служители от балтийските страни и НАТО въз основа на разузнавателни данни за маневрите, предаде Ройтерс.\r\n\t \r\n\tРусия е подозирана за срива на мобилната мрежа по западното крайбрежие на Латвия в продължение на седем часа на 30 август, казаха дипломати от НАТО и латвийски служители по сигурността. Според тях е възможно да е била използвана апаратура за предизвикване на смущения в комуникациите, насочена от руския балтийски анклав Калининград към Швеция, но засегнала и Латвия.\r\n\t \r\n\tТе подозират, че Русия е атакувала горещата линия на латвийските служби за спешна помощ, която се е сринала за първи път на 13 септември, малко преди най-интензивния етап от най-големите руски военни учения от 2013 г., известни с наименованието \"Запад\".\r\n\t \r\n\tШведското министерство на отбраната каза, че не знае за какъвто и да е опит за предизвикване на смущения, насочен към Швеция.\r\n\t \r\n\tСривовете са били малки в сравнение с пораженията, причинени от хакери, които атакуваха многонационални компании, пристанища и обществени услуги по света по-рано тази година.\r\n\tНо разузнавателните данни на НАТО, показващи, че Русия е поставила кибернетичните инструменти в центъра на ученията \"Запад\" и ги е използвала като нападателно средство, предизвикват сериозно безпокойство.\r\n\t \n\n\r\n\tТова също така е стъпка, която не всички европейски съюзници от НАТО са готови да предприемат, казаха дипломати и военни служители. Досега алиансът подчертава, че стратегията му в кибернетичната област е с чисто отбранителен характер.\r\n\t \r\n\tТе също така подчертават способността на Русия да прехваща или смущава граждански мрежи \"в значителен радиус и със сравнителна лекота\", заяви дипломат от НАТО. Според него руският технологичен напредък може да създаде опасност за комуникациите и радарите на НАТО.\r\n\t \r\n\tАмериканският генерал Бен Ходжис, който командва сухопътните войски на САЩ в Европа, каза, че Русия е разработила \"значителен потенциал за електронна война\" през последните три години.\r\n\t \r\n\t\"Много от това беше демонстрирано по време на ученията (\"Запад\")\", заяви той.\r\n\tУченията, които се проведоха от 14 до 20 септември в Беларус, Балтийско море, Западна Русия и Калининград, също така показаха модернизацията на руската армия в нов, голям мащаб.", "date": "2017.10.05", "title": "Русия може да е изпробвала средства за кибервойна срещу Латвия"}
{"url": "http://www.mediapool.bg/v-parizh-sa-otkriti-tubi-s-benzin-svarzani-sas-samodelen-vzrivatel-news270118.html", "text": "Туби с бензин, свързани със самоделен взривател, бяха открити тази сутрин под камион на френско-швейцарското предприятие за цимент \"Лафарж\" в Париж, съобщи Франс прес в четвъртък, като се позовава на близки до разследването източници.\r\n\t \r\n\tТова стана няколко дни след като в жилищна сграда в Париж бяха намерени газови бутилки, свързани с подобно устройство.", "date": "2017.10.05", "title": "В Париж са открити туби с бензин, свързани със самоделен взривател"}
{"url": "http://www.mediapool.bg/balgarin-zadarzhan-v-avstriya-sled-otkriti-18-migranti-v-kamion-news270119.html", "text": "Австрийската полиция съобщи, че е арестувала български гражданин, след като 18 мигранти са били намерени в камион при претърсването му на границата с Унгария, предаде Асошиейтед прес.\r\n\t \r\n\tВ камиона са били намерени 10 мъже, три жени и пет деца. Мигрантите са от Ирак и палестинските територии, става ясно от публикувано в четвъртък комюнике на полицията.\r\n\t \r\n\tКамионът е бил претърсен вчера на граничния пункт Никелсдорф. На заподозрения ще бъдат повдигнати обвинения в трафик на хора.\r\n\t \r\n\tИмето му не се съобщава, съгласно австрийските закони за защита на личните данни.", "date": "2017.10.05", "title": "Българин задържан в Австрия след открити 18 мигранти в камион"}
{"url": "http://www.mediapool.bg/severna-koreya-se-e-sdobila-s-vtora-internet-vrazka-blagodarenie-na-rusiya-news270120.html", "text": "Северна Корея се е сдобила с втора интернет връзка благодарение на Русия, което би могло да навреди на усилията на САЩ да изолират тази страна, предаде Франс прес.\r\n\t \r\n\tВръзката е била изградена от руската държавна компания ТрансТелеКом. Активирането й е било установено в неделя от анализатори на компанията Дим Ризърч, която следи киберсвързаността по света.\r\n\t \r\n\tНовата интернет връзка се добавя към връзката, установена от китайската компания Чайна Уником. Тя ще предостави на Пхенян по-голяма издръжливост в случай на евентуални атаки срещу инфраструктурата на интернет мрежата й, прогнозира Брай Боуланд, представител на американската компания за киберсигурност ФайърАй.\r\n\t \r\n\tНеотдавна в. \"Вашингтон пост\" написа, че САЩ са извършили атаки срещу севернокорейски хакери, целящи да ги лишат от достъпа до интернет. Операцията е приключила миналата събота.\r\n\t \r\n\tСеверна Корея има звено със специалисти по кибератаките, наброяващо 6800 души, според южнокорейското министерство на отбраната. Това звено е обвинявано за много кибератаки по света, по-специално за тази през 2014 г. срещу филмовата компания Сони Пикчърс.\r\n\t \n\n\r\n\tНо само с една интернет връзка към външния свят Северна Корея е особено уязвима на хакерски атаки. С втората интернет линия ще бъде много по-трудно тя да бъде лишена тотално от интернет, смятат анализатори.", "date": "2017.10.05", "title": "Северна Корея се е сдобила с втора интернет връзка благодарение на Русия"}
{"url": "http://www.mediapool.bg/e-targat-za-lekarstva-e-pred-palen-proval-news270121.html", "text": "Електронният търг за лекарствата, който трябваше да бъде , не може да стартира заради неизряден договор с фирмата, разработила електронната платформа. Това обяви здравният министър Николай Петров в четвъртък пред депутатите от парламентарната здравна комисия. Петров съобщи, че предшественикът му Петър Москов е подписал еднолично договора с фирмата разработчик \"Контракс\", без да е съгласуван с правната и други дирекции на министерството и така платформата е приета и платена във вид, в който не може да функционира.\r\n\tЗдравното министерство все още не е решило какво точно ще прави, за да стане електронният търг възможен, но Петров заяви, че е възможно договорът да бъде прекратен и да се обяви нова обществена поръчка, което ще върне цялата процедура в изходна позиция.\r\n\tЕлектронната платформа за търговия с лекарства целеше да осигури прозрачна процедура, чрез която централизирано да бъдат купувани големи количества медикаменти за болниците и съответно да бъдат постигани по-ниски цени.\r\n\tна здравното министерство с \"Контракс\" е от края на декември 2015 г., като преди това фирмата спечели обявената обществена поръчка. Договорът е на стойност 215 965 лв. с ДДС. Въпреки че търгът беше официално обявен през декември 2016 г., впоследствие беше спрян по настояване на фармацевтичния бранш и една от причините беше именно да се направят корекции по самата платформа. През юли тази година здравното министерство обяви, че всеки момент ще обяви търга отново, но сега се оказва, че това не може да се случи.\r\n\t, каза Петров пред депутатите.\n\n\r\n\t, допълни той. С договора платформата е приета като работа, платено е, но самият договор не е съгласуван с правната и други дирекции в министерството, а по думите на Петров е еднолично подписан от Москов и \"прибран в чекмеджето\".\r\n\t обърна се министърът към депутатите.\r\n\tТой вероятно визира договора, с който продуктът е приет, тъй като в първоначалния договор, подписан между МЗ и фирмата, фигурира освен подписът на Москов и този на директора на финансовата дирекция Марин Налбански.\r\n\tПетров каза, че ако трябва, МЗ ще прекрати този договор и ще обяви нова процедура, но няма да се откаже от електронните търгове за лекарства. Не стана ясно защо министерството обмисля директно нова поръчка, а не анекс с фирмата, разработила вече готовата платформа.\r\n\tПо думите на Петров при ясно подписан договор, министерството няма как да накара фирмата да промени нищо в продукта.\r\n\tПотърсен за коментар, бившият здравен министър Петър Москов заяви пред Mediapool, че не може да коментира формалните причини, поради които Петров твърди, че търгът не може да бъде пуснат, но посочи, че нова обществена поръчка би означавала още година забавяне на електронния търг, а с обжалванията – две.\r\n\tТака пореден електронен продукт в здравеопазването за стотици хиляди левове е на път да отиде в коша заради правни неуредици и лоши управленски решения.\r\n\tПрез април системата за прием в болниците с пръстови отпечатъци, въведена също в мандата на Москов, беше  и така продукт и четци за 500 хил. лева отидоха в небитието.\r\n\tПрез лятото доклад на Сметната “десетгодишен провал“ на електронното здравеопазване именно заради грешни и непоследователни управленски решения.", "date": "2017.10.05", "title": "Е-търгът за лекарства е пред пълен провал"}
{"url": "http://www.mediapool.bg/madrid-opitva-da-poprechi-na-kataluniya-da-obyavi-nezavisimost-news270122.html", "text": "Испанският Конституционен съд отмени заседанието на каталунския парламент, планирано за понеделник, 9 октомври, на което се очакваше да бъде едностранно обявена независимостта на Каталуния, съобщава Ройтерс.\r\n\t \r\n\tПо информация на в.\"Паис\" решението е взето след подаване на иск от социалистическата партия на Каталуния, която се противопоставя на отделянето от Испания. В иска на каталунските социалисти се казва, че евентуално едностранно обявяване на независимостта на региона от управляващите ще наруши грубо на испанската Конституция и ще \"унищожи правата на депутатите\", които се обявяват против подобна стъпка.\r\n\t \r\n\tСлед като испанския Конституционен съд прие да разгледа иска на каталунските социалисти, решението за провеждане на заседанието в понеделник автоматично се обезсилва.\r\n\t \n\n\r\n\tНа 1 октомври в Каталуния беше произведен референдум за независимост от Испания. Гласуваха 2,26 милиона от 5,31 милиона имащи право на глас каталунци. Около 90 на сто от гласувалите се обявиха в подкрепа на независимостта. Мадрид обаче смята всенародното допитване за нелегитимно и отказва да признае резултатите му.\r\n\t \r\n\tРахой призова каталунския лидер да се откаже от плановете за независимост\r\n\t\r\n\tСъщевременно испанският министър-председател Мариано Рахой призова премиера на Каталуния Карлес Пучдемон да се откаже от плановете за едностранно обявяване на независимост на автономната област, \"за да бъдат избегнати по-големи злини\".\r\n\t \r\n\tРахой каза в интервю за испанската осведомителна агенция ЕФЕ, че решението на каталунската криза е \"бързо връщане към законността и заявление колкото се може по-скоро, че няма да има едностранно провъзгласяване на независимост\".\r\n\t \r\n\tТой изрази увереност, че Испания ще се справи със ситуацията, и припомни, че страната е имала доста сложни моменти в своята история, но винаги ги е преодолявала.\r\n\t \r\n\tМадрид отхвърля и каквото и да било посредничество в кризата\r\n\t \r\n\tПо-рано испанското правителство отхвърли каквото и да било посредничество в кризата с Каталуния. \"Ако Пучдемон иска да говори или да преговаря, или да изпрати посредници, той знае отлично какво трябва да направи преди това: да се върне на пътя на закона, от който изобщо не биваше да се отклонява\", подчертаха централните власти в комюнике.\r\n\t \r\n\tИзявлението бе публикувано почти веднага след като каталунският регионален премиер отново призова испанските власти да се съгласят на посредничество за намиране на изход от най-тежката политическа криза в страната от десетилетия.\r\n\t \r\n\tВ реч, предавана снощи по телевизията, Пучдемон определи централното правителство като безотговорно заради отказа му да приеме посредничество. През идните дни ще представя пътна карта за независимост на Каталуния, потвърди свое обещание той.\r\n\t \r\n\tДнес пък Пучдемон заяви, че не се страхува да бъде арестуван заради организирането на забранения референдум. \"Аз лично не се страхувам от това\", казва Пучдемон в интервю за германския \"Билд\" в отговор на въпрос за възможен арест. По думите на Пучдемон вече нищо в действията на испанското правителство не го изненадва и е възможно и той да бъде арестуван, което, както според него би било варварска стъпка.\r\n\t \r\n\t\"Ще стигнем толкова далеч, колкото искат хората. Но без използване на сила. Винаги сме били мирно движение. А и съм сигурен, че Испания няма да може да пренебрегне волята на толкова много хора\", каза той.\r\n\t \r\n\tРеалността може да се окаже не толкова проста\r\n\t \r\n\tБританският вестник \"Индипендънт\" отбелязва по повод снощното телевизионно обръщение на Карлес Пучдемон, че макар да е подчертал вече многократното изразеното от каталунското правителство искане за диалог за уреждане на противопоставянето с Испания, той е гледал да не използва думата \"независимост\".\r\n\t \r\n\t\"Ню Йорк таймс\" очаква, че все пак Пучдемон ще постави резултатите от референдума на гласуване в регионалния парламент на Каталуния, където сепаратистите имат крехко мнозинство, което прави приемането на тези резултати много вероятно, но не и сигурно.\r\n\t \r\n\tВ. \"Вашингтон пост\" отбелязва, че с всеки изминал ден националните власти и силите, подкрепящи независимостта на Каталуния, неумолимо се движат към драматична конфронтация.\r\n\t \r\n\tКак би изглеждала независима Каталуния, гласи заглавие на материал на британския вестник \"Телеграф\". Там се отбелязва, че възможното й излизане от състава на Испания ще се характеризира с дългова криза, затворени граници и отлив на имигранти от нейната територия.\r\n\t \r\n\tПод заглавие \"Може ли Каталуния да обяви независимост\" в. \"Гардиън\" коментира, че след референдума в неделя каталунският премиер нееднократно е декларирал решимостта си за независимост. Реалността обаче може да се окаже не толкова проста, допълва изданието.", "date": "2017.10.05", "title": "Мадрид опитва да попречи на Каталуния да обяви независимост"}
{"url": "http://www.mediapool.bg/stranite-ot-es-sa-prizovani-da-razredyat-prepalnenite-zatvori-news270123.html", "text": "Европейският парламент призова държавите членки да предприемат мерки за намаляването на пренаселеността на затворите си. В резолюцията на ЕП се казва, че европейските страни трябва да търсят алтернативи на лишаването от свобода, когато това е възможно.\r\n\tПо данни от 2014 г. в затворите в ЕС се намират над половин милион души, като всеки пети все още не е чул присъдата си. По последни данни за Европа затворите в 15 държави са препълнени. България е сред проблемните страни.\r\n\tВ резолюцията се препоръчва осъдените или обвиняемите, които не представляват сериозна заплаха за обществото, да изтърпява алтернативни наказания - домашен арест, общественополезен труд и електронно маркиране.\r\n\tПарламентът призовава държавите да предоставят достатъчно ресурси за ремонта и модернизацията на затворите, да приспособят правилата за задържане към съответните затворници и риска, който представляват те, Заедно с това се препоръчва задържаните да имат балансирани програми с дейности и време извън килиите.\r\n\tПренаселеността на затворите води до опасност от радикализация и засилване на престъпните тенденции, се припомня в резолюцията, която бе приета с 474 гласа \"за\" срещу 109 \"против\" и 34 \"въздържал се\".\n\n\r\n\tДокладчикът на ЕП Жоел Бержерон коментира, че в повечето държави от ЕС гражданското общество е обърнало гръб на затворите.\r\n\t\"Време е да приемем по-човешки изглед към живота в затвора, да забраним затворите, които са прекалено големи, да подсилим алтернативите на лишаването от свобода и да адаптираме институциите към профила на затворниците. Тъй като това е национална компетенция, институциите на ЕС трябва да напътстват държавите в намирането на начини на управление на затворите и затворниците, които да е съответстват по-добре на правата на човека.\", каза той.", "date": "2017.10.05", "title": "Страните от ЕС са призовани да разредят препълнените затвори"}
{"url": "http://www.mediapool.bg/goranov-firmite-darzhat-miliardi-kesh-s-koito-si-kupuvat-vliyanie-news270124.html", "text": "Финансовото министерство отново предлага на депутатите да ограничат кешовите плащания от сегашните 10 000 лв. на 5000 лв. като мярка за борба със сивата икономика. Това заяви по време на изслушване пред парламентарната комисия против контрабандата министърът на финансите Владислав Горанов.\r\n\tС това на практика ведомството му за трети път ще опита да свали тавана на кешовите плащания на 5000 лв. Първият път беше по време на втория кабинет на ГЕРБ, а вторият - в самото начало на третия мандат на Бойко Борисов, когато обаче мярката отново не събра парламентарна подкрепа и таванът остана 10 000 лв., макар че МФ бе предложило график, по който той да падне на 1000 лв. до няколко години.\r\n\tГоранов се аргументира с данни от проверка на финансовото министерство от лятото, която показала огромен проблема с кеша, държан в касите на фирмите.\r\n\tПо данни от отчетите на фирмите пред Националния статистически институт (НСИ) към 31 декември 2016 г. в техните каси би трябвало да има налични 13.5 млрд. лв. В същото време балансът на управление \"Емисионно“, тоест всички пари кеш в държавата, са били малко над 14 млрд. лв. към тази дата. \"Това какво означава? Че гражданите и банките не са имали кеш у себе си по Нова година, ли?“, запита Горанов.\r\n\tСлед разкритието Националната агенция за приходите започна мащабна акция за кеша в касите на фирмите. По първоначални данни близо 1300 дружества държат по документи в касите си над 1 милион лева.\n\n\r\n\t\"Имаме солидни резерви в борбата със сивата икономика. Огромният кешов оборот в държавата създава всички тези проблеми. Къде са тези 13.5 млрд. лв.? Те са за плащания на заплати под масата, за купуване на стоки без документи, от което се пести ДДС. Но с тези пари се купува и влияние. Те не трябва да са там“, каза Горанов.\r\n\tТова според него е поредният аргумент, с който МФ ще настоява за ограничаване на кешовите разплащания до 5000 лв. по време на второто четене на данъчните закони в парламента, което предстои.\r\n\tПо думите на Горанов положението преди години е било още по-лошо, като ситуацията бавно е започнала да се подобрява след края на 2014 г.\r\n\tПрез 2009 г. пред НСИ са декларирани 10 млрд. лв. в касите на фирмите, като официално парите в обращение са били към 9 млрд. лв.\r\n\t\"Когато парите в касите на фирмите са повече от тези в обращение, нещо не е наред. Вече започнахме проверки дали това не са скрити методи за разпределение на печалбата“, посочи Горанов.\r\n\tПо време на обсъждането не стана ясно дали този път ГЕРБ ще успее да събере парламентарна подкрепа за ограничаване на кешовите разплащания до 5000 лв.\r\n\tГоранов изнесе данни за подобрената събираемост на данъците и осигуровките. По думите му към края на септември ръстът на постъпленията от ДДС е с 513 млн. лв. (8%) в сравнение със същия период на 2016 г., от данъка върху личните доходи – 165 млн. лв., от данъка върху печалбата – 112 млн. лв., а увеличението при осигуровките е с 14%.", "date": "2017.10.05", "title": "Горанов: Фирмите държат милиарди кеш, с които си купуват влияние"}
{"url": "http://www.mediapool.bg/dve-bolnitsi-v-edna---dokazano-sasipvashta-kombinatsiya-news270078.html", "text": "Здравният министър Николай Петров обяви, че причините за финансовия колапс на областната болница във Враца са лошо управление и порочни практики, които са облагодетелствали частно лечебно заведение, докато държавно-общинското е било съсипвано по добре позната схема. Преди дни целият персонал на закъсалата врачанска болница съобщи, че ще подаде колективна оставка заради лошото й финансово състояние и неизплатени заплати, ако държавата не се ангажира да я спасява.\r\n\t“На една много малка територия са концентрирани 3 болници – едната е областната многопрофилна болница, на входа й има частна многопрофилна болница, която обаче е в отделна сграда и зад входа - още една, която е под наем в сграда на многопрофилната болница и която е с договор за наем срещу ремонтни дейности. Тоест областната болница не е получила една стотинка от това, че е отдала сградата“, обясни Петров пред депутатите от парламентарната здравна комисия.\r\n\tПо закон дублиращи медицински дейности на една територия не се позволяват и МЗ ще проверява как това е допуснато от местните власти и здравни контролни органи.\r\n\t“На всички ви е ясно, че когато има постъпващи пациенти, има филтриране - по-интересните са насочвани на едно място, а по-тежките и неосигурените – на друго място“, каза Петров, визирайки, че областната болница е поемала тежките случаи.\r\n\tОсвен това са били сключвани и неизгодни договори.\n\n\r\n\t“При цена на 16-срезов скенер от 300 000 лева, има закупен скенер за почти един милион лева. У мен буди недоумение как се разходват средствата там. Договорите, които са подписвани, и това всъщност е мъртвата хватка на тази ситуация, са подписвани на принципа на копи-пейст, така че да не защитават по никакъв начин интересите на областната болница. Те са с наказателни лихви над 10%“, разказа Петров.\r\n\tТой обясни, че обявените дългове на болницата от 14 млн. лева всъщност са само главница, без лихви и такси на частни съдебни изпълнители, които също са дължими. Според Петров, като се калкулират и те, дълговете на болницата ще достигнат 20 млн. лева.\r\n\t“Нещо повече – дори когато са давани средства за капиталови разходи, в директно нарушение на закона, средствата са изразходвани за заплати и плащания на фирми“, заяви Петров.\r\n\tТой съобщи, че в момента здравното министерство подготвя сигнал до прокуратурата. Петров заяви, че само за 2 години при един от директорите на болницата дълговете нарастват от 3 млн. лева на 13 млн. лева, което е недопустимо.\r\n\tВ момента Министерството на здравеопазването води срещи с кметовете на Враца и Ловеч, за да търси тяхната подкрепа за евентуално теглене на кредити за спасяването на болниците.\r\n\tПетров съобщи, че за болниците във Враца, Ловеч и още няколко закъсали лечебни заведения се търси възможност за теглене на нисколихвени кредити.\r\n\t“Водят се разговори с министъра на финансите и се търси решение да може тези кредити да ги теглят от централизирано държавно място с облекчен режим“, каза Петров. Евентуално това можела да бъде Банката за развитие.\r\n\tПетров коментира, че очаква подкрепа и от местната власт за обезпечения за кредитите, но до момента общинските власти се изявявали главно в медиите, без да съдействат.", "date": "2017.10.05", "title": "Две болници в една - доказано съсипваща комбинация"}
{"url": "http://www.mediapool.bg/v-zapadna-i-tsentralna-evropa-e-zasecheno-povishavane-na-radioaktivnostta-vav-vazduha-news270126.html", "text": "В Западна и Централна Европа е засечено повишаване на радиоактивността във въздуха\r\n\tФедералната служба за радиационна защита на Германия заяви в четвъртък, че е засечено увеличаване на радиоактивността във въздуха в Западна и Централна Европа, но няма опасност за човешкото здраве, предаде Асошиейтед прес.\r\n\tСлужбата каза, че от 29 септември в Германия, Италия, Австрия, Швейцария и Франция са отчетени завишени нива на изотопа рутений-106.\r\n\tТя заяви, че източникът на рутений-106 не е известен, но изчисленията показват, че той може да е пуснат в Източна Европа.", "date": "2017.10.05", "title": "В Западна и Централна Европа е засечено повишаване на радиоактивността във въздуха"}
