{"url": "http://www.mediapool.bg/avstriyskiyat-kantsler-priemaneto-na-turtsiya-v-es-bi-bilo-greshka-news277182.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Убеден съм, че има държави, които трябва да приемем в Европейския съюз, когато изпълнят условията. Това са държавите от Западните Балкани. Прием на Турция в ЕС обаче би било грешка.\" Това заявява австрийският канцлер Себастиан Курц в интервю за германската телевизия \"Ер Те Ел\".\r\n\t31-годишният Курц стана най-младият премиер в Европа прди повече от три месеца.\r\n\t“Голяма тема в тази страна (Турция – бел. ред.) е въпросът за правовата държава, подходът към демокрацията, човешките права и отношението към журналисти\", обосновава се Курц.\r\n\tТой подлага на остра критика арестите на инакомислещи и масовите уволнения в публичния сектор на хора, които си позволяват да изразяват лично мнение, което не е в унисон с политическата линия на властимащите.\r\n\tКурц взима отношение и по разразилия се през последните дни в Германия дебат принадлежи ли ислямът към християнски държави.\n\n\r\n\t\"Свободата на изповядване на религии е нещо добро и важно. Това обаче не означава погрешно разбрана толерантност\", коментира Курц.\r\n\tМюсюлманите в Австрия, Германия и в други държави членки на ЕС имат пълното право да изповядват религията си. Няма място обаче за политически ислямизъм, нито за каквато и да била тенденция към радикализиране, смята австрийският канцлер.\r\n\tКурц, чиято страна поема европредседателството на 1 юли от България, посочва и приоритетните теми за Виена. Това са сигурност и битката срещу нелегална миграция. Вече е съгласувал с председателя на Европейския съвет Доналд Туск, че “през това полугодие възнамеряваме да направим решителна стъпка по въпроса за защита на външните граници\".\r\n\tКурц призовава също ролята и влиянието в рамките на ЕС да не се свеждат единствено до големите държави. \"Европейският съюз далеч не е само Меркел и Макрон. Европейският съюз се състои от 28 държави\", казва Курц.\r\n\tТой изпитвал дълбоко уважение към следваната от канцлера Ангела Меркел линия. Политиката на френския президент Макрон обаче била толкова релевантна, колкото оспорваната линия на унгарския премиер Виктор Орбан.\r\n\tКурц припамня, че след Швеция Австрия е приела най-много бежанци. Ето защо никой не можел да отправи упрек към страната му, но допълва, че \"тъй като приехме толкова много бежанци, с право можем да кажем кое действа и кое не\".\r\n\tСпоред Курц в Централна Европа не може да се допуска неограничен поток от бежанци. До нищо не водела и постоянната дискусия за въвеждане квоти за прем.", "date": "2018.03.24", "title": "Австрийският канцлер: Приемането на Турция в ЕС би било грешка"}
{"url": "http://www.mediapool.bg/finansovata-ustoichivost-na-pensionnata-sistema-e-pod-izpitanie-news277173.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовата устойчивост на държавната пенсионна система е поставена под изпитание в дългосрочен план. Факторите за това са все по-силното въздействие на увеличената средна продължителност на живота, застаряване на населението и намаляване на броя на заетите лица. Това казва финансовият министър Владислав Горанов по време на парламентарния контрол в петък в отговор на въпрос на Георги Гьоков депутат от БСП.\r\n\t \r\n\tПо думите му общият паричен ресурс по сметката на Държавния фонд за гарантиране на устойчивостта на държавната пенсионна система е 2.789 млрд. лв., от които 2.785 млрд. лв. са оформени в годишни депозити.\r\n\t \r\n\t\"Въпросът дали Фондът подпомага и гарантира устойчивостта на държавната пенсионна система в това си състояние трябва да се разгледа комплексно, тъй като еднозначен отговор няма. Той е свързан най-вече с политиката и бъдещите мерки по овладяване влошаването на баланса на държавното обществено осигуряване\", казва финансовият министър.\r\n\tРазчетената от НОИ дългосрочна бюджетна прогноза за развитието на пенсионната система в периода 2017 - 2060 г. показва, че тя ще остане на дефицит в целия период. При всички варианти и допускания за избор на осигуряване на лицата между първи и втори стълб, представени в Конвергентната програма на България 2017 – 2020 г.\n\n\r\n\t \r\n\tПрез първите няколко години на прогнозния период дефицитът по бюджета на Данък обществено осигуряване (ДОО) се подобрява, достигайки най-ниските си нива от около 3.9 % от БВП в периода около 2025 г. В периода 2017 - 2035 г. дефицитът се задържа на нива под 5 % от БВП, което в основната си част се дължи на пакета от мерки от 2016 г., оказващи стабилизиращо влияние на системата на държавно обществено осигуряване, коментира Горанов.\r\n\t \r\n\tПо думите му при запазване на сегашните допускания за демографските, икономическите и пенсионно-осигурителните показатели се очаква сериозно влошаване на баланса на ДОО след 2040 г., като в периода 2055-2060 г. прогнозите са да достигне най-високата стойност около 6.8 % от БВП, а разходите за пенсии в този период да достигнат 11.7–11.8 % от БВП.\r\n\t \r\n\tПредвид актюерската прогноза може да се каже, че не е ефективно и целесъобразно заделянето на бюджетен ресурс в значителни размери в полза на Сребърния фонд и ползването му в периода след 2040 г., когато се очаква по-висок дефицит по бюджета на ДОО, смята финансовият министър.\r\n\tСпоред него това означава неефективно блокиране на бюджетни средства и в същото време вероятна необходимост от ползване на заемен ресурс за финансиране на дълговите плащания и покриване на необходимостта от финансиране на бюджета.\r\n\t \r\n\t\"Натрупаният ресурс се явява като буфер и тук е най-големият смисъл и полза от Фонда - може да подкрепи бюджета на ДОО с около 3-4 месечни плащания за пенсии, в случай на непредвидена или кризисна ситуация в държавата\", отбелязва още Горанов.\r\n\t \r\n\tТой обръща внимание и на философията на възникването на подобни фондове в исторически план и констатира, че създаването на Фонда през 2006 г. е преследвал съвсем различни цели.\r\n\t \r\n\t\"За да не създавам повод за допълнително противопоставяне, няма да ги цитирам, но пък ако искате, мога и да ги цитирам защо беше създаден Фондът тогава. Той беше създаден, за да блокира политическия натиск за харчене на излишъка, вкарвайки го в този Фонд. Това беше 2006 година\", казва Горанов.\r\n\t \r\n\tСпоред него подобни фондове се създават в някои държави, примерно като Белгия, в момент, в който се планира някакво значително преструктуриране на държавни активи. Смисъл от подобен фонд би имало, ако беше създаден в началото на прехода, веднага в 90-те години, за да може целият обем от ресурса, свързан с приватизацията, да постъпи в него и да може да се получи един критично голям ресурс, който да има смисъл да бъде управляван, е мнението на финансовият министър.\r\n\tПо думите му този фонд има смисъл да съществува и тогава, когато системата на държавното обществено осигуряване не е на дефицит.\r\n\t\"Още от самото създаване на фонда, целейки намаляване на разходите за труд, ние намалявахме осигурителните вноски последователно през годините и гарантирахме, че фондът на държавното обществено осигуряване ще бъде на дефицит\", казва Горанов. \r\n\t \r\n\tСпоред него поддържането на дефицит в държавното обществено осигуряване и финансирането му със заемен ресурс, защото дефицитът се финансира със заеми или средства от приватизация, и същевременно държането настрани на едни блокирани целеви средства, е до някъде неоправдано, от гледна точка на общата логика на управление на държавния ресурс.\r\n\t \r\n\t\"Не искам да казвам, че фондът е безсмислен, но той може да гарантира в дългосрочен план изплащането на пенсиите или подпомагането на финансирането на дефицита в държавното обществено осигуряване, в относително лимитиран аспект\", казва Горанов.", "date": "2018.03.24", "title": "Финансовата устойчивост на пенсионната система е под изпитание"}
{"url": "http://www.mediapool.bg/sofiyskata-mitropoliya-potvardi-za-dogovorki-s-kupuvacha-na-chez-news277166.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед три дни на мълчание Софийската митрополия потвърди, че е имала предварителен договор за отдаването под наем на две сгради на площад \"Света Неделя\" с \"Инерком\" - купувачът на българския бизнес на ЧЕЗ. Това става ясно от разпространено съобщение на .\r\n\tПредварителният договор и споразумението са подписани на 22 декември 2016 г. Това е станало след решение на Епархийския съвет на Софийската света митрополия, представлявана от патриарх Неофит, който е и Софийски митрополит. Той е упълномощил Браницкия епископ Григорий да подпише договора, е посочено в съобщението.\r\n\tПредварителният договор и споразумението за наем на помещения в две от сградите на епархията с \"Инерком\" е изготвен и предложен на Епархийския съвет за обсъждане и приемане от адвокат Мария Тодорова Тодорова от Софийската адвокатска колегия, се казва в съобщението на Софийската митрополия.\r\n\tВ него е посочено още, че Епархийският съвет на Софийската света митрополия не е вземал решение за сключването на окончателен договор с \"Инерком\" ЕООД.\r\n\tСлед консултации със специалисти са предприети действия за уреждане на деловите отношения с \"Инерком\" в интерес на Софийската света митрополия. Не се съобщава какви са тези действия.\n\n\r\n\tВ официалното съобщение не се коментират условията по предварителния договор за наем.\r\n\tПърви за съществуването на предварителния договор между Софийската митрополия и \"Инерком\" съобщи . По-късно документът беше предоставен на журналисти и от депутати от БСП. Те коментираха по думите им \"случайното съвпадение\" на сключването на договора за църковните имоти с гаранцията на плащането на депозита от 5 млн. лв. от \"Инерком\" на ЧЕЗ за участие в процедурата по покупката на българските активи на компанията. Двата акта се случват по едно и също време – в края на 2016 г. през няколко дни.\r\n\tПредварителният договор между \"Инерком\" и Софийската света митрополия за наем на 2744 кв.м от две сгради на площад \"Света неделя\" е подписан на 22 декември 2016 г. със срок на действие от 10 години. Той е от две страници и половина. Под тях стои подписът на Славчо Върбаков – съпруг на Гинка Върбакова.\r\n\tПредишният наемател на сградите е била СИБанк. В банката са и сметките на Софийската митрополия, по които е платен депозитът от 150 000 лв. без ДДС, за което не е издадена фактура според текста на споразумението.\r\n\tНаемателят е щял да плаща за помещенията по 15 000 лв. на месец, което е малко над 5 лв. на квадратен метър с ДДС. Отделно \"Инерком\" се е ангажирал с ремонта на сградата, което е причината цената да е толкова ниска.\r\n\tОстават въпросите към Българската православна църква дали Софийската митрополия е отдала двете сгради в центъра на столицата под наем, ако да на кого и срещу каква цена. Ако сградите не са отдадени какво смята да прави с тях.\r\n\tТози въпрос не е бил обсъждан от Светия синод, тъй като той не е страна на по договора, а всяка митрополия има право сама да взима решения относно църковните си дела. Това разясни в сряда пред Mediapool протойерей Николай Георгиев.Той допусна, че е възможно случаят да бъде разгледан на събирането на митрополитите на 28 и 29 март. Това обаче ще стане само, ако бъдат внесени документи по случая, уточни протойерей Николай Георгиев.\r\n\tКъм момента няма официална позиция по тази сделка от страна на \"Инерком\", както и на Българската православна църква. Патриарх Неофит, който е и митрополит Софийски, също не е коментирал официално сделката.", "date": "2018.03.24", "title": "Софийската митрополия потвърди за договорки с купувача на ЧЕЗ"}
{"url": "http://www.mediapool.bg/zakonovi-nedomisliya-predizvikaha-haos-s-targovskiya-registar-news277155.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС последните изменения на Закона за счетоводството отпадна задължението за предприятията, които не са извършвали дейност през отчетния период, да публикуват своите годишни финансови отчети. Неосъществяването на дейност се обявява с декларация, която се подава за публикуване в Търговския регистър (ТР) в срок до 31 март на следващата година. Такси за публикуване на декларацията не се дължат.\r\n\tИзменението на Закона за счетоводството се съдържа в параграф 17 от преходните и заключителни разпоредби на Закона за изменение и допълнение на Данъчно-процесуалния кодекс, приет в края на 2017 г. В мотивите към законопроекта е посочено, че 188 751 предприятия са неактивни през 2016 г. по данни на НСИ. С изменението на закона ще се намали административната тежест за собствениците, като отпадне задължението за публикуване на финансовите им отчети и заплащането на държавна такса за това.\r\n\tБезплатна декларация, вместо платено публикуване на финансов отчет – звучи чудесно, но само ако има синхрон между Закона за счетоводството, Закона за Търговския регистър и регистъра на юридическите лица с нестопанска цел, и Закона за регистър Булстат.\r\n\tЗадължението за подаване на декларация, когато не е извършвана дейност през финансовата година, се отнася до всички предприятия независимо от тяхната правна форма (с изключение на бюджетните предприятия и едноличните търговци, чиито отчети не подлежат на независим финансов одит).\r\n\tПо смисъла на Закона за счетоводството, това са не само търговците, но и юридическите лица, които не са търговци. Например, тези с нестопанска цел, както и дружества, които нямат качеството на юридическо лице и подлежат единствено на регистрация по Закона за регистър Булстат. Такива са консорциумите, дружествата по Закона за задълженията и договорите, осигурителните каси и др.\r\n\tЮридическите лица с нестопанска цел, осъществяващи дейност в частна полза, и дружествата, които нямат качество на юридическо лице, имат облекчен ред за публикуване на годишните си финансови отчети. То се извършва чрез икономическо издание или интернет, според чл. 38, ал. 1, т. 3 от Закона за счетоводството. При публикуването на декларацията за неактивност този режим е неприложим – публикуването задължително трябва да се извърши в Търговския регистър.\r\n\tВ същото време Законът за Търговския регистър и регистъра за юридическите лица с нестопанска цел, както и Наредбата за водене, съхраняване и достъп до Търговския регистър, не позволяват обявяване на актове, отнасящи се до лица, които не са вписани (нямат открита партида) в Търговския регистър. Например в Търговския регистър не могат да бъдат вписвани предприятията, които подлежат на регистрация само по Закона за регистър Булстат.\r\n\tЮридическите лица с нестопанска цел, биха могли да поискат публикуване на декларацията си за неосъществяване на дейност през предходната година, ако преди това са успели да направят пререгистрация в Агенция по вписванията, въпреки че срокът за това е до 31 декември 2020 г.\r\n\tОткрит остава въпросът доколко Агенция по вписванията има техническа възможност да извърши приемане на документи за пререгистрация от лицата без дейност в краткия срок от 1 януари до 31 март на настоящата година.\r\n\tСпазвайки разпоредбите на закона, служителите в Агенцията по вписванията с право отказват да приемат декларации на субекти, неподлежащи на регистрация в Търговския регистър. И докато предприятията се лутат в параграф 22 – Законът за счетоводството ги задължава да публикуват декларация в Агенция по вписванията, а Законът за Търговския регистър не позволява приемането ѝ, крайният срок наближава – 31 март 2018 г.\r\n\tПри неподаване на декларацията са предвидени административно наказателни разпоредби, съгласно чл. 77 от Закона за счетоводството. Длъжностните лица подлежат на глоба от 200 до 1000 лева, а предприятията – на имуществена санкция от 300 до 2000 лева.\r\n\tВ значително по-благоприятна позиция са поставени търговците. Те са вписани в Търговския регистър и след няколкочасово редене на опашки, управителите им или упълномощени от тях адвокати безпроблемно могат да подадат въпросната декларация.\r\n\tСъществува и друг облекчен ред – подписване на документите с електронен подпис и подаването им по електронен път. Но едва ли може да се очаква, че предприятия, които не са осъществявали дейност през 2017 г., към настоящия момент разполагат с валиден електронен подпис. Най-често квалифицираният електронен подпис се издава със срок на валидност една година. Цената варира между 48 и 60 лв, а с карта и четец достига до 100 лева. Електронен подпис на управител не може да бъде използван за подаване на декларацията, ако е издаден в негово лично качество. Необходим е професионален подпис, в качеството на представляващ предприятието. Очевидно е финансово неизгодно за неработещо търговско дружество да поддържа електронен подпис, с единствената цел веднъж годишно да подаде декларация, че не е извършвало дейност през предходната година.\r\n\tПри всички случаи, ежегодната цена за поддържане на електронен подпис единствено за подаване на декларацията по чл. 38, ал. 9, т. 2 е по-висока от услугата за публикуване на \"нулев\" годишен финансов отчет и заявяването му от съставителя по електронен път срещу такса за публикуване от 20 лева.\r\n\tНо Законът за счетоводство не предвижда хипотеза за избор. Нещо повече, декларацията за неактивност не е годишен финансов отчет и нейното публикуване не може да бъде заявено от съставител на финансов отчет, а само от представляващия или упълномощен от него адвокат, съгласно Закона за адвокатурата.\r\n\tНапрежението през последните месеци, създадено от посочената законодателна мярка, целяща намаляване на административната тежест, можеше в голяма степен да бъде избегнато, ако редът за публикуване на декларацията беше идентичен с реда за публикуване на годишните финансови отчети.\r\n\tАсоциацията на организациите на българските работодатели (АОБР) алармира за създалите се проблеми с писмо от 6 март 2018 г. до министрите на финансите и на правосъдието.\r\n\tВ отговор на писмото, Дирекция \"Данъчна политика\" към Министерство на финансите уточнява, че приема изложените от работодателите мотиви, които ще бъдат взети предвид при подготовка на следващ законопроект за изменение на Закона за счетоводството.\r\n\tТова обаче със сигурност няма да се случи до крайния срок за подаване на декларацията – 31 март 2018 година. Това означава, че описаният по-горе Параграф 22 се запазва, а неподалите декларации във всеки момент могат да очакват съответните глоби за \"провинение\" не по тяхна вина. В задачата се пита в какви срокове институциите ще премахнат причините за създалия се хаос.", "date": "2018.03.24", "title": "Законови недомислия предизвикаха хаос с Търговския регистър"}
{"url": "http://www.mediapool.bg/vremeto-na-kasniya-sots-se-vrashta-s-vse-po-strashna-sila-news277170.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС всеки изминал ден се завръща с все по-страшна сила същото, все същото чувство на безсилие да попречиш на глупостите и безпросветността, на грешките и безотговорността, на некомпетентността и безумията, на стихийната сила на необмислените решения и самовлюбеността на авторитарността.\r\n\tТочно така беше по времето на късния соц.\r\n\tПазя си докладните и възраженията срещу недомислията в сферата, в която разбирах и според знанията, които притежавах. Стена, твърда като бетон и ледена като айсберг.\r\n\tБез да съм бил дисидент - просто бях в необходимата степен трезво мислещ и в достатъчната степен сравнително можещ. Нищо. Нулев резултат. Нула, кръгла нула.\r\n\tРазтревожено съзерцание на рушенето и пълната безотговорност спрямо това, което работи - че трябва хубавото в него да се запази, а недостатъчно ефективното - да се оптимизира.\r\n\tНепрекъснато работа на коляно, от днес за вчера, с щурм, по заповед - като разговаряш с мен ще мълчиш, една суматоха, едно най-обикновено дялкане по кората на 1-2 дървета, вместо поглед, който да обхване гората.\r\n\tИ отново, и пак - с всеки изминал ден се завръща същото - с все по-страшна сила. А и безсилието е същото - да спреш онова, което ще има непоправими последици за любимите дела.\r\n\tНякога роднините и приятелите ми казваха - разбери, така е било и ще бъде у нас, твърде млад си още да промениш нещо.\r\n\tСега все по-често аз самият си казвам - явно така е било и ще бъде у нас, твърде възрастен съм вече да променя нещо...", "date": "2018.03.24", "title": "Времето на късния соц се връща с все по-страшна сила"}
{"url": "http://www.mediapool.bg/zapadni-medii-saobshtavat-che-bulgaria-goni-ruski-diplomati-mvnr-otricha-news277167.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е сред страните, които ще изгонят руски дипломати в знак на солидарност с Великобритания, която предприе мерки заради скандала с отравянето на бившия руски шпионин Сергей Скрипал и дъщеря му Юлия. Това се твърди в информации на британските вестници \"Таймс\" и \"Гардиън\"  и американската телевизия \"Си Ен Ен\", които се позовават на неназовани чужди дипламати.\r\n\t\"България не е взимала решение за отзоваване на руски дипломати\", заявиха от пресцентъра на Министерството на външните работи пред Mediapool.\r\n\tБългария на този етап няма намерение да се присъедини към другите членки на ЕС, които изгониха руски дипломати заради отравянето на Скрипал, стана ясно от думите на зам.-председателя на ГЕРБ Цветан Цветанов преди партиен форум в Поморие.\r\n\t\"Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към такива действия\", заяви Цветанов, цитиран от бТВ.\r\n\t\"До 20 европейски страни се подготвят да изгонят руски дипломати, свързани с шпионската мрежа на Москва\", пише \"Таймс\". Той съобщава, че \"в съгласуваната кампанията ще вземат участие Франция, Германия, Полша, Ирландия, Нидерландия, Естония, Латвия, Литва, България, Чехия, Дания и още до 9 други държави\".\r\n\tСтарши чуждестранен дипломат казва пред \"Си Ен Ен\", че Германия, Франция, Дания, Латвия, Литва, Естония, Чехия, Холандия, България, Ирландия и няколко други страни \"вероятно\" ще изгонят руснаци в понеделник.\r\n\tНа срещата на върха в четвъртък лидерите на ЕС взеха решение посланикът на ЕС в Москва Маркус Едерер да бъде отзован за консултации, а след това да започне и координираното изгонване на дипломати, пишат чуждите медии.\r\n\tЛидерите на ЕС излязоха с обща позиция за отравянето на бившия руски агент Сергей Скрипал и дъщеря му Юлия в Солсбъри на 4 март. Те подкрпиха британската позиция и в общото им изявление се казва, че е \"много вероятно Русия да седи зад атаката със забранено вещество срещу бившия руски агент Сергей Скрипал\".\r\n\tСлед срещата на върха българският премиер  коментира, че \"всички вярваме на позицията на Великобритания“, но във \"висока степен на вероятност\" има думата \"вероятност\".\r\n\t\"Когато има вероятност, значи има и друга вероятност. Припомних времето, когато Саддам Хюсеин беше обвинен за химическото оръжие, впоследствие Тони Блеър се извини. Последствията в тази страна и до ден-днешен са чудовищни. Това е общото решение и ние го подкрепяме\", каза Борисов.\n\n\r\n\tТой прогнозира, че ще има масово отзоваване на дипломати, когато ЕС отзве своя посланик в Москва. Заяви обаче, че докато съществува \"висока степен на вероятност\", но няма твърди доказателства, не можем да обсъждаме отзоваване на български дипломати от Русия.\r\n\tБорисов коментира още, че по този въпрос му предстоят разговори с коалиционните партньори от \"Обединени патриоти\".\r\n\tКазах, че сме в коалиция, надали ще постигнем споразумение с коалиционните партньори, а и вие знаете, че след посещението на руския патриарх в България, настроенията у нас никак не са в тази посока. Като се прибера, ще разговарям с колегите, заяви българският премиер след визитата си в Брюксел.\r\n\tМиналата седмица Великобритания изгони 23-ма руски дипломати от Лондон заради атаката срещу Скрипал и дъщеря му, извършена на 4 март с химическо отровно вещество. В отговор Русия изгони 23-британски дипломати, затвори консулството на Великобритания в Санкт Петербург и Британският съвет. Москва категорично отрича да има нещо общо със случая Скрипал.", "date": "2018.03.24", "title": "Западни медии съобщават, че България гони руски дипломати, МВнР отрича"}
{"url": "http://www.mediapool.bg/v-bulgaria-nishto-ne-se-proizvezhda-news277140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.03.24", "title": "В България нищо не се произвежда"}
{"url": "http://www.mediapool.bg/kiril-sakskoburggotski-borisov-se-spravya-dobre-sas-situatsiyata-v-bulgaria-news277176.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчевидно премиерът е умен човек, който се справя добре със ситуацията в България, а страната стои много добре на международата сцена, като постигна и икономически растеж.Това каза Кирил Сакскобургготски, син на бившия премиер и български цар Симеон Сакскобургготски в коментар за Бойко Борисов пред Нова телевизия.\r\n\t\"Баща ми Симеон Сакскобургготски не е политическо животно, той е твърде дипломатичен. Не е популист и затова не беше преизбран. Но и Нелсън Мандела не беше\", коментира още Кирил Сакскобургготски.\r\n\tТой каза, че е бил горд с баща си в нощта на изборите, когато НДСВ спечели вота, както и при влизането на България в ЕС и НАТО.\r\n\t\"За мен е чест, разбира се, да ме свързват с баща ми. Освен това си приличаме много. Даже таксиметровите шофьори биха ме разпознали. Аз искам да бъда приеман като някой, който е наследил неговото чувство за дълг и трудолюбие. С тези неща съм израснал от малък – да имам собствена професия, мое семейство, да се справям сам с отговорностите\", каза Кирил Сакскобургготски.\r\n\tТой съобщи, че е израснал в Испания, има германска фамилия, живее във Великобритания, но е българин. \"Винаги казвам, че съм от България, но рядко споменавам, че съм от царското семейство\", заяви княз Кирил Преславски.\n\n\r\n\tТой посочи, че от 30 години работи в един и същ инвестиционен фонд. Занимава се основно с испаноговорящия пазар.\r\n\tПо думите му след известна пауза, отново се забелязва интерес за инвестиции в България. \"Като посланик на България винаги ги насърчавам\", каза Кирил Сакскобургготски на въпрос дали би препоръчал страната ни на инвеститорите.\r\n\tТой разказа и какви са били детските му мечти. \"Когато бях дете исках да съм шофьор на камион. Виждаше ми се най-вълнуващото нещо на света. По-късно исках да бъда учен в теоретичната физика, но мечтата ми винаги е била да съм независим, да имам своята работа и нормален живот\", каза Кирил Сакскобургготски.\r\n\tПървите пари, които е изкарал, били от бране на домати под палещото слънце на полето в Испания. \"В 7:30 трябваше да сме там, работехме при 40  градуса жега, наведен цял ден над земята\", разказа княз Кирил. С брат му за ден изкарвали равнотойноста на 3 лева. \"Смятам, че е страхотен урок\"“, каза той. \r\n\t\"Моите дъщери работеха като продавачки в магазин, за да разберат какво е да работиш нископлатена работа и сега са още по-мотивирани да работят и учат по-усилено\", допълни Кирил Сакскобургготски.\r\n\tТой разкри и подробности за жената, с която е в момента. \"Тя е англичанка, която е живяла 15 години в Чехия. Много съм щастлив\", каза княз Кирил Преславски.", "date": "2018.03.24", "title": "Кирил Сакскобургготски: Борисов се справя добре със ситуацията в България"}
{"url": "http://www.mediapool.bg/postradalite-balgari-pri-avtobusna-katastrofa-v-egipet-se-zavarnaha-news277177.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт Египет се върнаха част от българските туристи, които пострадаха при автобусна катастрофав понеделник. Тогава туристически автобус с около 40 сънародници се преобърна недалеч от курортния град Марса Алам. Ранени бяха 20 туристи, а петима в по-тежко състояние бяха настанени в местна болница.\r\n\t„Беше наистина много притеснена. Шофьорът е карал с нормална скорост, като другите автобуси. Той е бил последен автобус, с еднаква скорост, просто е имало пясък на едното шосе, което е причинило инцидента и поднасяне на автобуса. Тя е пострадала, единствено натъртвания има и рани по колената\", разказа Боряна Илчева, дъщеря на една от пострадалите, пред БНР.\r\n\t\"Има гипсирани, има с вързани глави, ще ги видите. В понеделник като отида на лекар ще знам как съм. Сега не мога да ви кажа\", каза майка й след като стъпи на българска земя.\r\n\tДруги туристи от обърналия се автобус смятат, че високата скорост е бил причина за инцидента.\r\n\tНай-тежко пострадалите ще пристигнат със самолетен полет тази нощ.", "date": "2018.03.24", "title": "Пострадалите българи при автобусна катастрофа в Египет се завърнаха"}
{"url": "http://www.mediapool.bg/mvr-chisti-petantseto-ot-reputatsiyata-na-bulgaria-za-shengen-news277175.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед разпореждане на премиера Бойко Борисов от летище \"София\" са отстранени 13 служители, които са отговорни за пропускането на 42-ма пътници без да бъдат проверени, кацнали с полет от Париж на 20 март. Причината те да отсъстват от работните си места е, защото са били до тоалетната, пушили са цигара или са яли, според собствените им обяснения. Това стана ясно от думите на вътрешният министър Валентин Радев на извънредна пресконференция.\r\n\t\r\n\t\r\n\tКакто Mediapool първа съобщи, всички служители на \"Гранична полиция\" на ГКПП \"Аерогара София\", работещи на шестте гишета, на които е трябвало да бъдат извършени проверките, на 20 март около 15:20 часа са напуснали постовете си по едно и също време. Това е позволило на пътниците, кацащи от самолета на авиокомпания \"България Ер\" от Париж, да избегнат задължителната гранична и паспортна проверка.\r\n\tТака 42-ма пътници, което е около половината пасажери в самолета, са избегнали граничния контрол, каза Светлан Кичиков, директор на Главна дирекция \"Гранична полиция\".  По думите му в последствие пропуснатите без проверка пътници са били проверени. Сред тях не е имало издирвани лица.\n\n\r\n\tкоментира Валентин Радев.\r\n\t, каза Светлан Кичиков.\r\n\tОтговорни за случая са общо 13 души – седем, които е трябвало да бъдат по гишетата, а останалите са ръководителят на смяната, ръководителят на ГКПП \"Аерогара София\" и т.н., каза вътрешният министър. Той посочи, че всички те са отстранени и на тяхно място ще бъдат сложени екипи от летищата във Варна и Бургас.\r\n\tСнемат се обяснения от нарушилите, извършва се пълна проверка на случая, прави се и анализ на работата на летището във времето назад, каза Валентин Радев. Той не изключва и версията за умишлени действия.\r\n\tДиректорът на \"Гранична полиция\" предположи, че е имало опит за прикриване на случая. \"Фактът, че цял един ден по-късно се подава сигналът е красноречив, че най-вероятно е имало опит за прикриване на случая\", каза Кичиков.\r\n\tЗа това се проверява и защо се е забавило докладването на инцидента. Главният секретар на МВР каза, че информацията до него е достигнала с два дни закъснение. Обяснението било, че \"колегите искали да се запознаят допълнително със ситуацията и да установят дали наистина е имало преминаване на пътници без проверка\", каза Младен Маринов.\r\n\tМВР обяви действията, които е предприело по случая, след като преди обед в събота премиерът Бойко Борисов е провел среща с министъра на вътрешните работи Валентин Радев, главния секретар на МВР Младен Маринов и директора на Главна дирекция \"Гранична полиция\" Светлан Кичиков.\r\n\tБорисов е поискал да бъдат наложени максимално тежки наказания на служителите от летище \"София\" заради пропуска от 20 март.  Освен това разпореди в кратки срокове да бъде извършен анализ на работа на ГКПП \"Аерогара София\" и да бъдат предприети адекватни мерки за реорганизацията й,  съобщи правителствената информационна служба.\r\n\tПоведението на служителите на летището беше удар по позицията на премиера, че България несправедливо не е допускана в Шенген, защото е изпълнила всички условия за членство. Фактът, че пътник може да влезе на територията на страната без никаква проверка и то през най-строго охраняваното летище у нас, предизвика съмнение дали страната ни изпълнява изискванията за европейска сигурност. Още по-неприятното е, че случаят стана в момент, когато България е председател на Съвета на Европейския съюз.", "date": "2018.03.24", "title": "МВР чисти \"петънцето\" от репутацията на България за Шенген"}
{"url": "http://www.mediapool.bg/chasat-na-zemyata---gasim-svetlinite-v-2030-chasa-news277178.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДнесза единадесети път светът отбелязва Часа на Земята – инициатива на Фонда за дивата природа (WWF), която обединява хора от 180 държави в действия срещу климатичните промени и загубата на биоразнообразие.\r\n\tЗелените светлини на 50  светофара в София през целия ден светеха във формата на сърце, като послание за любов към природата.\r\n\tТази вечер всеки един от нас може да стане част от инициативата, като угаси светлините в дома си за час между 20:30 и 21:30 часа.\r\n\tПред Народния театър \"Иван Вазов\" традиционното гасене на светлини ще бъде съпътствано с участие на театър на огъня и сенките Fireter и огнено шоу \"Дивинитас\".\r\n\tФасадите на знакови сгради като Президентството, храм-паметника \"Св. Александър Невски\" и Народното събрание също ще угаснат.\r\n\tОбщо 109 български общини се включиха в отбелязването на Часа на Земята с гасене на светлини, образователни инициативи, игри и конкурси.\n\n\r\n\tЩастливи сме, че България участва масово и ангажирано в Часа на Земята, но не можем да не отбележим тревожния факт, че тази година той се провежда в условията на екстремни мартенски температурни амплитуди у нас, коментира Георги Стефанов от WWF. Ефектът от климатичните промени е осезаем тук и сега и те първа ще се съобразяваме със силното им влияние върху биоразнообразието, водните ресурси и икономиката на България, допълва Стефанов.\r\n\tЗа втора поредна година WWF, заедно с Българската асоциация за ски в свободен и екстремен стил организира нощно изкачване на Черни връх за Часа на Земята. Проявата обръща внимание на това, че сега, повече от всякога, е наложително да пазим дивата природа, гората и водата на Природен парк \"Витоша\" и на останалите защитени природни територии у нас.", "date": "2018.03.24", "title": "Часът на земята - гасим светлините в 20:30 часа"}
{"url": "http://www.mediapool.bg/vidin-ostava-v-bedstveno-polozhenie-news277168.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБедственото положение във Видин, което беше обявено в петък, остава. Това съобщи кметът на общината Огнян Ценков.\r\n\tБлизо 30 снегопочистващи машиини са мобилизирани за разчистване на пътищата към селата в областта. Може да се наложи затваряне на пътища, за да бъдат почистени.\r\n\tВ петък 13 селища бяха откъснати заради снеговете, а помпената станция, която захранва града с вода и над 20 села в общината, работеше на авариен режим. По-късно в петък електрозахранването на помпената станция в село Сланотрън е възстановено, съобщи още Огнян Ценков.\r\n\tПо думите му обстановката вече е нормализирана. Почистени са достъпите до всички населени места, но има още много работа да се свърши. \"Затова остава в сила бедственото положение\", каза Ценков.\r\n\tПовишено е вниманието по отношение нивото на реките в общината Видин и възникването на опасността от наводнения. Постоянно се следи водният стоеж на река Дунав, който в момента е 747 см и има тенденция към понижаване.\n\n\r\n\tКризисният щаб на общината остава в готовност през почивните дни и при необходимост ще бъде свикано заседание.\r\n\tВремето в събота ще е облачно с валежи от сняг, сочи прогнозата на НИМХ при БАН. Валежите ще са предимно в Югозападна България. В североизточните части на страната ще има силен вятър.\r\n\tМаксималните температури в северната част на страната ще са между 0 и 3 градуса, а в южна от 2 до 7 градуса.", "date": "2018.03.24", "title": "Видин остава в бедствено положение"}
{"url": "http://www.mediapool.bg/pohodat-na-nashiya-zhivot-sreshtu-orazhiyata-prevze-sasht-news277179.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки хиляди хора от цяла Америка се стекоха на масов поход с искане властите най-накрая да вземат мерки за контрол върху огнестрелните оръжия, предадоха агенциите.\r\n\tОрганизаторите нарекоха митинга \"Походът на нашия живот\" и се надяват той да достигне размаха на миналогодишния женски поход, в който участваха над 300 000 души.\r\n\tЦелта на протеста е да стимулира политическа активност на младите хора по важния за САЩ въпрос.\r\n\tУчастниците в проявата са  на американските училища, станали в последно време арена на поредица от кървави стрелби с десетки жертви, отбелязва Асошиейтед прес.\r\n\tПоследната от тях бе трагедията в гимназията в Паркланд във Флорида на 14 февруари, където 19-годишен бивш ученик застреля 17 свои съученици. Много ученици от това училище пристигнаха специално за случая в столицата Вашингтон.\r\n\tПоходът тръгна по Пенсилвания авеню от подиум, издигнат край сградата на Капитолия. Демонстрантите носеха плакати \"\", \"Повече няма да мълчим\", \"Вън парите на НРА (Националната асоциация на притежателите на огнестрелно оръжие– бел. ред.) от политиката\".\r\n\tМаршрутът на похода минаваше и покрай хотел, собственост на семейство Тръмп. Американският президент отпътува в събота за Флорида, където ще прекара уикенда в собствения си голф-клуб.\r\n\tВъпреки че , анкетите през последните месеци отчитат, че нарастващ брой американци настояват за по-строг контрол върху огнестрелните оръжия.\r\n\tСпоред последното проучване, извършено по поръчка на АП, над 69 на сто от анкетираните са подкрепили затягането на контрола върху огнестрелните оръжия. За сравнение през октомври 2016 г. те са били 61 на сто, а през октомври 2013 г. - 55 на сто. В същото време почти половината американци не очакват официалните власти да вземат такива мерки.\r\n\tУчастниците в днешния поход обаче се надяват последните трагични случаи да послужат като катализатор за национална кампания и движение, което да доведе до законодателна промяна по въпроса за контрола над оръжията, посочва АП.", "date": "2018.03.24", "title": "\"Походът на нашия живот\" срещу оръжията превзе САЩ"}
{"url": "http://www.mediapool.bg/chasovnikat-se-mesti-s-chas-napred-tazi-nosht-news277169.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТази вечер ще спим един час по-малко. Причината е, че в 3 часа трябва да преместим стрелките на часовника с един час напред и да преминем към лятното часово време.\r\n\tВъпреки, че все повече се поставя под съмнение реалният ефект от този ход, над 100 държави в света местят стрелките на часовниците си два пъти в годината - през пролетта и есента, като сменят зимното с лятно часово време.\r\n\tИдеята да се използва дневните светлина по-ефективно се лансира няколко пъти, като първият неин привърженик е американският посланик в Париж през 80-те години на XVIII век Бенджамин Франклин. Следващите опити за въвеждане на лятно часово време са от 1895 и 1908 година.\r\n\tЗа пръв път това става факт в Германия през 1915 година, когато Първата световна война е в разгара си. Мотивът е, че така ще е пестят въглища, а промишлеността ще е по-ефективна. След края на бойните действия спира и прилагането на лятното часово време.\r\n\tМасово местенето на стрелките се въвежда с петролната криза през 70-те години на миналия век. В България часовниците се местят от 1 април 1979 г.\n\n\r\n\tПреходът от стандартно към лятно време е горе-долу на еднаква дата - последната неделя на октомври (а за страните от Южното полукълбо - последната неделя на март).\r\n\tДатата на минаване към лятно време обаче силно се различава. В много страни в Европа и Монголия това е последната неделя на март. В САЩ, Канада, Мексико и страните от Карибския басейн е първата неделя на април. В повечето арабски страни това е последният петък на април. В някои държави като Куба, Ирак и Сирия минаването на лятно часове време става на 1 април независимо от деня от седмицата.\r\n\tПрактиката да се сменя на времето не е еднозначно приета, което стана и причина за първи път тази година с въпроса да се заеме Европейския парламент. През февруариевродепутатите решиха да се направи задълбочена оценка за ефекта от местенето на стрелките.\r\n\tПоддръжниците на тази \"гимнастика\" смятат, че така се пести енергия, а според противниците - влияе негативно върху здравето, а икономията е незначителна.\r\n\tПроучване на девет европейски университета показват, че в Европейския съюз за медикаменти и други средства за справяне с проблема се разходват 130 млрд евро годишно. Изследване на Еврокомисията от 2014 г. обаче установи, че преобладаващата част от страните членки са доволни от сегашното положение. Към момента против са във Финландия и Литва.\r\n\tВ България няма никакви проучвания за ползите и вредите. Директивата на Европейския съюз от 2001 г. не задължава страната да променя времето си. Тя само определя държавите, които искат да сменят времето да го правят в един ден и час. Изборът е на всяка държава.", "date": "2018.03.24", "title": "Часовникът се мести с час напред тази нощ"}
{"url": "http://www.mediapool.bg/pochina-geroyat-na-frantsiya-news277171.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПочина Арно Белтрам - жандармеристът, разменил се за жена, държана като жив щит от терориста при атаката в супермаркет в Южна Франция в петък.\r\n\t\"Полковник Арно Белтрам от жандармерията загина за страната си\", написа министърът на вътрешните работи Жерар Колон в социалната мрежа \"Туитър\" в събота сутринта.\r\n\tПолковникът влезе невъоръжен в супермаркета, за да бъде освободена жената. Той оставил включен телефона си, така че полицията да може да слуша какво става вътре в супермаркета. Властите заявиха, че щом чули изстрели отвътре, решили да щурмуват.\r\n\tФренският президент Еманюел Макрон отдаде почит на Белтрам. Каза, че той е загинал като герой при нападенията в Южна Франция и заслужава уважението и възхищението на цялата нация.\r\n\t\"Арно Белтрам загина в служба на страната, на която вече бе дал толкова много. Той загина геройски, жертвайки живота си, за да сложи край на смъртоносната атака, извършена от терорист джихадист\", заяви в комюнике Макрон.\n\n\r\n\tБелтрам става част от елитните полицейски специални части през 2003 г., а през 2005 г. е служил в Ирак. През декември миналата година той организирал във френския департамент Од обучение как да се действа при ситуация с вземане на заложници.\r\n\tБелтрам беше тежко ранен и с неговата смърт загиналите при вчерашната атака стават четирима, 15 души бяха ранени.\r\n\tГрупировката \"Ислямска държава\" пое отговорност за терористичния акт, който е най-кървавият, откакто Еманюел Макрон стана президент през май 2017 г.\r\n\tВ петък сутринта във френския град Каркасон - Редуан Лакдим нападна хора в автомобил, за да го открадне. Един от пътниците беше убит, а водачът - ранен. Втората си атака терористът извърши срещу трениращи близо до поделението командоси, откривайки огън по тях. Третото нападение на Лакдим беше в съседния град Треб. В местен супермаркет той взе хора за заложници. В резултат на нападението загинаха още двама души.\r\n\tВпоследствие терористът беше ликвидиран при щурм на супермаркета от специалните сили.\r\n\tРедуан Лакдим извикал \"Аллах е велик\" и твърдял, че \"е войник\" на \"Ислямска държава\" в момента, в който влизал в супермаркета, в който взе заложници, съобщи прокурорът на Париж Франсоа Моленс. Той ръководи разследването по случая и обикновено се занимава в разследвания на терористични атаки. Моленс каза, че нападателят е казал, че е готов да умре заради Сирия. Поискал освобождаването на свои \"братя по кауза\", преди да стреля по клиент и по служител на магазина, които са починали на място.\r\n\tРедуан Лакдим е роден в Мароко и е на 25 години.\r\n\tСпоред Моленс той е бил известен на органите на реда за радикализация, заради връзките си със салафитските среди. Властите го наблюдавали, но не открили нищо, което да навежда на мисълта, че той представлява непосредствена заплаха.\r\n\tПо случая е арестувана и 18-годишна жена, която \"споделяла живота си с нападателя\".", "date": "2018.03.24", "title": "Почина героят на Франция"}
{"url": "http://www.mediapool.bg/zhiteli-na-katalunya-protestiraha-sreshtu-aresta-na-liderite-im-news277174.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖителите на испанската провинция Каталуня излязоха на протест в петък вечерта, след като испански съд нареди арест за лидерите на борещата се за автономия област.\r\n\tНад 20 души са били ранени при сблъсъци с полицията в Барселона, съобщиха агенциите. Полицията е използвала палки, за да държи протестиращите далеч от правителствените сгради. Протести е имало и в други градове в Каталуня.\r\n\t \r\n\tВ петък испанският върховен съдия Пабло Ярена наредиарест без право на пускане под гаранция на петима активисти от Каталуня. Сред тях е и кандидатът за премиер Жорди Турул. Кандидатурата му трябваше да бъде гласувана в събота повторно от регионалния парламент, след като в четвъртък той не успя да събере необходимото абсолютно мнозинство.\r\n\t \r\n\tСпоред \"Би Би Си\" протестите са били организирани още преди да бъде обявено решението на съдия Ярена. \n\n\r\n\t \r\n\tДемонстрантите развяваха флаговете на независима Каталуня. Скандираха призиви за отцепване от Испания. Някои горяха портрети на испанския крал Фелипе VI, на премиера Мариано Рахой и на съдията Пабло Ярена.\r\n\t \r\n\tСблъсъците са започнали, когато най-буйните протестиращи са се опитали да пробият полицейския кордон.\r\n\t \r\n\t\"Има два милиона души, които искат да напуснат Испания и те не могат да вкарат всички ни в затвора\", казва Карме Сала, участничка в протеста. \r\n\t \r\n\tТова, което е разгневило най-много протестиращите, е, че сега почти цялото ръководство на Каталуня е заплашено със затвор до 25 или 30 години по различни обвинения – бунт, противодържавна дейност, сепаратизъм и присвояване на държавни средства.\r\n\tСтава дума за 25 души начело с бившия премиер Карлес Пучдемон. Част от тях са в ареста, а други са в доброволно изгнание в чужбина.\r\n\t \r\n\tСъщевременно Върховният съд в Мадрид активира отново европейските заповеди за арест на намиращите се зад граница лидери на Каталуния. Сред тях е и Пучдемон, който от края на октомври 2017 г. пребивава в Белгия, но от няколко дни е във Финландия. Полицията в скандинавската страна е получила искане от Испания в петък той да бъде екстрадиран и е започнала обмен на информация с властите в Мадрид.\r\n\t \r\n\tПредседателят на каталунския парламент Роже Торен обяви, че съботната сесия ще се проведе въпреки ареста на Жорди Турул. Той е бил помолен за това лично от кандидат-премиера след арестуването му. Турул е настоял гласуването за него да се състои.\r\n\tСпоред Конституционния съд обаче кандидатът трябва лично да присъства на заседанието. Торен не е уточнил дали ще има гласуване. Много е вероятно такова да няма, а депутатите да се съберат, за да демонстрират неподчинение на централната испанска власт.\r\n\t \r\n\tМакар най-голямата политическа сила в парламента на Каталуня да е проевропейската и антисепаратистка партия \"Сиутаданс\" (\"Граждани\"), трите отцепнически сили, взети заедно, имат абсолютно мнозинство.\r\n\t \r\n\tПарламентът на Каталуня трябва да избере регионален премиер най-късно до 22 май. В противен случай той ще бъде разпуснат и ще бъдат свикани нови избори, което според мнозина е най-вероятният вариант.", "date": "2018.03.24", "title": "Жители на Каталуня протестираха срещу ареста на лидерите им"}
{"url": "http://www.mediapool.bg/grigor-dimitrov-prekasna-chernata-seriya-i-prodalzhava-napred-v-mayami-news277172.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров прекъсна черната си серия от три поредни загуби и макар и трудно успя да обърна мача и да спечели първата си среща на кортовете в Маями.\r\n\tЧетвъртият в световната ранглиста отстрани германеца Максимилиан Мартерер с 2:1 сета в отделните части - 4:6, 6:2, 6:1 във втория кръг на турнира от \"Мастърс 1000\". \r\n\t \r\n\tСедмият гейм се оказа решаващ в първия сет между двамата. В него най-добрият български тенисист допусна пробив след 3 двойни грешки в битка, продължила повече от 10 минути. Така германецът поведе с 4:3, не допусна пробив и взе сета с 6:4.\r\n\t \r\n\tВъв втория сет Григор Димитров направи брейк за 2:0. После отрази точка за рибрейк и до края на частта нямаше проблеми, като за финал реши да не чака подаването си и с нов пробив спечели сета с 6:2 и изравни резултата.\r\n\tРешителният трети сет се разви по подобен начин. Българинът беше още по убедителен и го спечели с 6:1, слагайки край на лошата си серия от началото на сезона в АТП. В средата на февруари Димитров загуби финала на турнира в Ротердам от Роджър Федерер, а след това записа поражения още на старта на турнирите в Дубай и Индиън Уелс.\r\n\tСледващият съперник на българина в Маями е французинът Жереми Шарди. Той отстрани сънародника си Ришар Гаске. При успех четвъртият в световната ранглиста ще се класира за осминафиналите на турнира.\n\n\r\n\t \r\n\tВ Маями вече отпаднаха Новак Джокович, който беше в потока на Димитров, и Давид Гофен. \r\n\tСърбинът беше елиминиран от Беноа Пер с 3:6, 4:6, а Гофен загуби тежко от Жоао Соуза с 0:6, 1:6 във втория кръг.", "date": "2018.03.24", "title": "Григор Димитров прекъсна черната серия и продължава напред в Маями"}
{"url": "http://www.mediapool.bg/pochetoha-pametta-na-zhertvite-ot-lagera-slanchev-bryag-news277181.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС шествие-поклонение от Ловеч до лагера \"Слънчев бряг\" край града бе почетена паметта на жертвите на комунистическия терор на каменната кариера.\r\n\tВ лагера в периода 1959 - 1962 година от непосилен труд, зверства и мъчения умират 155 души, определяни като политически врагове на комунистическия режим.\r\n\tПоклонението се организира за 28-ма поредна година от Съюза на демократичните сили (СДС). Пред паметната плоча на кариерата ловчанският митрополит Гавриил отслужи заупокойна молитва.\r\n\tВсяка година 78-годишният Кольо Вутов от луковитското село Торос се връща на това зловещо място.\r\n\t“Нощес сънувам пак кошмари. Не може да се забрави. Тази рана, която виждате тук, не може да се заличи, тя ще напомня за вечни времена, че тук е имало жестокост, която нямам думи да опиша“, каза Вутов пред БНР.\n\n\r\n\tПаметта на жертвите от лагера почетоха и десетки граждани.\r\n\t\"Нашите деца не трябва да забравят, че е имало наченки на комунизъм и Слава Богу, че вече няма да се повтори това никога“, казаха някои от присъстващите на поклонението.\r\n\t\"Докато има демократи, докато има хора, които не искат с лека ръка да забравят тоталитарните години, ние ще идваме тук, за да се поклоним пред невинните жертви и да дадем своята присъда към палачите\", изтъкна на поклонението лидерът на СДС Божидар Лукарски, цитиран от БТА.\r\n\tВ словото си той каза още, че поклонението е символ на почитта към спомена за жертвите на комунистическия терор.\r\n\tКметът на община Ловеч Корнелия Маринова заяви, че демократичните българи няма да позволят тази страница от историята да бъде заличена.\r\n\t\"Всеки път, когато идваме на това паметно място, ние доказваме, че въпреки, че се опитаха да скрият истината, въпреки забравата, въпреки жестокостите, ние ще оставим открита тази страница от нашата история. Няма как да бъдат заличени скъпите жертви, нашите братя и сестри прегазени от червеното колело на комунизма\", допълни Маринова.\r\n\tЛагерът \"Слънчев бряг\" е създаден от ЦК на БКП през април 1959 г., след закриването на този в Белене. Първоначално в него са настанени криминални престъпници, но по-късно без съд и присъда там са заточени стотици политически противници на режима, земеделци и обикновени граждани.\r\n\tНа непосилен труд, зверства, мъчения и убийства са подложени над 1500 човека. 155 от тях умират, а телата им изчезват безследно.\r\n\tЛагерът е закрит в края на март 1962 г. след като избягал затворник разказва за зверствата там.", "date": "2018.03.24", "title": "Почетоха паметта на жертвите от лагера \"Слънчев бряг\""}
{"url": "http://www.mediapool.bg/skripal-iskal-ot-putin-razreshenie-da-se-varne-v-rusiya-news277180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият агент на руското военно разузнаване Сергей Скрипал, който беше отровен в Солсбъри, отправил до президента Владимир Путин молба да му бъде разрешено да се завърне в Русия преди години. Това съобщи \"Би Би Си\", като се позова на Владимир Тимошков, който е съученик на Скрипал. От своя страна Кремъл опроверга информацията.\r\n\tТимошков твърди, че е разговарял със Скрипал по телефона през 2012 г., когато бившият разузнавач, осъден в Русия за шпионаж в полза на Лондон, вече е живеел във Великобритания. Скрипал разказал, че е изпратил писмо на Путин, в което моли за прошка.\r\n\t\"Писал е до Владимир Путин да бъде помилван докрай и да получи разрешение за връщане в Русия, защото там са майка му, брат му, всичките му роднини\", казва Тимошков. Той твърди, че Скрипал съжалявал за ролята си на \"двоен агент\".\r\n\tНа 4 март бившият полковник от руското Главно разузнавателно управление (ГРУ) Сергей Скрипал, живеещ във Великобритания след размяна на шпиони с Русия, и дъщеря му Юлия са били отровени с нервнопаралитично вещество.\r\n\tБританските власти заявиха, че това вещество е разработено в Русия и обвиниха Москва, че е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество.\n\n\r\n\tЛондон изгони 23-ма руски дипломати. В отговор Москва изгони от Русия същия брой служители в британското посолство, разпореди да се закрие генералното консулство на Великобритания в Санкт Петербург и да бъде спряна дейността на Британския съвет.", "date": "2018.03.24", "title": "Скрипал искал от Путин разрешение да се върне в Русия?"}
