{"url": "http://www.mediapool.bg/do-kraya-na-godinata-balgarskite-firmi-poluchavat-dostap-do-400-mln-lv-news278626.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо края на годината по Оперативната програма \"Иновации и конкурентоспособност“ (ОПИК)  ще стартират процедури за около 400 млн.лв., от които българските компании ще могат да се възползват. Това заяви министърът на икономиката Емил Караниколов на форум \"Индустриалните зони – ключът към икономически растеж на регионите“, който се проведе в сряда в Ловеч.\r\n\tНа събитието бе подписан и меморандум за сътрудничество между Националната компания \"Индустриални зони“ (НКИЗ) и ловешката областна администрация. От документа се очаква да продължава политиката на правителството за преодоляване на дисбалансите в регионите, чрез създаването на индустриални зони в цялата страна, посочва се в съобщение на икономическото ведомство\r\n\tПо време на срещата с представители на местния бизнес са били обсъдени въпроси за административната тежест и недостига на висококволифицирани кадри за бизнеса. Караниколов отчел, че през изминалата година  усилията на цялото правителството са били насочени към намаляване на регулаторните режими за бизнеса, както и към поддържането на макроикономическа и финансова стабилност. По думите му се работи изключително активно по темата за квалифицираните кадри, както в краткосрочен, така и в дългосрочен план. Като краткосрочни мерки, по които работи правителството, той посочи облекчаване на режимите за издаването на работни визи и придобиването на гражданство от страна на висококвалифицирани кадри от чужбина.\r\n\tПо думите му стимулирането на дуалната форма на обучение и на преквалификацията на кадри, както и по-широка информационна кампания за ползите от тези обучения ще доведат до създаването на необходимите за бизнеса висококвалифицирани специалисти. \"Обмисляме в индустриалните зони да бъдат изградени центрове за преквалификация и образование, спрямо нуждите на бизнеса“, допълва той.\r\n\tЕдна от целите на кабинета е развитието на индустриалните зони като механизъм за насърчаване на икономическото развитие и за подпомагане развитието на инвестиционния потенциал на страната чрез предлагане на инвеститорите на индустриални терени в различни локации в цялата страна.\r\n\tДо момента НКИЗ има подписани меморандуми за сътрудничество с общините в Бургас, Божурище, Враца, Сандански, Кюстендил, Варна, Видин, Дупница, Стара Загора, Горна Оряховица, както с Областна администрация – Кърджали.", "date": "2018.05.02", "title": "До края на годината българските фирми получават достъп до 400 млн. лв."}
{"url": "http://www.mediapool.bg/es-planira-da-harchi-poveche-vapreki-brekzit-news278589.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи евробюджетът за периода 2021 - 2027 г. да е по-голям в сравнение със сега действащата многогодишна финансова рамка и да достигне 1.25 трилиона евро, въпреки очакваната бюджетна дупка заради излизането на Великобритания от ЕС. Правителствата на страните членки бяха призовани да повишат приноса си и да намерят нови инструменти за генериране на общоевропейски приходи.\r\n\tПредставяйки дългоочаквания проект, председателят на ЕК Жан-Клод Юнкер заяви в сряда пред Европейския парламент, че новата многогодишна финансова рамка е \"прагматичен план за това как с по-малко да се направи повече\".\r\n\tБрюксел настоява 27-те страни членки да отделят по 1.11 процента от националните си бюджети, за да помогнат за запълването на дупката в евробюджета заради напускането на Великобритания.\r\n\tЕврокомисията обаче среща съпротива от нетни донори като Холандия и северните страни, които настояват ЕС да затегне разходите и да ореже парите за традиционни програми като селскостопанските субсидии за сметка на дигитална политика и защита на границите.\r\n\tЗа пръв път ЕК ще създаде механизъм \"върховенство на закона\", който обвързва отпускането на еврофондове със съблюдаването на европейските ценности. Предлага се възможност за спиране, ограничаване или намаляване на еврофинансирането за страни, в които има проблеми с върховенството на закона. Целта е да се минимизират проблеми като тези със спорните закони в Полша и Унгария от последните месеци. В същото време тези страни пък настояват за по-сериозни усилия за опазването на границите на съюза и спиране на миграционния натиск.\n\n\r\n\t\"Необходимо е да има връзка между върховенството на закона и отказа на средства от европейския бюджет\", заяви в сряда пред евродепутатите еврокомисарят по бюджета Гюнтер Йотингер.\r\n\tКомисията \"Юнкер\" се опитва да балансира очаквания отпор срещу увеличените вноски на отделните държави с известна промяна на приоритетите. Предлага се орязване с 5% на средствата за Общата селскостопанска политика (ОСП) и за кохезионните фондове. Това са основни източници на финансиране за страните от Източна Европа, които имат по-малък нетен принос в евробюджета. За сметка на това ЕК иска да се насочат повече средства към сектори като образование, иновации, дигитална икономика, отбрана и защита на границите.\r\n\tПо сегашната многогодишна финансова рамка 2014-2020 г. общият бюджет на ЕС е близо 1 трилион евро и беше първият по-нисък спрямо предходния от съществуването на ЕС. Орязването на средствата стана по настояване на Великобритания, която в края на март 2019 г. би трябвало да напусне ЕС. Това ще отвори годишна \"дупка\" от около 12 милиарда евро в европейските финанси, според оценките на Еврокомисията.\r\n\tВъпреки напускането на един от основните донори в евробюджета, ЕК смята, че средствата за следващия 7-годишен период може да се увеличат в сравнение с настоящия. Предлага се общият бюджет ще достигне 1.135 млрд. евро. Основният източник е увеличаване на вноската на страните членки с 0.1 на сто – до 1.1% от брутния национален доход.\r\n\tБългария подкрепя тази позиция, но е категорично против орязването на парите за земеделие и кохезионните фондове, от които се финансират големите инфраструктурни проекти. Увеличението на вноската ще струва на българския бюджет около 150 млн. лв. допълнително на година, което се определя като приемлива цена.\r\n\tПредложенията на изпълнителната власт в ЕС в крайна сметка предвиждат \"умерени съкращения\" за ОСП и политиките в подкрепа на най-необлагодетелстваните райони на ЕС, които представляват общо над 70 на сто от европейския бюджет. Първоначалният вариант беше за орязване с около 10%, които сега се съкращават до 5%.\r\n\tОсвен Източна Европа, голям получател на пари за земеделие е и Франция, която в същото време и нетен донор за евробюджета.\r\n\tОсвен общия размер на средствата за селско стопанство, преките помощи по ОСП за фермерите ще намаляват прогресивно с нарастването на площта на обработваните земи, съобщи Франс прес.\r\n\tТази позиция беше заявена нееднократно от Гюнтер Йотингер през последните месеци. Причината е, че около 80% от цялото подпомагане отива в 20% от земеделските стопанства в ЕС. Затова новият бюджетен модел ще се стреми да балансира това. За целта се предвижда големите стопанства да получават по-малко средства за своите обработваеми площи, отколкото ще получават малките фермери.\r\n\tВ края на април авторитетното издание \"Политико\" съобщи, че ЕК планира да намали субсидиите си за най-големите земеделски производители в Европа след 2020 г. като по този начин съкрати разходите за селско стопанство с 6%.\r\n\tВ момента \"свещената крава\" на ЕС, както наричат ОСП, е с най-голям бюджет – около 400 милиарда евро (39% от МФР). В средата на февруари ЕК подложи на дискусия три възможни варианта. беше за запазване на сегашното ниво на финансиране от около 400 милиарда евро. е намаляване на подкрепата с 30%. При този сценарий средният приход за ферма може да падне с повече от 10% в редица държави членки, като се усещат по-осезаеми загуби в определени сектори. Такова намаление би представлявало около 120 милиарда евро или 11% от бюджета на ЕС. сценарий е намаляване на подкрепата с 15%, което представлява около 60 милиарда евро или 5.5% от бюджета на ЕС.\r\n\t\r\n\tСякаш за успокоени на нетните донори в евробюджета, които вероятно ще се обявят срещу увеличаване на годишната вноска, ЕК предлага еврофондовете да се обвържат с върховенството на закона.\r\n\t\"Зачитането на принципите на правовата държава е съществена предпоставка за добро финансово управление и за ефективно финансиране от ЕС. Поради това комисията предлага нов механизъм за защита на бюджета на ЕС от финансови рискове, свързани с всеобщи слабости в прилагането на принципите на правовата държава в държавите членки\", предлагат от Брюксел.\r\n\tКонкретният замисъл е да се разпишат нови инструменти, които ще позволят на съюза да спре, намали или ограничи достъпа до финансиране от ЕС по начин, който е пропорционален на естеството, тежестта и обхвата на слабостите в прилагането на принципите на правовата държава. Решението ще се предлага от ЕК и ще се приема от Съвета чрез гласуване с обратно квалифицирано мнозинство.\r\n\tЕврокомисията предлага два нови бюджетни инструмента за засилване на еврозоната.\r\n\tЕдиният се нарича  и ще разполага с 25 млрд. евро. Чрез него ще се оказва финансова и техническа подкрепа на всички държави за политики, включени в Европейския семестър, т. е. главно икономически и социални политики. Специален механизъм за сближаване ще предоставя допълнителна подкрепа за държавите като България, които искат да се присъединят към еврозоната.\r\n\tДругият инструмент е , която ще помага да се запази нивото на инвестициите в случай на криза. Отделените средства за целта се предлага да бъдат 30 млрд. евро, но те ще се отпускат под формата на заеми.\r\n\tПредлага се и, както и сериозен ръст на фондовете за наука и иновации.\r\n\t\r\n\tПредложението на Еврокомисията предвижда повече средства за отбрана и сигурност след 2020 г.\r\n\tПредвидено е петкратно увеличаване на персонала на Европейската агенция за гранична и брегова охрана \"Фронтекс\". От около 1200 служители сега те ще бъдат увеличени до близо 6000 след 2020 г., съобщи Франс прес.\r\n\tЗатова и предложението за по-добро управление на външните граници е за драстично увеличаване на средствата за защитата им - от 4 млрд. евро сега на 150 млрд. евро след 2020 г.\r\n\tКомисията предлага още по-голяма гъвкавост на бюджета, така че да може да се реагира бързо при кризи. Заложено е увеличаване на средствата за инструментите за управление на кризи и създаването на нов резерв на съюза, предназначен за справяне с непредвидени събития и за реагиране на извънредни ситуации в области като сигурността и миграцията.\r\n\tМодернизират се и източниците на финансиране на европейския бюджет. ЕК предлага да се замени сегашната система, основана на постъпленията от ДДС, с кошница от приходи, включваща постъпленията от търговията с емисии, вноска върху количествата нерециклирани отпадъци и т. н.\r\n\tТрадиционно предложенията за ново данъчно облагане за пълнене на общия евробюджет не се приема добре от страните от Западна Европа.\r\n\t\r\n\tПредложението за многогодишна финансова рамка трябва да бъде одобрено от всички страни в ЕС. То обаче вече срещна критики. Според австрийския канцлер Себастиан Курц, чиято страна поема европредседателството през юли, във финансовия план на ЕК има някои позитивни политики за модернизация. Въпреки това той бил все още далеч от приемливо решение. Според Курц новият евробюджет след Брекзит трябва да е по-икономичен и ефективен.\r\n\tВаршава ще се противопостави на всеки бюджетен план на ЕС, който не балансира нуждите на отделните страни членки, каза заместник-външният министър на Полша Конрад Шимански, цитиран от Ройтерс. Според него пътят към пълен компромис по бюджета на ЕС все още е много дълъг.", "date": "2018.05.02", "title": "ЕС планира да харчи повече въпреки Брекзит"}
{"url": "http://www.mediapool.bg/mvr-obyavyava-nakazaniyata-na-granicharite-ot-letishte-sofiya-sledvashtata-sedmitsa-news278614.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаказанията на отстранените граничари, пропуснали без елементарна проверка половината пасажери от полет, кцнал от Париж на летище София, ще станат ясни следващата седмица.\r\n\tТова обяви вътрешният министър Валентин Радев след заседание на парламентарната вътрешна комисия в сряда.\r\n\tТой припомни, че разпоредената от него проверка на дирекция \"Вътрешна сигурност\" в МВР е установила, че не става въпрос за умишлено напускане на постовете на цялата смяна, а за \"нещо като немарливост\".\r\n\t\"Това, което е ясно е, че в действията им със сигурност няма умисъл\", увери вътрешният министър без да дава повече разяснения по случая.\r\n\tЗапитан за евентуалните наказания за провинилите се случители, той отбеляза,ч е било най-лесно да се прустъпи към уволнения, но по-важно било как да продължи охраната на въздушната граница без пропуски, дори ако това налага промяна в начина на работа. По думите му целта не е да се наказва, а служителите да бъдат накарани да работят по-добре.", "date": "2018.05.02", "title": "МВР обявява наказанията на граничарите от летище София следващата седмица"}
{"url": "http://www.mediapool.bg/tech-i-muhal-v-bezplatno-saniran-blok-v-burgas-news278612.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко месеца след като блок 65 в бургаския квартал \"Меден рудник“ е саниран без пари по националната програма за енергийна ефективност, жителите му се оплакват от мухъл и течаща вода в домовете си. Според тях, документацията за извършеното не отговаря на истината.\r\n\t\"На покрива не са поставени всички шапки. В отговор на община Бургас се казва, че още миналата година на 7 март са били поставени. А строителната площадка е отворена на 6 март. Блокът е завършен още преди да бъде започнат\", разказва управителят на блока Донка Владимирова, цитирана от БНР в сряда. Тя допълва, че представител на фирмата констатира на 2 септември, че сградата е завършена едва наполовина.\r\n\t\"Но сега в документи намирам, че се е състоял оглед на първи септември - ден преди датата. И блокът е бил приет без забележки. На 100% завършен. Виждам на много актове дати, които не съвпадат с етапите на работа и на завършеност\", обяснява тя.\r\n\tЛипсват части от отводнителната система, или се слагат тръби с по-нисък капацитет и от материал, който зимата се напуква. Единственият противопожарен изход към покрива пък е с размери 50 на 60 см.\r\n\t\"Трябва да бъдат по български стандарт 130 на 90 см. Ние нямаме достъп по този начин до покрива, ако се случи нещо. Аз не успях да мина, но ми казаха, че било от възрастта\", доплва Владимирова.\r\n\tСанирането с държавни пари е извършено от варненската фирма \"БГ Ленд Ко\" ООД, която получила 1.609 млн. лв. без ДДС за санирането на шест входа на блока. Според нейния управител Стефан Соколов, блокът е в перфектно състояние.\r\n\t\"Цялото строителство е контролирано от строителния надзор, от инвеститорския контрол от страна на Общината, всички строително-монтажни работи по блока са изпълнени съгласно българското законодателство, цялата документация е направена. За първи път чувам, че има жалби\", заявява Соколов.\r\n\tЖивущите в нея обаче настояват, че тя е за спешен и основен ремонт. Те са срещнали, заради проблема, и с кмета на Бургас Димитър Николов. В крайна сметка общината и фирмата-изпълнител са поели ангажимент в рамките на две седмици всички неизправности по блок 65 да бъдат отстранени.", "date": "2018.05.02", "title": "Теч и мухъл в \"безплатно\" саниран блок в Бургас"}
{"url": "http://www.mediapool.bg/tereza-mei-e-izpravena-pred-izborno-porazhenie-v-london-news278613.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаква се тази седмица избирателите в Лондон да накажат Консервативната партия на премиера Тереза Мей на изборите за местни съветници. Това може да окуражи критиците на нейната стратегия за Брекзит, но не и да доведе до падането й от власт, предава агенция Ройтерс.\r\n\t \r\n\tВ четвъртък в Лондон и няколко други района ще избират местните чиновници, които отговарят за всекидневните публични разходи. Вотът засяга въпроси като събирането на боклука и ремонтите на пътищата, но и националния дебат за имиграцията, и плана на Мей да извади Великобритания от Европейския съюз след референдума от 2016 г.\r\n\t \r\n\tИзборите са показателни за обществените нагласи и анкетите показват, че избирателите са готови да произнесат критична присъда както за лидерството на Мей, така и за 8-годишното управление на партията й, водеща политика на орязване на публичните разходи с цел укрепване на британските финанси.\r\n\t \r\n\t\"Естествено е правителство, което е било на власт осем години с програма за икономи, да понесе загуби при избори\", казва Робърт Хейуърд, бивш консервативен депутат, който сега е член на горната камара на парламента и специалист по предизборни проучвания.\r\n\t \r\n\tИзследване на Югав, публикувано на 26 април, дава на опозиционната Лейбъристка партия начело с Джереми Корбин 22 процента преднина пред консерваторите в Лондон, което се очаква да бъде най-добрият й резултат в столицата за последните 40 години.\r\n\t \n\n\r\n\tВотът в четвъртък ще се състои по-малко от година след извънредните парламентарни избори, разбили непоклатимите дотогава основи на поста на Мей и лишили партията й от мнозинство, което тя се надяваше лесно да спечели.\r\n\t \r\n\tРезултатът от парламентарните избори е отслабено ръководство, открити разногласия сред консервативните депутати за излизането от ЕС и страх у някои инвеститори, че правителството й може да падне и да бъде заменено от водената от социалистите лейбъристка партия.\r\n\t \r\n\tИзборите в четвъртък няма директно да повлияе на практическата способност на Мей да управлява: той няма да доведе до промяна в депутатските места в парламента, няма да се отрази и на крехкото работно мнозинство, което тя има благодарение на сделка с по-малка партия.\r\n\t \r\n\tНо по-слабият резултат ще окуражи критиците в собствената й партия и може да усложни вече нелеката задача за прилагане на нейния план за Брекзит без отстъпки на проевропейските фракции, като например съгласие за оставане в митническия съюз на ЕС.\r\n\t \r\n\t\"Политиците винаги гледат последните резултати от изборите и естествено ще се вгледат в това, което ще се случи на 3 май, и ще си направят изводи\", казва Хейуърд и добавя: \"То ще има отражение върху това, което ще се случи с бюджета. Дали възприемаме по-войнствен подход към митническия съюз, Брекзита, медицинските сестри или броя на полицаите?\".\r\n\t \r\n\tКлючовите резултати в Лондон ще дойдат от Уондзуърт и Уестминстър, два района със силни консервативни традиции, които сега може да се окажат в ръцете на лейбъристите.\r\n\t \r\n\tНо се предполага, освен ако не се стигне до тотално поражение на консерваторите, че няма да има нови призиви за оставка на Мей.\r\n\t \r\n\tПартията й е дълбоко разделена по въпроса за Брекзита, но нито фракцията, която иска категоричен развод с ЕС, нито тези, които са за по-тесни отношения със съюза, не демонстрират желание за смяна на ръководството, преди Великобритания да е напуснала блока.\r\n\t \r\n\tЗа щастие на Мей очакванията са ниски.\r\n\t \r\n\tПрез последните десетилетия Лондон е гласувал повече за лейбъристите, предпочитайки тяхната по-либерална политика към имиграцията и социалните въпроси. В момента консерваторите контролират само 8 от 32 района.\r\n\t \r\n\tИзненадващият ръст на популярността на лейбъристите под ръководството на Корбин като решаващ фактор за изборния неуспех на Мей през 2017 г., се усети силно и в Лондон. Партията спечели 54,5 процента от гласовете в Лондон миналата година - повече от всяка друга партия за последните 70 години.\r\n\t \r\n\tЗаради силното орязване на разходите, контролирано от Мей и нейния предшественик Дейвид Камерън, и непопулярността на Брекзита в столицата, където 60 на сто гласуваха срещу него (за сравнение в страната резултатът бе 52 процента \"за\" и 48 против), някои от оставащите консервативни крепости се очаква да бъдат застрашени.\r\n\t \r\n\tПрогнозите са мрачни, но Мей има все пак възможност да се представи добре.\r\n\t \r\n\tАнкетите показват, че реакцията й на атаката с нервнопаралитично вещество срещу бившия руски двоен агент в Англия през март и решението за военни действия срещу Сирия са подобрили имиджа й.\r\n\t \r\n\tЛейбъристите, обратно, може да спечелят мандати и контрол върху райони в Лондон, но още не се на висотата на големите очаквания, породени по-добрия си резултат на парламентарните избори миналото лято.\r\n\t \r\n\t\"За лейбъристите сега е по-трудно да получат по-добър резултат, отколкото за торите, защото очакванията са ниски\", казва Тони Травърс, професор във факултета по управление на Лондонското училище по икономика.\r\n\t \r\n\tИ докато Мей спечели от последните вътрешни и външни кризи, Корбин бе критикуван от опоненти и някои членове на неговата партия, че не разчита и не реагира правилно на обществените настроения.\r\n\t \r\n\tПартията му напоследък се оказа затънала в привличащ вниманието на медиите спор с еврейската общност за това, което според нея е неспособност партията да се избави от антисемитизма на своите членове. Това може да намали възможностите й да спечели район като Барнет, който по данни на последното преброяване има най-голям дял еврейски жители в Англия - 15.5 процента.\r\n\t \r\n\tВъпреки това анкетите показват, че лейбъристите все пак ще пожънат успех. Лейбъристки активисти казват, че това е трайно доказателство за потенциала на \"Проекта Корбин\", и дори ако предвижданите резултати не се реализират, те вече мислят за по-доброто си представяне на парламентарните избори.\r\n\t \r\n\t\"Ние гледаме на всичко това като на суха тренировка за парламентарните избори, усъвършенствайки техниките на кампанията и опитвайки се да приложим нови\", казва Джоузеф Тод, говорител на влиятелната организация Моментъм, агитираща в подкрепа на Корбин, и добавя: \"Това е нова крачка за \"Проекта Корбин\".", "date": "2018.05.02", "title": "Тереза Мей е изправена пред изборно поражение в Лондон"}
{"url": "http://www.mediapool.bg/proverka-na-nzok-potvardi-narusheniya-v-sluchaya-s-pochinala-v-sveta-ekaterina-patsientka-news278617.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроверката на Националната здравноосигурителна каса (НЗОК) по повод смъртния случай на пациентка в болница “Света Екатерина“ е приключила и са констатирани нарушения, обявиха от институцията в сряда, въпреки че преди два дни болницата отрече да е хваната в нарушения.\r\n\tПроверката започна след смъртен случай на пациентка, за която се появиха спекулации в медиите, че е починала докато е събирала пари да доплати за скъпо медицинско изделие. От болницата отрекоха причината да е заради доплащането и обясниха, че жената просто не е дочакала процедурата, но въпреки това разкритикуваха наложените от НЗОК нови, по-ниски цени на някои медицински изделия, по които фондът ще плаща през тази година.\r\n\tСпорът възникна, след като НЗОК обяви, че ще плаща на по-ниски цени на болниците за някои медицински изделия след като е взела предвид най-ниските предлагани цени от производителите и след направен анализ на цените в други европейски държави, който показал, че някои изделия се продават значително по-скъпо у нас отколкото например в Германия. Болници обаче оспорват новите по-ниски цени с аргумента, че ако фирмите откажат да се съобразят с тях, пациентите ще трябва да доплащат по-високи суми за консумативите, за много от които болните и досега доплащат хиляди левове. Доставчиците на изделия пък се оплакаха, че цените са наложени еднолично от касата.\r\n\t\r\n\tВ крайна сметка проверка на НЗОК в “Света Екатерина“ по конкретния казус на починалата пациентка е установила, че на жената е бил даден да подпише празен формуляр, с който се съгласява да доплати за медицинско изделие без да се посочва нито конкретното изделие, нито сумата, а в същото време въпросната аортна клапа, която е трябвало да й бъде поставена не е била налична в болничната аптека. Малко след като е дала писменото си съгласие, жената е починала.\n\n\r\n\tВ медицинската документация на пациентката са отразени три хоспитализации в лечебното заведение, в рамките на 30 дни. Пациентката е постъпила за пръв път в “Св. Екатерина“  на 27 март 2018 г. по клинична пътека (КП) №29 “Диагностика и лечение на остра и изострена хронична сърдечна недостатъчност без механична вентилация“. Жената е приета по спешност, с множество заболявания. Болната е изписана от болницата на 30 март 2018 г., като още същия ден – 30 март 2018 г., е приета повторно за лечение, в същото лечебно заведение, по КП 25 “Диагностика и лечение на нестабилна форма на ангина пекторис с инвазивно изследване“, обясняват от НЗОК. \r\n\tВ епикризата, в частта “Кардиологично обсъждане“, е записано: “На кардиохирургично обсъждане, пациентката се прецени, като показана за кардиохирургично лечение. Предвид възрастта на пациентката и придружаващи коморбидности пациентката следва да бъде обсъдена за включване на чакащата листа“.\r\n\tОт лечебното заведение бе предоставен на контрольорите и протокол от заседание на Кардиохирургичен консилиум (02.04.2018 г.). В  протокола се казва: “Проведоха разширено кардио-хирургично обсъждане въз основа на придружаваща медицинска документация, клинични и лабораторни изследвания, функционални показатели, образно изследване и оценка на риска....Въз основа на цялостната клинична оценка и изчисления перипроцедурен риск се взе решение че пациента е показан за перкутанна клапна реконструкция – TAVI, MitraClip, балонна валвулопластика.“\r\n\tПациентката е дехоспитализирана на 2 април.\r\n\tЖената постъпва за трети път в болницата на 21 април 2018 г., в 17.51 часа, по КП№18 “Инвазивна диагностика при сърдечно-съдови заболявания с механична вентилация“. В 1.30 часа след полунощ на 22 април т.г. тя е починала.\r\n\t\r\n\tВ предоставената от лечебното заведение медицинска документация за пациентката е приложена Декларация за доплащане на медицинско изделие или не реимбурсирани от НЗОК. В Декларацията има положен подпис на декларатор от 21 април Документът съдържа няколко текста, единият от които е: \r\n\tДекларацията е празна, не е ясно за какво медицинско изделия става дума и каква сума следва да доплати пациентката.\r\n\t\r\n\tСпоред магистър фармацевта, управител на болничната аптека, аптеката не е разполагала с транскатетърни клапи. Високотехнологичните импланти се поръчват след заявка от съответното звено и след одобрение на ръководството. До 27 април т.г., когато приключва проверката, в деловодната система на НЗОК не са постъпили документи с искане от лечебното заведение за издаване на разрешение от управителя на институцията за доставяне на медицинското изделие \"транскатетърна аортна клапна имплантация – TAVI“ за тази пациентка.\r\n\t\r\n\tИ при трите хоспитализации е извършено високоспециализирано изследване – ехокардиография или диагностичен ултразвук на сърце (като при първата хоспитализация са извършени две изследвания) от лекар без специалност, което е отразено в медицински документ, подписан от един и същ лекар. Лекарят е без придобита специалност и не е включен като изпълнител в „Списък на специалистите, извършващи болнична помощ, както и в „Списък на специализантите, оказващи болнична помощ“ - неразделна част от инидивидуалния договор на лечебното заведение с касата.\r\n\tИзследването е задължителна диагностична процедура за изпълнение и заплащане на клиничната пътека от НЗОК, като има изискване лекарят специалист, който извършва това изследване, да е с придобита специалност и да притежава допълнителна квалификация/сертификат за ехокардиография – базово ниво.\r\n\tСъставен е протокол от проверката, който е връчен и подписан от представляващите лечебното заведение.\r\n\tПраво на лечебното заведение е да възрази в 7-дневен срок по направените констатации, отразени в протокола.", "date": "2018.05.02", "title": "Проверка на НЗОК потвърди нарушения в случая с починала в “Света Екатерина“ пациентка"}
{"url": "http://www.mediapool.bg/dve-kritichni-svlachishta-po-patishtata-shte-se-ukrepyat-s-evropari-news278616.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДейностите по укрепване на две критични свлачища край пътната мрежа ще започнат в най-скоро време, след като договорът за предоставяне на над 3.3 млн. лв. от оперативната програма \"Околна среда\" бе подписан в сряда между екоминистъра Нено Димов и шефа на пътната агенция Дончо Атанасов.\r\n\tСпециална методика за оценка състоянието на свлачищата поставя тези две на първо място в списъка на най-неотложните за превенция обекти.\r\n\tЕдното свлачище се намира край селата Бела Рада и Войница по пътя от Видин през Кулата до Връшка чука. Другото е разположено на пътя Габаре-Върбица- Вировско-Тишевица-Горно Пещене-Враца-Борован.\r\n\tТяхното укрепване ще предотврати опасността за десетки хиляди жители и пътуващи.\r\n\tЗа укрепване на участъка край селата Бела Рада и Войници в обществени поръчки са избрани фирмите, които ще извършат строително-монтажните работи и надзора. За другия обект предстои да се обявят процедурите за тези дейности.\r\n\tУкрепването на първото свлачище се предвижда да продължи 23 месеца.", "date": "2018.05.02", "title": "Две критични свлачища по пътищата ще се укрепят с европари"}
{"url": "http://www.mediapool.bg/mz-uspokoi-che-patsienti-s-hiv-nyama-da-ostanat-bez-lekarstva-news278619.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПациентите с ХИВ, туберкулоза, психични и поведенчески разстройства, дължащи се на употреба на опиоиди, няма да останат без лекарства. Това увериха от Министерството на здравеопазването (МЗ) в сряда, след като преди два дни , че процедура по обжалване на търг за лекарства в Комисията за защита на конкуренцията, може да остави 700 пациенти с ХИВ без медикаменти.\r\n\tОт министерството обясниха, че жалбите засягат само 4 от общо 32 обособени позиции.\r\n\t\"По позициите, за които има избрани изпълнители, министерството приключва процедурите по сключването на договори с класираните на първо място участници. По сключените договори, заявките са връчени от МЗ на търговците на едро и лекарствата се доставят в съответните лечебни заведения. За недоговорените позиции МЗ обявява открита ускорена процедура\", казаха от ведомството.\r\n\t, заявиха от МЗ.", "date": "2018.05.02", "title": "МЗ успокои, че пациенти с ХИВ няма да останат без лекарства"}
{"url": "http://www.mediapool.bg/emil-hristov-zapazi-posta-si-na-zam-shef-na-parlamenta-news278615.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед точно тричасови дебати, взаимни нападки, обиди и демонстрации кой от ГЕРБ и БСП е по-загрижен за хората с увреждания, мнозинството в парламента отхвърли в сряда искането за оставка на заместник-председателя на Народното събрание Емил Христов. \r\n\tДо искането за оставка се стигна, след като преди 10 дни протестиращи хора с увреждания не бяха пуснати в Народното събрание за среща с парламентарната група на социалистите, тъй като носели надписи \"Системата ни убива\".  Решението групата да не влезе в НС бе на Емил Христов (ГЕРБ), тъй като председателят на НС Цвета Караянчева беше на посещение в чужбина. \r\n\tОще същият ден БСП поиска оставката му, а от ГЕРБ оправдаха действията му с аргумента, че в парламента не може да се влиза с ″рекламни материали″. Все пак Христов се извини за решението си, но социалистите сметнаха, че това не е достатъчно и той трябва да напусне поста си, след което внесоха искане за оставката му в деловодството. \r\n\tДокато депутатите в пленарна зала дискутираха всевъзможни теми около оставката на Емил Христов, стигайки до първомайски митинг на БСП, социалистите организираха среща с представители на хората с увреждания. За инициативата съобщи депутатът Антон Кутев. А на нея първа отиде Корнелия Нинова.  За да не останат длъжни, представители на ГЕРБ също се явиха на събитието. За да чуят проблемите им лично, в Огледалната зала на НС слязоха шефът на ГЕРБ в парламента Цветан Цветанов, и Емил Христов.\r\n\tЗа да не оставя инициативата в управляващите пък,  Нинова прибегна до нов прийом и се разплака след изказване на майка на дете с увреждания, която обявила, че се надява детето й да умре преди нея, тъй като нямало кой да го гледа.\r\n\tСлед това лидерът на БСП обеща, че с дявола ще седне на една маса заради хората с увреждания, разказаха присъствали на срещата.\r\n\tПо време на дебата народният представител от  \"БСП за България\" Михаил Христов, който е параолимпиец, обяви, че управляващите не се страхували от \"куцо, кьораво и сакато\". Заради това за всички други имало пари, но не и за тях. В отговор колегата му от \"Обединените патриоти\" проф. Станислав Станилов му каза, че истината е, че никой политик не иска да вземе парите от богатите и да ги даде на бедните.\r\n\tВ излагане на мотивите на социалистите за исканото отстраняване на Христов пък секретарят на парламентарната група на левицата Филип Попов оприличи Емил Христов с Пилат Понтийски - измил си ръцете с охраната на парламент. Това бе и едно от обясненията преди дни на ГЕРБ – че охраната от НСО не е допуснала протестиращите с брандирани тениски. \r\n\tДокато течеше спорът в зала, проф. Станислав Станилов  размаха пръст към лидера на БСП Корнелия Нинова и заяви: ″Повдига ми се от вас!″.\r\n\tЗам.-председателят на парламентарната група на \"БСП за България\" Антон Кутев обяви, че оставката на Емил Христов е необходима, защото не само, че ГЕРБ не е трябвало да спират майките на деца с увреждания да влизат в парламента, а е трябвало да идат да разговарят с тях, да чуят исканията им и да разрешат проблемите им.\r\n\tПод предлог, че името му е споменато от опозицията, Спас Гърневски от ГЕРБ и се опита да отклони дебата, говорейки от Лукановата зима до избора на Делян Пеевски за шеф на ДАНС. \r\n\tПредседателят на парламента Цвета Караянчева му каза, че не говори по темата, но след като той намеси Корнелия Нинова и приватизацията на ″Техноимпекс″, тя го остави да говори. По повода от БСП я предупредиха, че искането на оставки на ръководството на Народното събрание ще стане перманентно.\r\n\tНакрая Емил Христов обясни, че БСП са злоупотребили с хората с увреждания и каза, че в конкретния случай той дълго време не е знаел, че охраната не е пуснала хората с увреждания в парламента. Корнелия Нинова и депутати от БСП обаче знаели и отказали да се ангажират. \"Някой трябва да се извини на хората, които употребихте. Извинете се, колеги, за да ви олекне\", обърна се Христов към БСП.\r\n\tПарламентарната група на ДПС обяви, че няма да участва в гласуването, не защото не осъжда поведението на Емил Христов, а заради двойния стандарт на управляващите - те не отстранили Красимир Велчев от ГЕРБ като председател на комисията по вероизповеданията и правата на човека заради ксенофобски изказвания, а после гласували оставката на Валери Жаблянов от БСП като зам.-председател на парламента заради изказването, че Народният съд е необходим и неизбежен.\r\n\tВ крайна сметка мнозинството застана зад Христов и той остава заместник-председател на НС. Дебатите по евентуалното му оттегляне обаче костваха почти цял пленарен ден,.", "date": "2018.05.02", "title": "Емил Христов запази поста си на зам.-шеф на парламента"}
{"url": "http://www.mediapool.bg/palen-politicheski-konsensus-sreshtu-evropeiska-proverka-na-nasledstvoto-na-georgi-kolev-vav-vas-news278620.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинстовото в Народното събрание е против извършването на независим функционален анализ на административното правораздаване от Службата за структурни реформи на Европейската комисия. Това се разбра в сряда по време на заседание на правната комисия в парламента, която проведе редовно изслушване на правосъдния министър Цецка Цачева.\r\n\t \r\n\tВ началото на годината българското правителство отправи искане до Брюксел за извършване на независим европейски одит на административното правораздаване (включително на Върховния административен съд), наказателното правораздаване и съдебния инспекторат към ВСС. Малко по-късно се оказа, че ЕК е приела частично това искане, като отказва да провери наказателните съдилища.\r\n\t \r\n\tТака на преден план излезе мониторингът на наследството на близкия до ГЕРБ съдия Георги Колев, който през последните 7 години оглавяваше ВАС.\n\n\r\n\t \r\n\tПо време на заседанието на комисията въпросът за проверката бе поставен на Цачева от Пенчо Милков (БСП). След кратка ретроспекция тя обясни, че правителството държи на първоначалните си искания, включително да се провери работата на наказателните съдилища. Официален отговор защо се е наложила промяната, от ЕК не е бил даден.\r\n\t \r\n\t„Неформалният отговор е, че е много скъпо да се прави анализ на цялото наказателно производство“, обясни Цачева.\r\n\t \r\n\tЦялата дандания най-вероятно е свързана с нерешените проблеми във ВАС по време на мандата на Георги Колев. Единият проблем е случайното разпределение на делата в съда, тъй като компютърната система посочва на произволен принцип само един от няколкото съдии в съставите, които се произнасят по делата. Останалите се посочват от началниците.\r\n\t \r\n\tВторият проблем е бързината на произнасяне по някои дела и твърде съмнителното забавяне по други.\r\n\t \r\n\tТретият проблем във ВАС са множеството роднински назначения.\r\n\t \r\n\tПрез миналата година разследване на Mediapool показа как ръководството на ВАС успява да наложи волята си над административните съдии при избора на членове на ВСС.\r\n\t \r\n\tРешението на Брюксел да се направи изолирана проверка само на административните съдилища очаквано срещна съпротивата на магистратите от този съд. На 26 април пленумът на ВАС поиска правителството да оттегли настояването си пред ЕК за извършване на професионален анализ. Единият от аргументите на съдиите бе, че структурна реформа в тази система не е необходима.\r\n\t \r\n\tПо ирония само преди пет месеца ГЕРБ инициира значителни структурни реформи в админастративното правораздаване, като предложи създаване на изцяло нов Централен административен съд. Идеята бе на ръководството на ВАС.\r\n\t \r\n\tПред заплахата от проверка от Брюксел обаче се създаде мигновен политически консенсус срещу независимия одит на ВАС.\r\n\t \r\n\tШефът на правната комисия Данаил Кирилов обясни, че в НС може да се постигне рядък политически консенсус между БСП и ГЕРБ срещу намесата на Брюксел.\r\n\t \r\n\t„Смятаме, че този подход (проверката само на ВАС – бел. ред.) е неравнопоставен. Българският парламент трябва да бъде гарант за равнопоставеността на различните сектори в системата. Повечето препоръки в докладите на ЕК касаят наказателното производство и така този анализ на наказателните съдилища е стратегически по-важен за нас от анализа на административното производство“, каза Кирилов.\r\n\t \r\n\tТой припомни, че парламентът може да задължи министри да защитават определена позиция пред ЕК по повод функционалните анализи. И допълни, че ГЕРБ протяга ръка към БСП за намиране на консенсус, включително за оттегляне на българското искане за нови европейски одити на съдебната система.\r\n\t \r\n\t„Защо се прави точно сега, след като Брюксел твърди, че е скъпа процедура. Вероятно и проверката на административното правораздаване е скъпа“, каза Кирилов.\r\n\t \r\n\tПрез 2016 година същата служба на ЕК извърши независима проверка на българската прокуратура и отправи редица препоръки, от които лъснаха част от проблемите на държавното обвинение. И досега голяма част от предложенията на европейските прокурори в техния одит не са изпълнени.", "date": "2018.05.02", "title": "Пълен политически консенсус срещу европейска проверка на наследството на Георги Колев във ВАС"}
{"url": "http://www.mediapool.bg/avtorat-na-initsiativata-podari-vazduh-s-priza-za-zelena-lichnost-na-godinata-news278621.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтор на инициативата \"Подари въздух\" Деница Петрова взе приза \"зелена личност\" на годината. Това обявиха организаторите на конкурса \"Най-зелените компании в България\", който се провежда под патронажа на Министерството на околната среда и водите.\r\n\tСпециалната наградата \"Зелена личност\" е предназначена за хора, които са допринесли за популяризирането и налагането на зелената идея в обществото.\r\n\tНаградата беше присъдена за първи път през 2012 г. и е единствената в рамките на конкурса, която се връчва след гласуване изцяло онлайн. Тази година в категорията гласуваха над 600 души.\r\n\tДеница Петрова е графичен дизайнер, който работи като специалист по дигитален макретинг в агенция knowbox. Тя е основен вдъхновител на кампанията \"Подари въздух\", която цели по интересен начин да покаже достатъчно замърсената среда, в която живеем и да подтикне хората да предприемат действия срещу това. Статистиката сочи, че мръсният въздух е сериозна заплаха за здравето и води до преждевременната смърт на 6.5 млн. души годишно в света. Това го прави по-смъртоносен от заболяванията малария и СПИН взети заедно.\r\n\tКонкуренти на Деница Петрова в тазгодишното издание на конкурса бяха Борис Бонев от инициативата \"Спаси София\", Калин Василев - създател на организация TarnovoRuns\", Петко Петков - предприемач, екозащитник, активист на сдружение \"Запазете Бедечка\" и Влади Ванков - организатор и участник в акции за почистване на сметищата във Велико Търново.\r\n\tКандидатстването в конкурса \"Най-зелените компании в България\" продължава до 4 май 2018 г. В него могат да се включат бизнес организации, обществени структури и общини. Кампанията се провежда за осма поредна година.\r\n\tВсяка компания, която е проявила \"зелена\" инициативност през изминалата 2017 година, може да кандидатства онлайн.\r\n\tНагради се раздават в 13 категории, сред които автоиндустрия и транспорт, енергетика и воден сектор, технологии и ИТ продукти и услуги, управление на отпадъци, обществени организации, общини и държавни структури и други.\r\n\tЗа трета поредна година в надпреварата се включват и стартиращи \"зелени\" бизнес идеи. Тази инициативата е насочена към студенти, стартиращи фирми, предприемачи, изследователи и неформални екипи, които имат възможност да представят своите \"зелени\" бизнес идеи, свързани с предизвикателствата на климатичните промени.", "date": "2018.05.02", "title": "Авторът на инициативата \"Подари въздух\" с приза за \"зелена личност\" на годината"}
{"url": "http://www.mediapool.bg/naem-ot-50-evrokvm-za-magazin-v-tsentara-na-sofiya-news278618.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tОчакванията на компанията са фокусът на инвеститорите да се измества към офис площите през 2018 г. Това ще отвори врати за разширяване на различни групи наематели, като например банкови клонове, фитнес зали, кафетерии, модерни форми на магазини за книги и места за културни срещи и събития.\r\n\t\"Пазарът на търговски имоти няма как да достигне обема от предходната година заради ограниченото предлагане на първокласни активи. Не виждаме интерес от страна на нови инвеститори, затова очакваме доходността по сделките да се запази около 7% с тенденция плавно да намалява през следващите месеци\", коментира Иван Граматиков. По думите му в по-дългосрочен план тази тенденция едва ли ще се запази предвид покачването на лихвите и поскъпването на финансовия ресурс.", "date": "2018.05.02", "title": "Наем от 50 евро/кв.м за магазин в центъра на София"}
{"url": "http://www.mediapool.bg/chastnata-minproekt-shte-savetva-darzhavnite-mini-kak-da-se-optimizirat-news278625.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧастната консултантска компания \"Минпроект\" на Николай Вълканов ще съветва държавните \"Мини Марица Изток\" как да оптимизират дейността и разходите си и да увеличават инвестициите в нова техните и модернизацията си. Това стана ясно след среща на енергийния министър Теменужка Петкова с работници във въгледобивното предприятие в сряда.\r\n\tМиналата седмица при протест на миньорите от отказа й да повиши цената на въглищата, добивани в държавното дружество, Петкова обеща да посети дружеството и на място да се запознае с проблемите му.  На нея е било договорено заедно да се търсят начини за подобряване работата на предприятието, съобщиха от пресцентъра на Министерството на енергетиката.\r\n\tОт него става ясно, че въз основа на анализа на \"Минпроект\" ще се решава как да се оптимизира допълнително дейността в мините.\r\n\tПеткова се е срещната с работниците от рудник \"Трояново-Север“ и им обяснила, че решения на проблемите на дружеството могат да се търсят единствено в режим на откровен диалог. Тя припомнила предизвикателствата пред енергийната система на страната през зимата на 2017 г. и изразила задоволство от работата на мините и на комплекса \"Марица изток“ при онези тежки условия.\r\n\t\"Миньорите са гръбнакът на енергийната система на България и ви благодаря за вашия професионализъм и отговорна работа\", подчертала енергийният министър, цитирана от ведомството си. Тя припомня, че работните заплати в дружеството са увеличени от началото на годината, приходите през 2017 г. бележат ръст с 56 млн. лв. и дружеството отбелязва печалба в размер на 7 млн. лв. Според Петкова това е доказателство, че компанията се развива успешно и стабилно.\r\n\tВ рамките на визитата си в дружеството енергийният министър е разгледала обновени и нерехабилитирани багери и уверила миньорите, че изпълнението на дейностите по модернизация на техниката ще продължи.", "date": "2018.05.02", "title": "Частната \"Минпроект\" ще съветва държавните мини как да се оптимизират"}
{"url": "http://www.mediapool.bg/bulgaria-e-protiv-obvarzvane-na-evrofondovete-s-varhovenstvoto-na-zakona-news278622.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе е нормално върховенството на закона да бъде критерий при разпределянето на еврофондовете за кохезия и селско стопанство след 2020 г., защото то може да бъде използвано като инструмент за политическо вмешателство и неравно третиране на държавите членки, а равнопоставеността е в основата на европейските договори.\r\n\tТакава позиция изрази финансовият министър Владислав Горанов в отговор на въпрос дали България подкрепя предложението на Европейската комисия еврофондовете в периода 2021 - 2027 г. да бъдат обвързани с върховенството на закона и да бъдат ограничавани или спирани, ако някоя държава членка не спазва принципите на правовата държава.\r\n\tВсе пак до края на председателството си на Съвета на ЕС България няма да коментира в европейски формати позицията си по предложението, защото в сегашната си позиция трябва да търси консенсус. Държавите донори като цяло подкрепят мярката, докато страни като Полша и Унгария са против.\r\n\tЗначима промяна в обема финансиране, което получава България от ЕС, не се очаква по никоя от ключовите политики след 2020 г., заяви вицепремиерът Томислав Дончев на брифинг с Горанов след обявяването в сряда на на Европейската комисия за Многогодишната финансова рамка за периода 2021-2027 г.\r\n\tДончев посочи, че кохезионният пакет, който е ключов за България, номинално дори се увеличава от 371 млрд. евро за периода 2014-2020 г. на 373 млрд. евро за 2021-2027 г. Общата селскостопанска политика ще намалее от 411 млрд. евро на 371 млрд. евро.\r\n\tПо думите на вицепремиера числата не трябва да се гледат само в абсолютни суми, защото, въпреки номиналното сходство, след Брекзит Великобритания няма да получава средства от общия бюджет, което ще остави повече ресурси за останалите 27 държави членки.\r\n\tДончев заяви още, че се увеличават средствата за миграция и сигурност, които ще бъдат в размер на 62.5 млрд. евро. По тази линия България ще може да получава подкрепа заради охраната на външните граници на ЕС.\r\n\tНаучната програма \"Хоризонт 2020“ също ще бъде със завишен бюджет – от 79 млрд. евро през сегашния програмен период на 97.6 млрд. през следващия. Парите по \"Еразъм +“ ще скочат почти двойно – от 14.8 млрд. евро на 30 млрд. евро.\r\n\t\"Това е един балансиран бюджет и добра основа за преговори“, коментира Дончев. По думите му по предложението на ЕК предстоят тежки преговори, които България като председател на Съвета на ЕС ще задвижи още на 14 май на Съвета по общи въпроси.\r\n\tНадеждата на българското председателство е преговорите по бюджета на ЕС за следващите седем години да приключат преди евроизборите през 2019 г. До края на председателството си България няма да изразява остри позиции в преговорите, а ще търси сближаване, стана ясно още от думите на Томислав Дончев и Владислав Горанов.\r\n\tДончев обяви, че числата показват, че разпространяваните слухове, че еврофондовете за България спират след 2020 г., са абсолютно неверни и че няма място за тревога. \"Обичайно финалният вариант на бюджета не се различава драстично от първоначалното предложение“, коментира още вицепремиерът. Той обаче поясни, че въпреки номиналното сходство в размера на средствата по повечето ключови политики все пак ще има много реформи и в кохезионната политика, и в Общата селскостопанска политика.", "date": "2018.05.02", "title": "България e против обвързване на еврофондовете с върховенството на закона"}
{"url": "http://www.mediapool.bg/zemetresenie-e-useteno-v-gratskata-stolitsa-news278582.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗеметресение разтърси Гърция снощи и беше усетено в Атина, но няма съобщения за пострадали или сериозни щети според гръцките власти, съобщи  Ройтерс.\r\n\t \r\n\tЗеметресението с магнитуд 4.1 е било регистрирано в 20,50 ч. по Гринуич на 29 км североизточно от Атина според Института по геодинамика.\r\n\t \r\n\tЕпицентърът е бил на дълбочина 9.4 км.\n\n\r\n\t \r\n\tТрусът е бил усетен в Централна Атина и предградията според очевидци, цитирани от Ройтерс.", "date": "2018.05.02", "title": "Земетресение е усетено в гръцката столица"}
{"url": "http://www.mediapool.bg/lihvite-varhu-povecheto-levovi-krediti-mozhe-da-se-presmyatat-po-nov-nachin-news278611.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРеферентната лихва по ипотечни и потребителски кредити на граждани, базирани върху индекса СОФИБОР, вероятно ще бъде променена от 1 юли. Това ще стане с  – за кредитните институции, за кредитите на недвижими имоти и за потребителския кредит, които вече са внесени в Народното събрание от председателя на бюджетната комисия Менда Стоянова от ГЕРБ.\r\n\tПричината е нов еврорегламент, който влезе в сила от 1 януари 2018 г. Той изисква референтните индекси като например ЮРИБОР (за лихвите в евро), ЛИБОР (в долари), СОФИБОР (в левове), които се ползват за база за смятане на лихвите в договорите с потребителите,  от Европейския съюз или трети държави, включени в регистър към Европейския орган за ценни книжа и пазари. В момента СОФИБОР се изчислява от БНБ, която не разполага с подобен лиценз и още през март взе решение, че от 1 юли 2018 г. преустановява изчисляването и публикуването на индекса.\r\n\tСамият еврорегламент пък затегна правилата за индексите след няколко мащабни международни скандала, разразили се по време на финансовата криза. Тогава се доказа, че са правени пазарни манипулации с лихвените индекси ЛИБОР (LIBOR) и ЮРИБОР (EURIBOR) от страна на някои от най-големите европейски банки, участващи във формирането им.\r\n\tОт известно време насам  като намери нов администратор на индекса, който да получи лиценз и чиято методика да отговаря на новите изисквания. Според в. \"Банкеръ\" преговори са водени с \"Томпсън Ройтерс\", но продължава да е неясно дали банкерите ще успеят да уредят въпроса до 1 юли. Източник от банковите среди съобщи пред Mediapool, че \"план А\" е индексът да бъде \"спасен\", а \"план Б\" е замяната му с нов показател в договорите с клиентите.\r\n\tПредседателят на АББ Ирина Марцева коментира пред Mediapool, че \"промените биха се прилагали при договорите с клиенти само при прекратяването на даден индекс, което не очакваме непосредствено да се случи\". \"Ако се стигне до такава ситуация в бъдеще, престаналите да съществуват индекси ще трябва да се заменят с други, публично достъпни индекси или с изчисления при използване на данни от официална статистическа информация\", поясни Марцева.\r\n\tЗаради обществено недоволство от неясното формиране на лихвите по кредитите през 2014 г. влязоха в сила законови промени, според които те вече не могат да бъдат изчислявани и променяни произволно от банките, а трябва да се базират на независим индекс като СОФИБОР или пък на показатели от статистиката на Българската народна банка или на Националния статистически институт. Преди това конкретната лихва на клиента се определяше и променяше въз основа на изчислен от всяка банка по нейна вътрешна методика базов лихвен процент. Целта на промените тогава беше да се премахне субективизмът. В резултат, договорите, сключени след 2014 г., масово са върху СОФИБОР за кредитите в левове, които по това време започнаха да преобладават спрямо тези в евро.\r\n\tТака,  твърдят банкери. По изчисления на в. \"Банкеръ\" от седемте най-големи банки у нас, които държат към 85% от пазара, само една финансова институция не изчислява лихвите чрез СОФИБОР – ПИБ. От асоциацията на банките също потвърждават, че след промените в закона от 2014 г. броят на договорите със СОФИБОР значително е нараснал.\r\n\tАко се стигне до промяна в договорите с потребителите, това ще изисква много работа и финансов ресурс, с който ще трябва да бъдат натоварени клиентите, казаха банкери.\r\n\tВ проекта на Менда Стоянова се предвижда, че ако бенчмарк за лихвен процент спре да се изготвя, какъвто е рискът в случая със СОФИБОР, банката трябва да замени индекса с нов лихвен процент, който обаче не може да е по-висок от размера на лихвата преди замяната. Това означава, че \r\n\tОт проектозакона не става ясно дали корекцията в договорите с потребителите ще стане само чрез уведомление на клиентите или ще се изисква подписване на анекси.\n\n\r\n\tМенда Стоянова е заложила още промените в трите закона да се отнасят и за заемите, сключени преди 1 юли 2018 г.\r\n\tНезависимо от развитието на случая със СОФИБОР, очакванията на икономисти и банкери са  който ще започне да се отразява върху ЮРИБОР и съответно – върху заемите, базирани на него, които са в евро.", "date": "2018.05.02", "title": "Лихвите върху повечето левови кредити може да се пресмятат по нов начин"}
{"url": "http://www.mediapool.bg/karakachanov-puska-armiyata-da-zarabotva-na-chastni-partita-po-stadionite-news278585.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа фона на окаяното положение на българската армия вицепремиерът и военен министър Красимир Каракачанов вече втори ден не може да излезе от абсурден скандал на футболна тематика. Той тръгна от решението на военното министерство да изпрати хеликоптер и военнослужещи да се включат в празника на ЦСКА - София, който тази събота ще отбележи 70-та годишнина от създаването армейския клуб. \r\n\t \r\n\tОт обясненията му стана ясно, че смята практиката военни да участват в частни празненства за нормална, което предизвика силно недоволство от страна на феновете на Левски, които иронично поискаха да наемат от военното министерство артилерия. \r\n\t \r\n\tНа този фона Каракачанов и колегата му в правителството Владислав Горанов се забъркаха и във фенските разправии дали клубът на бизнесмена Гриша Ганчев ЦСКА-София е автентичен наследник на преди няколко години дружество ПФК ЦСКА АД. \n\n\r\n\t \r\n\t\r\n\t \r\n\tСкандалът избухна, след като военното министерство обяви публично, че военната авиация ще се включи в празника на ЦСКА-София, който тази събота ще отбележи 70-та годишнина от създаването армейския клуб. \r\n\t \r\n\tТова не се хареса на феновете на \"Левски\", които публично критикуваха правителството и обявиха включването на МО в инициативата на ЦСКА за \"поредно безобразие в нашата държава\". \r\n\t \r\n\tСлед правителственото заседание във вторник  министрите на финансите и отбраната Владислав Горанов и Красимир Каракачанов обясниха, че ЦСКА-София ще заплати участието на военната авиация в шоуто за празника на клуба, но не спряха до тук. \r\n\t \r\n\tГоранов влезе в ролята на фен и се намеси дори в споровете дали сегашният клуб ЦСКА – София на бизнесмена Гриша Ганчев е автентичен наследник на \"армейците\". \r\n\t \r\n\tТой бе питан кой ще плати за участието на Военновъздушните сили и неговият отговор бе лаконичен: “Литекс”, съобщи sportal.bg.\r\n\t \r\n\tВ разговора се включи и военният министър Каракачанов, който сътвори и малък гаф:\r\n\t \r\n\t\r\n\t \r\n\t\"ЦСКА-София\" беше създаден след обединението на отборите \"Литекс\" и \"Чавдар\" (Етрополе), след като предишното дружество затъна в дългове и бизнесменът Гриша Ганчев се отказа да го оздравява.\r\n\t \r\n\tМного от феновете на ЦСКА припознаха новия отбор като естествен продължител на старото дружество, но са обект на непрекъснати нападки от ”сините фенове”, че всъщност новият тим е ”пребоядисаният” отбор на Литекс.\r\n\t \r\n\tВ същото време бе създаден още един клуб ЦСКА 1948, който се състезава в по-долните дивизии. \r\n\t \r\n\tТази година клубът на Гриша Ганчев ще отбележи 70-та годишнина от създаването на ЦСКА.\r\n\t \r\n\t\r\n\t \r\n\tВ сряда Каракачанов продължи коментарите по темата в не по-малко абсурдни измерения. \r\n\t \r\n\tПред Нова телевизия той каза, че не вижда проблем в участието на военни в празника на клуба. По думите му това е нещо нормално при положение, че доскоро това е бил клубът на армията. \r\n\t \r\n\t разясни министърът.\r\n\t \r\n\tОсвен това изява ще има и пловдивският военен оркестър.  \r\n\t \r\n\t успокои Каракачанов.\r\n\t \r\n\tПо-късно пред журналисти той продължи:\r\n\t \r\n\t\r\n\t \r\n\t\r\n\t \r\n\tОбясненията на Каракачанов и Горанов доведоха до нова реакция на феновете на Левски в сряда следобед. \r\n\t \r\n\t, посочиха от Националния клуб на привържениците на Левски и Тръст \"Синя България“.\r\n\t \r\n\tДвете организации поискаха от премиера Бойко Борисов и военния министър Красимир Каракачанов да предоставят повече информация за \"цените и условията за наемане на различни подразделения на БА, защото планираме множество тържества по случай 75 години от рождението на Георги Аспарухов\"\r\n\t \r\n\t\"Специален интерес имаме и към зенитната артилерия, с която бихме желали да заместим пиротехниката по време на мачове, за да се избегнат инциденти\", посочиха \"сините фенове\". \r\n\t \r\n\tКартината се допълни от на \"алтернативния\" ЦСКА 1948 също да наеме военни хеликоптери и изтребители. \r\n\t \r\n\t, посочват от другия клуб, претендиращ да бъде наследник на \"армейците\", след фалита на ПФК ЦСКА АД.\r\n\t \r\n\tИначе актуална новина около ЦСКА-София е, че уволни треньора си Стамен Белчев и ще доиграе сезона под ръководството на Христо Янев. ЦСКА имаше желание да вземе шампионската титла и купата на страната, но в последните месеци се срина и записа загуби от Лудогорец и Левски.", "date": "2018.05.02", "title": "Каракачанов пуска армията да заработва на частни партита по стадионите"}
{"url": "http://www.mediapool.bg/si-en-en-kim-chen-un-shte-se-sreshtne-s-tramp-v-demilitariziranata-zona-news278581.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tЮжнокорейският президент Мун Дже-ин е убедил севернокорейския лидер Ким Чен-ун да се съгласи предстоящата му среща с президента на САЩ Доналд Тръмп да се състои в демилитаризираната зона между двете Кореи, съобщи Си Ен Ен, като се позова на анонимен осведомен източник.  \r\n\t\r\n\t\t \r\n\t\r\n\t\tМун и Ким се срещнаха в Панминчжон в ДМЗ в петък. Според източника на Си Ен Ен има \"голяма вероятност\" срещата с Тръмп да се състои на същото място, като е възможно някои от събитията да бъдат на северната страна на демаркационната линия. \r\n\t\r\n\t\t \r\n\t\r\n\t\tМястото било най-подходящо от логистична гледна точка за Ким, понеже медийното оборудване вече е налице, което би позволило срещата да се състои \"в края на май\", твърди източникът. Според него пътуването до северната част на демилитаризираната зона би дало на Тръмп шанс да влезе в историята. Южнокорейският президент също щял да участва в срещата по някакъв начин.\n\n\r\n\t\r\n\t\t \r\n\t\r\n\t\tСпоред висш служител от администрацията идеята за среща в ДМЗ не била изненада за сътрудниците на Тръмп, тъй като президентът говорил за нея през целия уикенд и я споменал в разговора си в неделя с президента Мун Дже-ин, отбелязва Си Ен Ен.  \r\n\t\r\n\t\t \r\n\t\r\n\t\tТръмп се изказал ентусиазирано за идеята пред журналисти в Белия дом в понеделник. \"В това има нещо, което ми харесва, защото, когато сте там и нещата се получат, ще има голям празник на място, а не в трета страна\", пояснил той.\r\n\t\r\n\t\t \r\n\t\r\n\t\tТелевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер.\r\n\t\r\n\t\t \r\n\t\r\n\t\tТой силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от Си Ен Ен.\r\n\r\n\t \r\n\tНа този фон генералният секретар на ООН Антониу Гутериш е обещал \"пълната подкрепа\" на организацията за по-нататъшни разговори между Северна и Южна Корея, съобщи Асошиейтед прес.\r\n\t \r\n\tГутериш е \"готов да обсъжда възможните форми на подкрепа\", уточни неговият говорител Стефан Дюжарик.\r\n\t \r\n\tПо време на телефонен разговор с Гутериш южнокорейският президент Мун Дже-ин е помолил за подкрепата на ООН за проверка на \"предстоящото закриване\" на ядрения полигон на Северна Корея.\r\n\t \r\n\tМун също така е помолил за подкрепата на Организацията за прилагането на споразумението между Северна и Южна Корея за \"трансформиране на демилитаризираната зона в зона на мира\".", "date": "2018.05.02", "title": "Си Ен Ен: Ким Чен-ун ще се срещне с Тръмп в демилитаризираната зона"}
{"url": "http://www.mediapool.bg/shotlandiya-vavede-minimalna-tsena-na-alkohola-news278583.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШотландия стана първата страна в света, въвела минимална цена на алкохола. Тази инициатива стана факт след години на юридически битки, съобщи Франс прес.\r\n\t \r\n\tТака вече една бутилка от 700 милилитра уиски няма да може да се продава за под 14 британски лири или 15 евро и 60 цента, а бутилка вино за под 5 евро и 20 цента.\r\n\t \r\n\tТази инициатива, чиято цел е да се бори с вредите от алкохола, бе приветствана от лекарското съсловие като най-голям напредък в усилията за опазване на общественото здраве след забраната за пушене на публични места.\n\n\r\n\t \r\n\tПървият министър на Шотландия Никола Стърджън коментира, че по примера на Шотландия и други страни в Европа ще се опитат да въведат мярката, като отбелязва, че Ирландия и Уелс обмислят подобни планове.\r\n\t \r\n\tПрез 2016 година в Шотландия са регистрирани над 1200 смъртни случая, дължащи се на алкохол.", "date": "2018.05.02", "title": "Шотландия въведе минимална цена на алкохола"}
{"url": "http://www.mediapool.bg/svetovnite-voenni-razhodi-s-novi-rekordi-news278584.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлобалните военни разходи са се повишили през 2017 г. до най-високото си равнище след Студената война, като САЩ, Китай и Саудитска Арабия са начело в списъка. Това показва годишният доклад на Стокхолмския международен институт за изследвания на проблемите на мира (СИПРИ), публикуван в сряда.\r\n\t \r\n\t\r\n\t\tВоенните разходи в света са се увеличили с 1.1 процента спрямо 2016 г. и са достигнали общо 1.73 трилиона долара, предаде ДПА, цитирана от БТА.\r\n\t\r\n\t\t \r\n\t\r\n\t\tРазходите за военни нужди са съставили 2.2 процента от глобалния БВП или по 330 долара на всеки земен жител.\n\n\r\n\t\r\n\t\t \r\n\t\r\n\t\t\r\n\t\t\tСАЩ остават лидер с 610 милиарда долара, без изменение спрямо предишната година. На тях се пада над една трета от глобалните военни разходи в света, отбелязва ДПА.\r\n\t\t\r\n\t\t\t \r\n\t\t\r\n\t\t\tВтори е Китай, който е изразходвал 228 милиарда долара, увеличение с 5.6 процента спрямо 2016 г., като според СИПРИ е отбелязал най-голямото увеличение в абсолютна стойност - 12 милиарда долара. Делът на страната в глобалния обем е нараснал от 5.8 процента през 2008 г. до 13 процента през 2017 г.\r\n\t\t\r\n\t\t\t \r\n\t\t\r\n\t\t\tСаудитска Арабия е изместила Русия от третото място, изразходвайки 69.4 милиарда долара, увеличавайки разходите си с 9.2 процента. След нея в региона на Близкия изток се нареждат Иран (+9 процента) и Ирак (+22 процента). В тази част от света делът от БВП, използван за военни цели, е най-висок - 5.2 процента. Нито един друг регион не е изхарчил за военни нужди повече от 1.8 процента от БВП, отбелязва ТАСС.\r\n\t\t\r\n\t\t\t \r\n\t\t\r\n\t\t\tВоенните разходи на Русия са спаднали през 2017 г. за първи път от 19 години (от 1998 г.) - с 20 процента в сравнение с 2016 г. - до 66.3 милиарда долара. Орязването на военния бюджет на Руската федерация с 13.9 милиарда долара е било най-голямото в света за изминалата година.\r\n\t\t\r\n\t\t\t \r\n\t\t\r\n\t\t\tСИПРИ посочва като основен фактор падането на цените на петрола. В резултат делът на военните разходи е спаднал от 5.5% до 4.3% от БВП на страната.\r\n\t\t\r\n\t\t\t \r\n\t\t\r\n\t\t\tСанкциите също са причина Русия да намали военните разходи. Военната модернизация остава приоритет за страната, но военният бюджет е ограничен заради икономическите проблеми от 2014 г., констатират от СИПРИ.\r\n\t\t\r\n\t\t\t \r\n\t\t\r\n\t\t\tВъпреки това показателят за Русия продължава да е най-високият в Източна Европа.\r\n\t\t\r\n\t\t\t \r\n\t\t\r\n\t\t\tЧастично \"заради усещането за заплаха, произлизаща от Русия\", страните от Западна и Централна Европа са увеличили миналата година военните си разходи съответно с 12% и 1,7%. Съвкупните разходи на 29-те страни от НАТО са били 900 милиарда долара или 52% от глобалните военни разходи, отбелязва ТАСС.\r\n\t\t\r\n\t\t\t \r\n\t\t\r\n\t\t\tИндия е изтикала Франция на пето място, изразходвайки почти 64 милиарда долара за военни цели (увеличение с 5.5 процента спрямо предишната година).\r\n\t\t\r\n\t\t\t \r\n\t\t\r\n\t\t\tДанните на СИПРИ включват заплати, разходи за операции, покупки на оръжие и оборудване, изследователска и развойна дейност, отбелязва ДПА.", "date": "2018.05.02", "title": "Световните военни разходи с нови рекорди"}
{"url": "http://www.mediapool.bg/karakachanov-nito-sam-si-smenil-pola-nito-futbolnata-prinadlezhnost-news278586.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t, заяви вицепремиерът и военен министър Красимир Каракачанов пред Нова телевизия. \r\n\t \r\n\tТака той обясни, че е нормално Военновъздушните сили да участват в отбелязването на празника на ЦСКА София тази събота и не става дума за негови лични пристрастия.", "date": "2018.05.02", "title": "Каракачанов: Нито съм си сменил пола, нито футболната принадлежност"}
{"url": "http://www.mediapool.bg/turtsiya-i-yuzhna-koreya-zadalbochavat-ikonomicheskoto-satrudnichestvo-news278587.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган приветства южнокорейския си колега Мун Дже-ин за срещата му със севернокорейския лидер Ким Чен-ун и изрази пожелание тази решимост да продължи и в бъдеще, съобщава електронното издание на в. \"Хюриет\".\r\n\t \r\n\tЕрдоган се срещна в Сеул с президента на Южна Корея, с когото проведе едночасов разговор в президентския дворец в Сеул. После двамата лидери участваха в среща на делегации на двете страни.\r\n\t \r\n\tТурският държавен глава предаде на Мун Дже-ин личните си поздравление и поздравленията на целия турски народ за срещата между лидерите на двете Кореи, която по думите му има много сериозен принос за световния мир.\n\n\r\n\t \r\n\t\"Бихме желали тази решимост да продължи по същия начин и занапред\", отбеляза Ердоган.\r\n\t \r\n\tПрезидентът на Турция открои отличните отношения между Турция и Република Корея и изтъкна, че двустранният търговски стокообмен е на стойност 7,5 милиарда долара. По думите му обаче това не е достатъчно.\r\n\t \r\n\t\"Искаме да издигнем още повече това (равнище). Мисля, че като държави, които имат демографски потенциал и влизат в състава на Г-20, ние трябва да го увеличим\", каза Ердоган.\r\n\t \r\n\t\"Защо да не достигнем 10-15 милиарда долара\", запита турският лидер и открои потенциала в областта на иновативните технологии и отбранителната промишленост.", "date": "2018.05.02", "title": "Tурция и Южна Корея задълбочават икономическото сътрудничество"}
{"url": "http://www.mediapool.bg/pametnikat-na-dzhon-atanasov-mozhe-da-ostane-v-tsentara-na-sofiya-news278590.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПаметникът на Джон Атанасов, който се намира в момента пред Телефонната палата в София, може да бъде преместен на друго място в центъра - при служебния вход на т. нар. Български Лувър.\r\n\tПроект за това място трябва да бъде представен от собствениците на Телефонната палата - фирмата \"НГ пропърти\", в чиито управление е Васил Божков.  беше скулптурата да бъде преместена в двора на Техническия университет в кв. \"Дървеница\".\r\n\tНа последното заседание на експертно-художествения съвет към Столичната община е възложено да се представи проект за поставянето на скулптурата при служебния вход на галерията \"Квадрат 500\". Той се намира откъм бул. \"Васил Левски\". Мотивът е, че това е старата сграда на Техническия университет.\r\n\tСобственикът на Телефонната палата иска да премести паметника на Атанасов, тъй като смята да превърне сградата в частен музей.\r\n\tАвторът на скулптурата, която е собственост на Столичната община, Вълко Ценов преди време се обяви срещу преместването ѝ. Мотивът му беше, че е правена специално за сградата на Телефонната палата, защото тя е свързана с технологиите и комуникациите, а Джон Атанасов е създателят на прототипа на съвременния компютър.", "date": "2018.05.02", "title": "Паметникът на Джон Атанасов може да остане в центъра на София"}
{"url": "http://www.mediapool.bg/tramp-sam-pretsenil-che-e-v-prekrasno-zdrave-news278591.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПисмото на нюйоркския личен лекар на Доналд Тръмп от времето на предизборната му кампания през 2015 г., в което се твърди, че Тръмп ще е най-здравият човек, избиран някога за президент, било съставено от самия Тръмп, съобщи вчера лекарят Харолд Борнстийн.\r\n\t \r\n\t\"Той ми продиктува цялото писмо. Не го писах аз\", заяви пред телевизия Си Ен Ен д-р Борнстийн, който казва, че бил личен лекар на на Тръмп от 1980 г.\r\n\t \r\n\tЛекарят не беше открит за коментар, но по-късно в интервю за телевизия Ен Би Си той потвърди думите си, посочва Ройтерс.\n\n\r\n\t \r\n\t\"Г-н Тръмп беше подложен наскоро на пълен медицински преглед, който показа само положителни резултати\", гласеше писмото, подписано от Борнстийн.\r\n\t \r\n\t\"Кръвното му налягане е 110 на 65, а лабораторните резултати са удивително добри. Физическата му сила и издръжливост са забележителни. Мога да заявя недвусмислено, че ако бъде избран, г-н Тръмп ще е най-здравият човек, заемал някога президентския пост\", се казваше в медицинската бележка.\r\n\t \r\n\tПред Енн Би Си Борнстеийн определи характеристиката \"най-здрав\" като \"черен хумор\".\r\n\tТръмп прочел на глас текста, докато Борнстийн и жена му пътували с кола през Сентръл парк, каза за Си Ен Ен лекарят. \r\n\t \r\n\tКампанията на Тръмп публикува писмото през декември 2015 г.\r\n\t \r\n\tТръмп диктуваше писмото, а аз трябваше да му кажа, какво да не пише в него, заяви докторът. Тези твърдения противоречат на изказването му от август 2016 г., че \"нахвърлил бележката за пет минути, докато шофьорът го чакал\".\r\n\t \r\n\tПо-рано вчера Борнстийн каза, че през февруари 2017 г. дългогодишният бодигард на Тръмп Кийт Шилър и още двама души нахлули в офиса му и иззели медицинската документация на Тръмп. Това станало два дни, след като лекарят казал за един вестник, че от години предписва на Тръмп лекарство за растеж на косата, пише британският в. \"Гардиън\".\r\n\t \r\n\tВчера говорителката на Белия дом Сара Сандърс съобщи на редовен брифинг, че документацията била иззета съгласно \"стандартна оперативна процедура\" при встъпване в длъжност на нов президент, отбелязва Ройтерс.", "date": "2018.05.02", "title": "Тръмп сам преценил, че е в прекрасно здраве"}
{"url": "http://www.mediapool.bg/protesti-paraliziraha-armenskata-stolitsa-news278592.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки хиляди привърженици на арменския опозиционен лидер Никол Пашинян откликнаха на призива му за гражданско неподчинение, блокирайки ключови улици и правителствени сгради в столицата Ереван. Пашинян оглави масовите антиправителствени протести, които принудиха премиера Серж Саркисян да подаде оставка след 10 години начело на властта. Пашинян призова за \"генерална стачка\", след като във вторник депутатите от управляващата партия в Армения отказаха да го изберат за временен министър-председател.\r\n\tПротестите обхванаха Ереван и други големи градове в страната. Коли и камиони блокираха в сряда основните кръстовища в страната, докато демонстранти спряха трафика към международното летище \"Звартноц\".\r\n\tПрез втората половина на деня Пашинян предложи на привържениците си да разблокират улиците, за да могат желаещите да се доберат до центъра на Ереван за поредния митинг на опозицията.\r\n\tПо данни на местните медии, цитирани от ТАСС, в Ереван практически няма улици или булеварди, по които движението да не е затруднено. Демонстрантите блокират пътищата с контейнери за боклук и автомобили.\r\n\tПашинян заяви на митинг на привържениците си, че е парализирана работата на метрото и железниците, блокиран е пътят към летището, а към протестиращите са се присъединили и обявили стачка множество училища и университети.\n\n\r\n\t\"На призива ни откликнаха всички ВУЗ-ове в столицата. Настояваме (управляващата) Републиканска партия да напусне властта и да гласува за народния кандидат за премиер Никол Пашинян\", заяви пред агенцията лидерът на студентското движение Давид Петросян.\r\n\tГрупа привърженици на опозицията нахлуха в сградите на кметствата в градовете Гюмри и Маралик. Протестиращите настояват местните власти да се присъединят към опозиционното движение.\r\n\tПашинян предупреди управляващите да не използват армията срещу демонстрантите и каза, че политическата криза в страната не може да бъде решена със сила.\r\n\tАко правителството докара армията в столицата, войниците ще се присъединят към демонстрантите, каза той. \"Полицията и службите за сигурност са неутрални и ако те [правителството] докарат например армията в Ереван, всички войници ще дойдат при нас и ще се присъединят към нас\", предрече опозиционният водач.\r\n\tСилите на реда не се намесват в протестните акции, предаде кореспондент на Би Би Си. Привържениците на Пашинян започнаха за освобождават улиците още преди указания от лидера им срок – 17 ч. местно време.\r\n\tХотелите в Ереван са предупредили предварително гостите си да напуснат до 7 сутринта, ако са планирали да отпътуват от града. Както се оказва, препоръките не са били напразни, тъй като \"блокпостове\" на протестиращите пропускат само журналисти и то не навсякъде.\r\n\tПашинян заяви в интервю за Асошиейтед прес, че управляващата Републиканска партия е извършила на практика политическо самоубийство с отказа си да подкрепи кандидатурата му за премиер на парламентарния вот вчера. По думите му това действие на управляващите само е засилило протестите срещу тях.\r\n\tНа извънредната си сесия, проведена на 1 май, парламентът отхвърли кандидатурата на Пашинян за премиерския пост. В подкрепа на Пашинян, който беше единствения кандидат, гласуваха 45 депутати при 53 необходими да получи мнозинство в 105-местното Национално събрание. Минути преди това управляващата партия на Армения обяви, че ще гласува против него.\r\n\tСнощи прессекретарят на партия \"Граждански договор\" Тигран Авинян заяви, че Пашинян отново ще бъде издигнат от фракцията \"Елк\" за поста министър-председател на следващото заседание на парламента на 8 май.\r\n\tВ интервю за Ройтерс Пашинян заяви в сряда: \"Моята единствена власт е моят народ. Ние няма да се откажем\". По думите му в страната ще продължат \"стачките и неподчинението\". На въпрос дали отново ще се кандидатира за премиер, той казва: \"Ще мислим и ще преговаряме\".\r\n\tАко парламентът повторно не успее да избере премиер, той ще бъде разпуснат и ще бъдат насрочени нови избори. Ако това стане, каза Пашинян, неговата партия \"Елк\" може да бойкотира изборите, съобщи Ройтерс.\r\n\tДосегашният премиер Серж Саркисян подаде оставка на 23 април и бе заместен временно на поста от Карен Карапетян. Опозицията, която няма мнозинство в парламента, издигна като кандидат за премиер Никол Пашинян.\r\n\tАрменският президент Армен Саркисян призова към диалог за излизане от политическата криза, предаде Ройтерс.\r\n\t\"Много съжалявам, че вчера парламентът не избра министър-председател. Политическата криза в страната продължава, въпреки че всички говорят за опасностите от задълбочаването на този процес\", заяви президентът. \"Призовавам всички политически сили да продължат диалога през тази седмица и да намерят изходи от положението\", се казва в изявлението на Саркисян.", "date": "2018.05.02", "title": "Протести парализираха арменската столица"}
{"url": "http://www.mediapool.bg/karmen-lazarova-otricha-da-e-lechitel-no-se-reklamira-kato-takav-news278588.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКармен Лазарова, която е посредничила за посещението на онкоболната Теодора Маджарова при бразилския лечител Жоао де Деус, отрече самата тя да е лечител и обясни, че е била само водач при пристигането на групата в Бразилия.\r\n\t \r\n\tСлед като стана ясно, че тя ще бъде проверявана от Столичната регионална здравна инспекция за осъществяваната от нея дейност, тя се яви в сряда с адвокат в предаването “На кафе“ по Нова телевизия и обясни, че самата тя не е лечител, а само събира информация за лечители от цял свят. В сайта си обаче тя се рекламира именно като лечител, а в предишно издание на предаването “На кафе“ е гостувала като практикуваща лечебен масаж с ток.\r\n\t \r\n\t\n\n\r\n\t \r\n\t, обясни Лазарова в сряда.\r\n\t \r\n\t, каза тя.\r\n\t \r\n\tСъпругът на Теодора – Александър обаче съобщи, че е имал комуникация по имейл с Кармен Лазарова преди пътуването относно неговата организация и плащането.\r\n\t \r\n\tЛазарова твърди, че е пратила имейл с искане за лична среща с всички пътуващи, включително Теодора, но съпругът й отрече да са получавали такъв имейл. В разговора се намеси и адвокатката на Лазарова, която поиска информация дали Теодора и съпругът й са я уведомили по писмен път за здравословното състояние на пациентката.\r\n\t \r\n\t, каза Александър и обясни, че Лазарова е цитирала в комуникацията си с тях случай, че лечителят Жоао е помогнал на друго жена с рак на гърдата.\r\n\t \r\n\tСпоред адвокатката на Лазарова обаче това е съвпадение на фактите.\r\n\t \r\n\tВ понеделник от здравното министерство съобщиха, че Столичната здравна инспекция е започнала проверка на Кармен Лазарова, като в сряда зам.-здравният министър Бойко Пенков каза пред бТВ, че резултати от проверката ще има до края на деня.\r\n\t \r\n\tТой добави, че за съжаление понякога конвенционалната медицина има определени граници в лечението на различни заболявания.\r\n\t , каза още Пенков.\r\n\t \r\n\tТой поясни, че регистър на организаторите на пътувания за алтернативно лечение в България има, но в чужбина – не.\r\n\t \r\n\tПо думите му здравното министерство е разговаряло с външно, за да се създаде нужната организация по прибирането на Теодора. Когато жената достигне до Европа, от тук може да бъде изпратен спешен медицински екип, който да пътува с нея до София.", "date": "2018.05.02", "title": "Кармен Лазарова отрича да е лечител, но се рекламира като такъв"}
{"url": "http://www.mediapool.bg/vosachna-figura-na-premiera-se-poyavi-v-retromuzei-vav-varna-news278593.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБойко Борисов стои рамо до рамо със световни лидери в музей. Восъчна фигура на премиера се появи в ретромузея във Варна, съобщи бТВ.\r\n\t \r\n\t\"Отдавна спрях да избирам кого да правим. Хората много питаха за г-н Борисов”, каза собственикът на музея Цветан Атанасов.\r\n\t \r\n\tТака се появява фигурата на премиера. Изработването ѝ отнема около 6 месеца, за да бъде изпипана до последния детайл.\n\n\r\n\t \r\n\tФигурата на Борисов е поставена в музея до тези на световните лидери Доналд Тръмп и Владимир Путин, като е изработена с ръката в джоба – една обичайна негова поза.\r\n\t \r\n\tотбеляза Цветан Атанасов.\r\n\t \r\n\tФигурата на Борисов е втората на български политик, която се появява в музея след тази на Тодор Живков.", "date": "2018.05.02", "title": "Восъчна фигура на премиера се появи в ретромузей във Варна"}
{"url": "http://www.mediapool.bg/283-ma-zadarzhani-ot-koito-109-pod-strazha-sled-demonstratsii-na-krainolevi-v-parizh-news278594.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската полиция е арестувала 109 души след вчерашните вандалски прояви и ожесточени сблъсъци между крайнолеви активисти и органите на реда в Париж, предаде Франс прес.\r\n\t \r\n\tОбщо 283 души бяха задържани, от които 109 са поставени под стража, уточни полицейската префектура.\r\n\t \r\n\tПо нейни данни 1200 души с черни дрехи, качулки и маскирани лица са замеряли силите на реда с бомбички и са нанесли материални щети на 31 търговски обекта, два от които запалени, изгорили са шест автомобила и са потрошили още 10.\r\n\t \r\n\tЧетирима души бяха леко ранени, включително служител на силите за борба с масовите безредици, ударен с камък в гърба. Демонстрантите бяха разпръснати със сълзотворен газ и водни оръдия.\n\n\r\n\t \r\n\tФренският президент Еманюел Макрон, който тези дни е на посещение в Австралия, осъди участниците в безредиците, помрачили първомайската демонстрация вчера в Париж.\r\n\t \r\n\t\"Първи май е празник на трудещите се, а не на подбудителите на безредици\", заяви Макрон в Сидни.", "date": "2018.05.02", "title": "283-ма задържани, от които 109 под стража, след демонстрации на крайнолеви в Париж"}
{"url": "http://www.mediapool.bg/robart-malar-mozhe-da-prati-prizovka-na-tramp-ako-otkazhe-da-razgovarya-s-razsledvashtite-news278595.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа среща с юридическия екип на Доналд Тръмп през март специалният прокурор Робърт Мълър казал, че е възможно да изпрати призовка на президента, ако той откаже да разговаря с разследващите предполагаема руска намеса в президентската кампания в САЩ през 2016 г., съобщи в. \"Вашингтон пост\", като се позова на адвокат на Тръмп\r\n\t \r\n\tНа напрегната среща в началото на миналия месец адвокатите на Тръмп настоятелно изтъкнали, че президентът не е длъжен да отговаря на въпросите на федералните следователи. Мълър обаче казал, че има и друг вариант, ако президента откаже: да му изпрати призовка да се яви в съда.\r\n\t \r\n\tСлед срещата екипът Мълър се съгласил да предостави на президентските юристи по-конкретна информация за въпросите, които следователите искат да обсъдят с Тръмп. С тези подробности на разположение, адвокатът на Тръмп Джей Секулоу съставил списък от 49 въпроса, които според юристите биха били зададени на президента. Въпросите се фокусират върху събития от времето на кампанията на Тръмп, периода на прехода и президентското му управление.\r\n\t \r\n\tСега новопрекроеният правен екип на Тръмп обмисля как да се отнесе към въпросите на специалния прокурор, докато наред с това преценява потенциалните доказателства за възпрепятстване на разследването, които Мълър може да представи, и се бори с клиент, който все по-остро се противопоставя на среща със специалния прокурор.\r\n\t \n\n\r\n\tАко не се стигне до решение за среща, безизходицата може да прерасне в историческа конфронтация пред Върховни съд за връчена на президента призовка, предупреждава \"Вашингтон пост\".\r\n\t \r\n\tТръмп нееднократно заклейми разследването като \"лов на вещици\", припомня вестникът.", "date": "2018.05.02", "title": "Робърт Мълър може да прати призовка на Тръмп, ако откаже да разговаря с разследващите"}
{"url": "http://www.mediapool.bg/udostovereniya-po-bulstat-veche-shte-se-izdavat-i-onlain-news278596.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУдостоверенията за вписаните в регистъра БУЛСТАТ да могат да се издават и по електронен път, предвижда одобрен от правителството проект за поправка в Закона за регистър БУЛСТАТ, който ще бъде предложен на Народното събрание за одобрение.\r\n\tТака заявлението за издаване на подобно удостоверение ще може да се подава онлайн и по същия начин за бъде получавано от гражданите, които не искат зда чакат на гише.\r\n\tПредложените законови корекции създават и необходимите нормативни предпоставки за изпълнение на решението на правителството за премахване изискването за представяне на хартиен носител от гражданите и бизнеса на удостоверението за вписани в регистър БУЛСТАТ обстоятелства. Документът ще се изисква служебно по електронен път.\r\n\tС предлаганите промени в Закона се осигурява също така възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози, съобщиха от правителствената информационна служба в сряда.", "date": "2018.05.02", "title": "Удостоверения по БУЛСТАТ вече ще се издават и онлайн"}
{"url": "http://www.mediapool.bg/yuzhnokoreiskiyat-prezident-othvarlya-ideyata-za-izteglyane-na-amerikanskite-voiski-news278597.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжнокорейският президент Мун Дже-ин категорично отхвърли идеята за изтегляне на американските войски от страната му след подписване на мирен договор със Севера, предаде агенция Йонхап.\r\n\t \r\n\t\"Присъствието на американски войски в Южна Корея е въпрос, свързан със съюза между двете страни и няма никакво отношение към подписването на мирен договор\" с Пхенян, заяви Мун.\r\n\t \r\n\tНа историческа среща на върха в граничното селище Панминчжон в петък Мун и севернокорейският лидер Ким Чен-ин се споразумяха да работят за сключване на мирен договор, който официално да сложи край на Корейската война от 1950-1953 г., припомня агенцията.\r\n\t \r\n\tЮжнокорейският президент направи това изявление малко след като един от специалните му съветници намекна за възможността за изтегляне на американските сили от Южна Корея.\r\n\t \n\n\r\n\t\"Какво ще стане със силите на САЩ в Южна Корея след като бъде подписан мирен договор? Ще бъде трудно да се оправдае продължаващото им присъствие в Южна Корея\", заяви съветникът в статия, публикувана вчера от американското сп. \"Форин афеърс\".\r\n\t \r\n\tДруг представител на президентската администрация на Мун Дже-ин по-рано отхвърли възможността за изтегляне на американските войски и изтъкна, че те играят ролята на посредник между големите държави, обкръжаващи страната, като Китай и Япония.\r\n\t \r\n\tВашингтон поддържа военно присъствие в страната от края на Корейската война. Понастоящем там са разположени 28,5 хиляди американски военни.", "date": "2018.05.02", "title": "Южнокорейският президент отхвърля идеята за изтегляне на американските войски"}
{"url": "http://www.mediapool.bg/boris-dzhonsan-podcherta-vazhnostta-na-sporazumenieto-s-iran-news278598.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският министър на външните работи Борис Джонсън заяви, че твърденията на израелския премиер Бенямин Нетаняху за Иран подчертават значението на ядреното споразумение с Техеран, предаде Ройтерс.\r\n\t \r\n\tРечта на израелския премиер за миналите изследвания на Иран в технологията на ядрените оръжия подчертава защо имаме нужда от споразумението, подчертава колко важно е да бъдат запазени ограниченията, предвидени от сделката, върху ядрените амбиции на Техеран, заяви британският външен министър.\r\n\t \r\n\tИранската ядрена сделка не е базирана на доверие в намеренията на Техеран, а на строг контрол и проверка, включително мерки, които позволяват на инспекторите от Международната агенция за атомна енергия (МААЕ) безпрецедентен достъп до ядрената програма на Иран, заяви Джонсън.\r\n\t \r\n\tФактът, че Иран е осъществявал тайно ядрени изследвания до 2003 г. показва защо имаме нужда от внезапните инспекции, които споразумението с Иран позволява днес. Мерките, предвидени в споразумението относно контрола и проверките, правят по-трудно за Иран да възобнови подобни изследвания. Това е добра причина да запазим споразумението, като същевременно го усъвършенстваме, за да вземем предвид легитимните опасения на САЩ и други наши съюзници, добави британският министър.\r\n\t \r\n\tОбвиненията на Нетаняху бяха посрещнати топло във Вашингтон, но срещнаха много по-хладен прием в Европа, отбелязва Асошиейтед прес. Твърденията изглежда задълбочиха разединението сред западните съюзници преди решението на президента Доналд Тръмп дали да се оттегли от сделката.\r\n\t \n\n\r\n\tГерманският външен министър Хайко Маас заяви, че МААЕ трябва веднага да провери твърденията на израелския премиер, че иранските лидери са прикривали тайна програма за ядрени оръжия, преди да подпишат споразумението със световните сили през 2015 г. Маас заяви пред в. \"Билд\", че МААЕ трябна възможно най-бързо да получи достъп до израелската информация и да изясни дали наистина има признаци за нарушаване на сделката.\r\n\t \r\n\t\"Точно защото не можем да позволим Иран да се сдобие с ядрени оръжия, механизмите за контрол, предвидени в споразумението, трябва да работят добре\", каза германският дипломат. Сигурността на Израел е в центъра на германската политика, увери той и обеща че Германия подробно ще анализира информацията, осигурена от Еврейската държава.", "date": "2018.05.02", "title": "Борис Джонсън подчерта важността на споразумението с Иран"}
{"url": "http://www.mediapool.bg/desetorno-poskapva-avtomobilniyat-nomer-po-zhelanie-news278601.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството увеличи драстично таксите за регистрационните табели на автомобилите с номер по желание. Това стана с промени в Тарифа №4 за таксите, които се събират в системата на МВР по Закона за държавните такси, съобщи правителствената информационна служба след заседанието на Министерския съвет в сряда.\r\n\tПричина за увеличаването на таксата на табелите на регистрационен номер по избор е засиленото търсене на такива номера и техният ограничен брой, което би довело до невъзможност за изпълнение на тази услуга, мотивира се кабинетът.\r\n\tЗатова таксата за ползване на табели с регистрационен номер с четири еднакви цифри се увеличава от 1000 лв. на 1500 лв.\r\n\tЗа регистрационни номера с комбинация от цифри \"аа-вв\", \"ав-ва\" и \"ав-ав\", където \"а\" и \"в\" са различни цифри от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв., е посочено в съобщението. Например номера \"55 22\", \"48 84\" или \"13 13\" вече ще струват 300 лв.\r\n\tОт правителството уточняват, че предлаганата услуга е специална и за нея не се прилага изискването за разходоориентиран размер на таксата.\r\n\tДруги промени в тарифата са свързани с определянето на единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация.\r\n\tУтвърдена е и единна такса за промяна на регистрацията на ППС без смяна на табели с регистрационен номер. Размерът им не е посочен в правителственото съобщение.\r\n\tСпоред сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н.\r\n\tВъвеждането на единна такса за различните видове услуги по регистрация на пътно превозно средства ще облекчи гражданите. Това ще стимулира и заплащането на услугите чрез ПОС терминални устройства, с които са оборудвани всички пунктове за регистрация в звената \"Пътна полиция\" при СДВР и областните дирекции на МВР , е посочено в съобщението.\r\n\tВ Тарифа №4 се създава и изрична разпоредба, с която се регламентират такси за съгласуване на проекти за сигнално-охранителни и известителни системи.\r\n\tДруга част от промените в Тарифа №4 е свързана с измененията в Закона за чужденците в България, приети в края на миналата година.\r\n\tТе са за определянето на такси за получаване на право на продължително пребиваване със срок до 4 години от притежателите на \"синя карта на ЕС\" и членовете на семействата им, за пребиваване на член на семейството на гражданин на ЕС, за продължително или постоянно пребиваване на член на семейството на български гражданин, който не е гражданин на ЕС. Новите тарифи не са посочени в съобщението.", "date": "2018.05.02", "title": "Десеторно поскъпва автомобилният номер по желание"}
{"url": "http://www.mediapool.bg/shefat-na-bnt-pod-zaplaha-da-zagubi-posta-si-news278602.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГенералният директор на БНТ Константин Каменаров е изправен пред реалния риск да изпадне в несъвместимост с управленския му пост в националната телевизия.\r\n\tТой обжалва на втора инстанция пред Софийския градски съд (СГС) условна присъда, постановена му от Софийския районен съд (СРС) по обвинение за шофиране след употреба на алкохол. Това става ясно от програмата на съда за месец май.\r\n\tАко Каменаров, бъде признат за виновен и от въззивен състав на градския съд, присъдата му ще влезе в сила и той повече няма да може да ръководи БНТ. Причината е, че според чл. 59 от Закона за радиото и телевизията членовете на ръководствата на двете държавни медии не могат да са хора, осъдени за умишлени престъпления от общ характер. Забраната не прави разлика между условните и ефективните наказания.\r\n\tУсловната присъда на Каменаров е издадена от СРС миналата година по обвинение, че на 23 юни 2016 г., около 3.50 часа, е хванат да шофира с концентрация от 1.6 промила алкохол в кръвта, установена чрез кръвна проба. Наказанието на шефа на БНТ е за срок от 1 година и 3 месеца плюс 600 лева глоба и отнемане на шофьорската книжка за година и половина.\r\n\tВ мотивите към условната присъда, цитирани от сайта на в. \"Сега\", съдия Марина Манолова от районния съд е записала, че според обясненията на подсъдимия положителната му алкохолна проба била следствие от режим за отслабване.\n\n\r\n\tКаменаров твърди, че вечерта преди да бъде спрян от \"Пътна полиция\", се прибрал в дома си около 23.00 часа и изпил едно уиски, за да се отпусне. В случая обаче имал за цел да стимулира метаболизма си и да отслабне и затова приемал разтвор от билка \"златен корен\", която разтварял в чист етилов алкохол – медицински спирт, и в конкретната вечер изпил двойна доза от разтвора. Затова и алкохолната проба е била такава.\r\n\tРешението да се качи зад волана в ранните часове на следващата сутрин, той обяснява с обаждане от съпругата му след 02.00 часа. Тя го помолила да я вземе от парти, тъй като не се почувствала добре. Каменаров пледира пред Софийския градски съд, че е невинен и иска да бъде оправдан. Първото заседание по делото е насрочено за 11 май.", "date": "2018.05.02", "title": "Шефът на БНТ под заплаха да загуби поста си"}
{"url": "http://www.mediapool.bg/mareshki-se-kachi-na-vlakcheto-na-krainata-desnitsa-v-evropa-news278603.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на \"Воля\" Веселин Марешки присъства на конференцията на европейската крайна десница, която се състоя на 1 май във френския град Ница. Целта на срещата е да се начертае план за участието на формациите на изборите за Европейски парламент през следващата година.\r\n\tИнициатор на конференцията е лидерът на френската крайна десница Марин Льо Пен, съобщава АП, цитирана от БТА.\r\n\t \r\n\tИмаше двама големи отсъстващи от събитието. Единият бе лидерът на италианската националистическа \"Лига\" Матео Салвини, който се опитва да състави коалиционно правителство. Той отклони поканата, но изпрати видеопослание за подкрепа. Герт Вилдерс от холандската Партия на свободата също не се появи.\r\n\t \n\n\r\n\tВ своята реч Марин Льо Пен очерта визия за \"друга Европа\", като предупреди, че ЕС има \"катастрофални последици за нашите страни\".\r\n\t \r\n\tРечи произнесоха и други видни фигури от европейската крайна десница. Всички те са членове на Движението за Европа на нациите и свободите, което се надява да постигне успехи на изборите за ЕП през 2019 г. Льо Пен заяви, че се надява да спечели достатъчен законодателен импулс, за да \"промени фундаментално\" ЕС отвътре.\r\n\t \r\n\tТя използва Ница, за да да илюстрира антимигрантската си позиция, като заяви, че градът е \"пострадал от много силен миграционен натиск, който е променил лицето му\".\r\n\t \r\n\tНационалният фронт е с разклатени позиции след поражението на президентските избори миналата година, спечелени от президента Еманюел Макрон. Льо Пен се опитва да очисти партията от расистката стигма, същевременно запазвайки основната теза за затворени граници, отбелязва АП.\r\n\t \r\n\tПреди пристигането си в Ница тя положи венец пред паметника на Жана Д'Арк в Кан. Организирането на събитието в Ница й позволи да се дистанцира от ежегодния митинг на баща й, Жан-Мари Льо Пен, при статуята на Жана Д'Арк в Париж. Партията миналия месец скъса връзките с 89-годишния си основател, като елиминира неговата титла \"почетен пожизнен президент\".\r\n\t \r\n\tВ България трите основни националистки формации са обединени в коалиция \"Обединени патриоти\" – \"Атака\", ВМРО и НФСБ. Единствено ВМРО има евродепутат в лицето на Ангел Джамбазки, но той е част от евроскептичната група на Европейските консерватори и реформисти.\r\n\t \r\n\tПоследните социологически изследвания показаха, че \"Воля\" има подкрепата на малко над 1% от българите и засега няма никакъв шанс да вкара свой представител в Европарламента.", "date": "2018.05.02", "title": "Марешки се качи на влакчето на крайната десница в Европа"}
{"url": "http://www.mediapool.bg/zadalzhitelna-preduchilishtna-za-4-godishnite-ot-2020-g-news278604.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредучилищното образование да стане задължително и за 4-годишните деца от 2020 година. Това е записано в плана за изпълнение на Стратегията за намаляване дела на преждевременно напусналите образователната система, приет в сряда от правителството.\r\n\tТой обхваща периода 2018-2020 година и съдържа политики и мерки за превенция на отпадането от училище и за компенсиране на пропуснатите знания и умения за отпадналите преждевременно от системата. За въвеждането на задължително предучилищно образование от по-ранна възраст е нужна и законова промяна, тъй като в момента то започва от 5-годишна възраст.\r\n\tПланът за намаляване на отпадащите ученици е подготвен от Министерството на образованието и науката, от където преди време обявиха, че имат намерение да предложат задължителна предучилищна и за 4-годишните. Мотивът е, че децата, които са ходили на детска градина, по-трудно отпадат от училище.\r\n\t\"Мярката за въвеждането на задължително предучилищно образование за децата, навършили 4 години, е предвидена в резултат на осъзнатата значимост на предучилищното образование за просперитета на личността и обществото\", пише в мотивите на министерството, изложени по време на обсъждане на плана. Изследвания доказвали, че колкото по-дълго детето посещава подготвителни групи, толкова по-добре се справя в клас.\r\n\tСпоред ведомството ранното предучилищно образование е средство за превенция на отпадането от училище, тъй като малчуганите, които не ходят на детска градина, по-често имат затруднения в училище, а това може да ги накара да се откажат от уроците.\r\n\tЗа осигуряване на равен достъп до образование на деца и ученици от семейства от социално слаби и уязвими групи в социалните мерки на плана е предвидено за еднократна помощ за деца, записани в първи клас, да се предоставят по 11.5 млн. лева всяка година. Такива помощи се получават и в момента.\r\n\tОсвен това 19 000 деца със специални образователни потребности трябва да бъдат включени в мерките за приобщаващо образование.\r\n\tЗа подобряване ефективността на взаимодействието с родителите с цел задържане на децата и учениците в училище и подобряване на образователните им резултати също са предвидени дейности, насърчаващи мотивацията у родителите за образование на децата им и повишаване и развитие на възпитателния потенциал на семействата.\r\n\tПредвидени са още дейности за овладяване на българския книжовен език от децата, чиито майчин език е различен от официалния в страната. Заложени са и мерки за повишаване квалификацията на педагогическите специалисти за работа в мултикултурна среда.\r\n\tВ резултат на изпълнение на предвидените дейности се очаква делът на преждевременно напусналите образователната система до 2020 г. да спадне под 11% при 12.5% през 2012 г.\r\n\tПравителството одобри и отпускането на 2.14 млн. лева субсидии за частни училища и за стипендии на учениците в тях. Промени в закона позволиха и частните училища да получават държавна субсидия за дейността си при условие, че намалят таксите за децата. За 2018 г. от това право се възползват само 6 частни детски градини и 9 частни училища от шест общини. За финансирането им са предвидени общо 1.856 млн. лева.\r\n\tПарите се прехвърлят по бюджетите на съответните общини, които пък ги разпределят на образователните институции.\r\n\tСъщо с промяна на нормативната уредба беше дадена възможност и учениците в частните гимназии да получават стипендии за успех. Изменението действа от втория срок на настоящата учебна година. За обезпечаването на плащанията от бюджета се отпускат 283 904 лева, които ще бъдат разпределени за учениците в 46 частни училища на територията на 10 общини.", "date": "2018.05.02", "title": "Задължителна предучилищна за 4-годишните от 2020 г"}
{"url": "http://www.mediapool.bg/preotseneni-aktivi-izkaraha-neraboteshtata-tets-varna-na-60-mln-lv-pechalba-news278605.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеработещата от началото на 2015 г. поради несъответствие с екостандартите ТЕЦ \"Варна\" отчете нетна печалба от 60 млн. лева за 2017 г. Новият й собственик - бившият транспортен министър и приближен до ДПС Данаил Папазов, получава 30 млн. лв. дивидент, с което на практика си връща част от вложените средства в сделката с чешката ЧЕЗ за въглищната централа. Това сочи годишният финансов отчет на дружеството, което се кани да се върне на енергийния пазар от 1 юли, цитиран от вестник \"Капитал\".\r\n\tПлановете на Папазов са да участва в търговете за студен резерв, провеждани от \"Електроенергийния системен оператор\", който също от средата на годината ще бъде повишен от сегашните 500 МВ на 650 МВ. Той искаше да продава електроенергията от ТЕЦ \"Варна\" и на регулирания пазар на бита, но внесена поправка в последния момент преди окончателното гласуване на Закона за енергетиката отряза от сигурния пазар електроцентралите с цени, надвишаващи с повече от 10 процента прогнозната пазарна цена за съответната година, която ще се определя от енергийния регулатор. Пазаров бе обявил, че подготвяните за работа и преминаващи на природен газ три блока ще играят и на свободния пазар.\r\n\tПостигнатият след смяната на собствеността положителен финансов резултат се дължи основно на преоценка на дълготрайните активи, които поскъпват от 10 млн. лв. през 2016 г. на 275 млн. лв. Отчетените приходи също нарастват от 3 на 65 млн. лв., независимо че централата въобще не е работила. Загубата от 5 млн. лв. пък става печалба от 60 милиона, посочва изданието.\r\n\tПроменената счетоводна политика за оценка на активите реално позволява на Данаил Папазов да изтегли почти всички налични пари по сметките на дружеството, които са били около 43 млн. лева. Веднага след това над 39 млн. лв. от тях са предоставени като заеми на свързани лица, без да е ясно на кое точно дружество. А в началото на тази година изглежда са върнати обратно, защото на 9 март е бил разпределен дивидент в размер на 30 млн. лева.\r\n\tОсвен това, вдигайки стойността на дълготрайните активи, в бъдеще ще има големи разходи за амортизация, т.е. ще се намали печалбата и дължимият корпоративен данък.\r\n\tВ подготовката си за възобновяване на дейността на централата – вече на газ, са обявени 13 обществени поръчки за ремонт на ІV и V блок.", "date": "2018.05.02", "title": "Преоценени активи изкараха неработещата ТЕЦ \"Варна\" на 60 млн. лв. печалба"}
{"url": "http://www.mediapool.bg/es-s-merki-za-palno-izsvetlyavane-na-mediite-i-byudzhetnoto-im-finansirane-news278606.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВлошаването на медийната свобода в редица страни от Европейския съюз принуди Брюксел да се заеме с проблема и да предложи мерки, които да гарантират прозрачност на медийната собственост, контрол върху бюджетното финансиране и др. Европейският парламент ще обсъди в сряда проекторезолюция, предлагаща да се забрани или поне да стане напълно прозрачно участието в обществени поръчки на дружества, чийто краен собственик притежава медийно дружество. Предлага се също държавите в ЕС да бъдат задължени да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии.\r\n\t \r\n\tЗащитата на медийната свобода ще стане част от годишния европейски доклад за демокрацията, принципите на правова държава и основните права, ако евродепутатите подкрепят проекторезолюцията и Европейската комисия започне да я прилага.\r\n\t \r\n\tОсъдените или признатите за виновни в извършване на каквото и да било престъпление не следва да бъдат собственици на медии, се допълва в доклада, цитиран от БТА.\n\n\r\n\t \r\n\tПри изготвянето на доклада са взети предвид резултатите от класацията \"Световен показател за свобода на печата\" на организацията \"Репортери без граници\". България е лидер в негативната класация – страната се срина до 111-то място, като вече е не само на последно място в ЕС, но и по-зле от страните на Западните Балкани.\r\n\t \r\n\tЕП призовава държавите да приемат и приложат правила за собствеността на медиите, така че да се избегне съсредоточаване на собственост, непряката собственост и собствеността, обхващаща различни медии, както и да се осигурят прозрачността, оповестяването и лесният достъп за гражданите до информация за собствеността на медиите, източниците на финансиране и управлението им.\r\n\t \r\n\tПодчертава се необходимостта от ограничения за служители на публични длъжности да бъдат собственици на медии.\r\n\t \r\n\tВ доклада се отчита, че правото да информираш и да бъдеш информиран е част от основните демократични ценности на ЕС. Свободата, разнообразието и независимостта на медиите са в основата на правото на свобода на изразяване на мнение. Медиите изпълняват съществена роля в демократичното общество чрез дейността си на обществен пазител, като помагат за информирането и овластяването на гражданите, като разширяват тяхното разбиране за политическата и обществената среда. Разпространението на фалшиви новини в социалните медии и търсачките накърни значително доверието в традиционните медии, се отчита в документа.\r\n\t\r\n\tЕП отбелязва, че обществените власти имат задължението да се въздържат от прилагане на ограничения върху свободата на изразяване на мнение и да приемат закони за развитието на свободни, независими и разнообразни медии. Те имат също задължението да защитават независимостта и безпристрастността на обществените медии, които работят в служба на демократичните общества, а не като обслужват интересите на действащите правителства.\r\n\t \r\n\tЖурналистите се сблъскват с насилие, заплахи, тормоз или обществено порицание, главно заради своите разследвания в защита на обществения интерес срещу злоупотребата с власт, корупцията, нарушенията на правата на човека или незаконните действия. Според Съвета на Европа над половината от случаите на тормоз срещу работещите в медиите са дело на представители на държавата, пише в доклада.\r\n\t\r\n\tОтправен е призив Европейската комисия да възприема опитите на правителствата за нарушаване на свободата на медиите като сериозна и трайна злоупотреба с власт, и като действия срещу основни ценности на ЕС.\r\n\t \r\n\tДържавите в ЕС са призовани да вземат мерки, включително като предоставят подходящо бюджетно финансиране, за осигуряване и насърчаване на разнообразна, независима и свободна медийна среда, в служба на демократичното общество, включително независимост и устойчивост на обществените медии.\r\n\t \r\n\tОсъждат се опитите на правителствата да заглушат критичните медии и да унищожат свободата и разнообразието на медиите, включително чрез по-изтънчени похвати, като изкупуване от представители на правителства и техни приближени на търговски медии и принуждаване на обществените медии да обслужват интересите на малки групи.\r\n\t \r\n\tВ проекторезолюцията се посочва, че днес Гугъл и Фейсбук държат 85 на сто от целия ръст на пазара на дигитална реклама, \"което застрашава бъдещето на традиционните, финансирани от реклами, медийни дружества, например търговските телевизии, вестници и списания\".\r\n\t \r\n\tОтправен е призив държавите в ЕС да включат медийната и информационната грамотност в националните образователни програми.\r\n\t \r\n\tОбсъждането на проекторезолюцията е в сряда, а гласуването е в четвъртък, 3 май, когато се отбелязва Световният ден за свобода на печата.", "date": "2018.05.02", "title": "ЕС с мерки за пълно изсветляване на медиите и бюджетното им финансиране"}
{"url": "http://www.mediapool.bg/ek-predlaga-nova-sdelka-za-zashtita-na-potrebitelite-news278607.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреди евроизборите догодина Европейската комисия предложи пакет от законодателни промени с цел по-добра защита на потребителите. \"Новата сделка за потребителите\", както я наричат в Брюксел, беше представена в представителството на ЕК в София.\r\n\tНовият търговски механизъм за потребителите ще им даде по-големи права и допълнителни механизми за защита с въвеждане на възможността за подаване на колективен иск срещу нелоялни практики или нарушения от представителни неправителствени организации на потребителите, посочи Огнян Златев, председател на представителството на ЕК в София.\r\n\tАмбициозният план на ЕК е промените в няколко директиви да станат факт до края на мандата на този Европарламент – пролетта на 2018 г.\r\n\tЗащитата на хората и правата на потребителите са най-добрият аргумент да отидеш да гласуваш на изборите през май догодина, каза Меглена Кунева, която бе първият български еврокомисар и ресорът й беше защита на потребителите. Новият механизъм ще даде повече прозрачност при онлайн пазаруване. Когато пазаруват онлайн, потребителите ще трябва да бъдат ясно информирани дали купуват продукти или услуги от търговец или от частно лице, за да знаят дали правата им на потребители са защитени в случай на нередност.\r\n\tНапример купувате си колело по интернет, но го получавате с повредена рамка. Ако не е обозначено, че го купувате от частно лице, вие не знаете, че нямате право да го върнете в 14-дневен срок.\r\n\tОсвен това, когато търсят онлайн, потребителите ще бъдат ясно информирани, когато резултат от търсенето се заплаща от търговец. Сайтовете за онлайн търговия ще трябва да информират потребителите относно основните параметри, определящи класирането на резултатите.\r\n\tВъвеждат се и нови права на потребителите на \"безплатни\" цифрови услуги. Когато плащат за цифрова услуга, потребителите се ползват от определени права на информация и разполагат с 14 дни, за да анулират договора си (право на отказ). Чрез новия търговски механизъм за потребителите това право сега ще обхване \"безплатните\" цифрови услуги, за които потребителите предоставят личните си данни, но не заплащат с пари. Това обикновено ще се прилага за услуги за съхранение \"в облак\", социални медии или електронна поща.\r\n\tПредлага се и защита срещу нелоялни и агресивни търговски практики. Например вашето семейство е резервирало ваканция в спа хотел, но когато пристига, се оказва, че е затворен за ремонт. С новия механизъм ще имате право на финансова компенсация. Сега това е възможно в някои страни, но не във всички. \r\n\t \r\n\tС промените в европейското законодателство се въвежда правото за завеждане на колективни европейски представителни искове. Те ще могат да се подават от представителна организация на потребителите, но не и от адвокатски кантори. За България това е Комисията за защита на потребителите, която е държавен орган, а от неправителствения сектор са – Българската асоциация \"Активни потребители\", Федерация на потребителите в България и Сдружение за правна помощ на потребителите.\r\n\tВ някои държави членки вече е възможно потребителите да заведат колективен иск в съда, но сега тази възможност ще бъде въведена в целия ЕС. Причината е случаят \"Дизелгейт\", при който не всички европейски потребители получиха обезщетение, така както американските. Случаят \"Райънеър\" с отменените полети е аналогичен, дадоха пример от ЕК.\r\n\t \r\n\tНовият модел за колективна защита ще позволи да се гарантира, че европейските потребители могат да се възползват пълноценно от правата си и да получават обезщетение, като същевременно се избягва рискът от злоупотреба с неоправдани съдебни спорове.\n\n\r\n\t \r\n\tСанкциите за нарушителите – 4% от годишния оборот на търговеца\r\n\t \r\n\tНяколко случая – \"Дизелгейт\", \"Кембридж Аналитика\" и други показаха, че органите на ЕС за защита на потребителите не са добре подготвени, за да се справят със \"ситуации на масова вреда\", които засягат голям брой потребители в целия ЕС. Сега, когато една компания наруши правилата, санкциите варират в целия ЕС и често са твърде малки. В резултат те са безсилни да накарат безскрупулните търговци да спрат да мамят.\r\n\t \r\n\tПредложението е националните органи за защита на потребителите да разполагат с правомощията да налагат ефективни, пропорционални и възпиращи санкции по координиран начин. За широко разпространени нарушения, които засягат потребителите в няколко държави в ЕС, максималната глоба ще бъде 4 % от годишния оборот на търговеца във всяка съответна държава членка. ЕК дава право на страните да въвеждат и по-високи максимални глоби.\r\n\t \r\n\tОтстраняване на разликите в качеството на стоките в ЕС\r\n\t \r\n\tНовият търговски механизъм за потребителите ще реши проблема и с разликите в качеството на стоките. Например една и съща марка кафе съдържа по-малко кофеин и повече захар или замразени рибени хапки съдържат различно количество риба в две различни страни, но продуктите са под един и същи бранд и в една и съща опаковка. ЕК приема това за \"заблуждаващо действие\" от страна на търговеца спрямо потребителите. Причината е, че те смятат, че купуват един и същи продукт, без това да е вярно на практика, което създава необосновани продуктови различия в единния пазар.\r\n\tПо този повод в съвместния изследователски център на ЕК, с подкрепата на повече от половината страни членки, тече тестване на такива продукти, като първите резултати ще са ясни до края на годината.\r\n\tПредседателят на ЕК Жан-Клод Юнкер вече обяви, че не приема в някои части на Европа на хората да се продават храни с по-ниско качеството, отколкото в други, въпреки че търговската марка и опаковка са едни и същи, припомниха представителите на ЕК. По тази причина предстои промяна в Директивата за нелоялните търговски практики, за да се изясни, че националните органи могат да оценяват и да отстраняват заблуждаващите търговски практики, свързани с маркетинга на продукти като идентични в няколко страни от ЕС, ако техният състав или характеристики са съществено различни.\r\n\t \r\n\tПо-добри условия за предприятията\r\n\t \r\n\tНовият търговски механизъм ще премахне ненужната тежест за предприятията, включително чрез отмяна за фирмите на задълженията, свързани с правото на отказ на потребителя.\r\n\tНапример потребителите няма повече да могат да връщат продукти, които вече са използвали, а не просто изпробвали. Освен това търговците вече няма да връщат парите на потребителите, преди действително да са получили върнатите стоки.\r\n\t \r\n\tС новите правила се въвежда повече гъвкавост в начина, по който търговците могат да общуват с потребителите. Освен по електронна поща, това вече ще е възможно и чрез уеб формуляри или чатове, при условие че потребителите могат да проследяват комуникацията си с търговеца.\r\n\t \r\n\tКакво предстои \r\n\t \r\n\tПлановете са Европейският парламент и Европейският съвет да излезе с официална позиция по двете групи предложения на ЕК за законодателните промени свързани със защитата на правата на потребителите до края на годината.\r\n\tЕК се надява след това те да бъдат одобрени от Европейския парламент до края на мандата му – пролетта на 2019 г. и да влязат в сила от 1 януари 2020 г.\r\n\tОт ЕК напомниха, че политиката за защита на правата на потребителите е била сред приоритетите на комисията \"Юнкер\" още от началото на мандата й през 2014 г.\r\n\tДосега е постигнато достъп до онлайн медии и пазаруване в целия ЕС, забрана на таксите за роуминг, който днес е с до 96% по-евтин в сравнение с 2012 г., по-достъпна трансгранична доставка на колети, спазване на правилата от онлайн платформите при резервации за пътуване или коли под наем, както и от технологичните гиганти – за личните данни, нови правила за пакетните туристически пътувания, платформа за онлайн разрешаване на спорове при покупка продукти онлайн и други.", "date": "2018.05.02", "title": "ЕК предлага \"нова сделка\" за защита на потребителите"}
{"url": "http://www.mediapool.bg/ebvr-shte-finansira-konkretni-proekti-za-svarzanost-na-zapadnite-balkani-news278608.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската банка за възстановяване и развитие (ЕБВР) ще представи предложения за финансиране на конкретни проекти за свързаност и инфраструктурата на Западните Балкани по време на срещата на върха в София на 17 май, съобщи правителствената пресслужба в сряда.\r\n\tТова е уверил председателя на финансовата институция Сума Чакрабарти, по чието искане се е състоял телефонен разговор с премиера Бойко Борисов. По-рано през деня министър-председателят обсъди напредъка на всяка от шестте държави в региона също по телефона с помощник-държавния секретар на САЩ Уес Мичъл.\r\n\tСума Чакрабарти благодарил на Борисов за навременната инициатива българската столица да домакинства разговори на най-високо равнище между държавите от ЕС и страните от Западните Балкани. По думите му, извеждането на този приоритет на Българското председателство и организирането на срещата идва в решаващ за региона момент.\r\n\tШефът на ЕБВР уверил, че банката ще подкрепи напълно усилията на Борисов за развитие на Балканите. В последните години банката е фокусирала значителна част от дейността си към този регион и организира редица инвестиционни форуми в негова подкрепа, посочил Чакрабарти.\r\n\tДвамата се разбрали още на Срещата на върха да обсъдят с лидерите на държавите от Западните Балкани и конкретните възможности за сътрудничество с финансовата институция.\r\n\tЛидерството на българския премиер и на българското председателство по отношение на страните от Западните Балкани е било оценено високо и от Мичел. Той подчертал активната работа за евроатлантическата перспектива на тези държави и за реализация на свързаността помежду им и със съседните европейски страни. \"САЩ напълно подкрепят всички Ваши инициативи в региона“, заявил Уес Мичъл.\r\n\tС Борисов той обсъдил напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград.\r\n\tБългарският премиер изтъкнал необходимостта част от проблемите между западнобалканските страни да бъдат решени още преди срещата на 17 май, за да може на нея да се постигне договореност за реализацията на конкретни проекти.\r\n\tПомощник-държавният секретар на САЩ откроил също усилията на България за достигане на 2% бюджет за отбрана и посочил страната ни като пример за други членки на НАТО.\r\n\t\"България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове“, посочил Мичъл.\r\n\tОт Министерския съвет допълват, че през следващите седмици се планира посещение в България на помощник-държавния секретар на САЩ.", "date": "2018.05.02", "title": "ЕБВР ще финансира конкретни проекти за свързаност на Западните Балкани"}
{"url": "http://www.mediapool.bg/postavyaneto-na-bronzovata-kashta-v-sofiya-nai-setne-zapochna-news278609.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоставянето на инсталацията \"Бронзовата къща\" на мястото на мавзолея на Георги Димитров в София започна в сряда. Тя трябваше да е символ на българското председателство, което приключва в края на юни, и на последващото австрийско председателство до края на годината.\r\n\tИзграждането на \"Бронзовата къща\" започна с месеци закъснение и след преполовяването на българското европредседателство. Смислено обяснение за забавянето така и нямаше.\r\n\t\"Бронзовата къща\" трябва да остане на мястото на мавзолея до края на годината. С нея общината иска и да провокира съвременни артисти да предлагат свои произведения, които да се поставят временно върху останките от взривената сграда, в която беше изложена мумията на Димитров. Местната власт има намерение да превърне мястото в пространство за съвременно изкуство на открито, а подземията под него - в галерия за съвременно изкуство.\r\n\tЧаст от елементите за скулптурата на Пламен Деянофф - български художник, живеещ в Австрия, бяха доставени на площадката в Градската градина пред Народния театър в сряда. Издигането на къщата ще продължи няколко дни, а в четвъртък напредъкът по проекта ще бъде проверен от кмета Йорданка Фандъкова и австрийския президент Александър Ван дер Белен.\r\n\tПоставянето на инсталацията в центъра на София беше . Първоначалното намерение беше \"Бронзовата къща\" да бъде поставена в началото на годината. След това срокът беше изместен за края на февруари, а последната информация беше, че частите за инсталацията пътуват от Австрия към София.\r\n\tЗа поставянето на скулптурата, която е с размери 7 на 7 метра и височина 14 метра, площадката на мавзолея беше укрепена. За целта от общинския бюджет, които освен за това пространство, трябваше да отидат и за укрепване на подземните галерии на мавзолея. Не е ясно каква част от сумата е била отделена само за площадката на \"Бронзовата къща\".\r\n\tИнсталацията \"Бронзовата къща\" е дело на живеещия в Австрия български художник Пламен Деянофф. Скулптурата-сграда е изработена от масивни бронзови елементи и според автора е вдъхновена от традиционната българска архитектура и специално от Хрельовата кула в Рилския манастир.\r\n\tИзработката на скулптурата се финансира от Деянофф, Австрия плаща за транспорта, а Столичната община трябваше да осигури пари за фундамента на инсталацията, за охрана, осветление и застраховка.", "date": "2018.05.02", "title": "Поставянето на \"Бронзовата къща\" в София най-сетне започна"}
{"url": "http://www.mediapool.bg/noviyat-iztrebitel-edva-li-shte-preleti-prez-maglata-v-bulgaria-news278610.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектът за купуване на нов тип изтребител за пореден път влиза за обсъждане в правителството и парламента с гръмки политически обещания и със силни съмнения, че управляващите имат истинско намерение да го реализират.\r\n\t \r\n\tПроектът се движи повече от десет години, като хората в бранша се шегуват, че сигурно само за заплатите на десетките експерти, които са работили по него, са отишли пари колкото поне за един самолет.\r\n\t \r\n\tЕдинственият резултат от това обаче са периодични политически скандали, взаимни обвинения в корупция и осигуряване на трайни траншове към Русия за поддръжката на старите и несъвместими с НАТО съветски изтребители Миг 29.\n\n\r\n\t \r\n\tВ последната година най-мащабната сделка от модернизацията на армията, която ще излезе над 1.5 млрд. лева, се движи на фона на произволни, често лобистки, политически коментари, липса на ясна визия и разчети и все по-засилващи се съмнения дали правителството има политическа воля да го реализира. \r\n\t \r\n\tПремиерът Бойко Борисов и заместникът му в ГЕРБ коментират военната авиация основно през призмата на отношенията им с президента Румен Радев, който настояваше правителството да закупи шведски изтребители \"Грипен\", и дават ясни сигнали, че едва ли ще се стигне до сделка. \r\n\t \r\n\tВицепремиерът и военен министър Красимир Каракачанов от своя страна е влязъл в ролята на публичен защитник на проекта, но действията и коментарите му не дават много надежда за положителен край. \r\n\t \r\n\tСлавните традиции на българската армия са част от \"патриотичното\" портфолио и модерната (нормалната) военна авиация се вписва в него. Реално обаче екипът на Каракачанов движи проекта без ясна визия, хаотично, а понякога дори го вкарва в абсурдни измерения, оставяйки впечатлението, че единствената цел е да се тупка топката. \r\n\t \r\n\t\r\n\t\tФинансовият министър Владислав Горанов пък се задоволява с лаконични коментари от рода на е \"военните предпочитат нови играчки\", но правителството независимо от \"натиска на нашите НАТО-вски партньори\", смята, че първо трябва максимално да се оползотвори ресурса на съществуващата техника в България. \r\n\t\r\n\t\t \r\n\r\n\tНа този фон кабинетът системно и методично осигурява милиони левове към Русия за поддръжката на старите съветски и несъвместими с НАТО изтребители МиГ 29. \r\n\t \r\n\tМиналата седмица бе поредната порция за руската корпорация РСК МиГ от 26 млн. лева. \r\n\t \r\n\t\r\n\t \r\n\tПроектът за покупката на нови изтребители беше на финалната фаза и дори беше избран победител – шведските машини \"Грипен\". \r\n\t \r\n\tУправляващата партия ГЕРБ обаче инициира парламентарна проверка на проекта, която установи нередности в организирането му, довели до декласиране на офертата за изтребители Ф 16, и препоръча да се съберат нови предложения.\r\n\t \r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\", но в крайна сметка кръгът ще бъде разширен.  \r\n\t \r\n\tКаракачанов обясни, че в проекта ще влязат и френските изтребители \"Рафал\", американските Ф 18, модернизирани Ф-16 от Израел и нови \"Юрофайтър\" от Германия. \r\n\t \r\n\tНамерението на МО да иска оферти за нови Ф 18 и \"Юрофайтър\" е безсмислено, тъй като това са мощни и модерни машини, чиято покупка, а още повече експлоатация и поддръжка, затрудняват далеч по-богати от България страни. Само преди няколко месеца Каракачанов призна, че България и за самолети \"Рафал\".\r\n\t \r\n\tТака на практика в играта реално влиза само един нов участник и това е Израел. Хърватска договори с Израел покупката на 12 употребявани израелски изтребители Ф-16C/D за около 420 млн. евро и подобна оферта влиза в българските възможности. \r\n\t \r\n\tВ сряда Каракачанов коментира пред Нова телевизия, че би работил \"българската авиация да получи нови изтребители или, ако не са първа ръка, условията да са толкова изгодни, че да си заслужава да го направим\". \r\n\t \r\n\tТози коментар също насочва вниманието към офертата на Израел.\r\n\t \r\n\tДругите две реални оферти остават за нови машини \"Грипен\" и Ф-16 втора ръка от САЩ и Португалия.\r\n\t \r\n\t\r\n\t \r\n\tПрезидентът и върховен главнокомандващ Румен Радев на няколко пъти се обявявал в подкрепа на изтребителите \"Грипен\". Това доведе до автоматична реакция в ГЕРБ и Цветан Цветанов публично рекламира изтребителите Ф 16. \r\n\t \r\n\tПозицията на Каракачанов остава неясна. \r\n\t \r\n\tОсновната му идея е \"за по-малко пари да придобием повече самолети\".\r\n\t \r\n\tИначе, принципно се обявява за покупката на нови изтребители или за много изгодна сделка за машини втора ръка. \r\n\t \r\n\tСпоред авиоексперти България на практика може да си позволи да купи и след това да експлоатира само нови машини \"Грипен\". \r\n\t \r\n\tВ сряда Каракачанов коментира, че в \"предишното издание\" на проекта една от офертите е била за изтребители, които са по-стари от съветските МиГ-ове и посочи, че той такъв договор не би подписал, защото представлявал \"заробване\".\r\n\t \r\n\tТой не посочи конкретно за коя оферта става дума, но визира употребяваните Ф-16 MLU от САЩ и Португалия, които са произведение в началото на 80-те. Предлаганите от Израел самолети Ф 16 са малко по-нови, но не кой знае колко.\r\n\t \r\n\tРеално погледнато обаче всички тези коментари нямат кой знае какво значение, тъй като единствената реална стъпка на правителството към момента е планирането на над 80 млн. лева за поддържането на старите МиГ-ове. Освен това Каракачанов , че се готви и нов договор за ремонта и поддръжката на руските щурмоваци Су 25.\r\n\t \r\n\t\r\n\t \r\n\tЕдинственият реален печеливш от ситуацията е руската корпорация МиГ 29, която още години наред ще прибира от България сериозни финансови средства за поддръжката на МиГ-овете. \r\n\t \r\n\tОт друга страна българската бойна авиация ще продължи да не е съвместима със западните ни съюзници в НАТО и ще продължи да налива средства в морална остаряла техника без бъдеще.", "date": "2018.05.02", "title": "Новият изтребител едва ли ще прелети през мъглата в България"}
