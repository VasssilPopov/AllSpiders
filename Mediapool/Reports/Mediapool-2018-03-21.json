{"url": "http://www.mediapool.bg/karakachanov-skorostno-podpisa-sporazumenieto-s-rusnatsite-za-mig-ovete-news277043.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки предупрежденията на редица експерти, военният министър Красимир Каракачанов скоростно подписа рамковото споразумение на обща стойност до 82 млн. лева с руската корпорация РСК МиГ за поддръжката на старите съветски изтребители МиГ 29, които все още са на въоръжение в българската армия.\r\n\tСделката е сключена, след като този път процедурата не бе . С нея военното министерство иска да осигури поддръжка на всички 15 МиГ-а за следващите четири години.\r\n\t, заявиха от Министерството на отбраната.\r\n\tВъпреки твърдението на министерството обаче, става все по съмнително дали правителството има политическа воля да купи нов тип изтребители, съвместими с НАТО.\r\n\tПървоначално екипът на Каракачанов твърдеше, че ще внесе проекта в правителството през февруари, а след това през март. След това той трябва да влезе и в парламента, тъй като по закон военните поръчки над 100 млн. лева се одобряват и в пленарна зала.\n\n\r\n\tКъм момента има много неясни въпроси около проекта. В това число и финансовата му рамка. Това дава основание на експерти и анализатори все повече да се съмняват в бъдещето му.\r\n\t\r\n\tАтлантическият съвет на България ,  че споразумението с РСК МиГ може да доведе до големи загуби за България и е опасно за националната ни сигурност.\r\n\tСпоред организацията, в която членуват десетки военни специалисти и други експерти, има конкретни текстове, които са в изгода на руснаците, поради което тя настоява правителството да намери възможност съюзническа страна да поддържа бойната ни авиация.\r\n\tОт организацията твърдят, че споразумението оставя на РСК МиГ да определя какви ще са сроковете за изпълнение на дейностите по договорите, независимо от приоритетите на МО.\r\n\tСлед като споразумението вече е подписано, МО и РСК МиГ ще пристъпят към сключването на договори за конкретни дейности около поддръжката на самолети, като цените вече са договорени. Тъй като единичните договори едва ли ще надминават 50 млн. лева, те няма да се нуждаят от санкцията на правителството и парламента, и подписването им е изцяло в ръцете на военния министър.\r\n\tТова е най-сериозната инвестиция в бойната авиация през последните години, но в същото време прави все по-съмнително изпълнението на проекта за покупката на нови съвместими с НАТО изтребители.\r\n\tОсвен поддръжката и ремонтите, военният министър допусна възможност самолетите да бъдат дори модернизирани, но досега няма официална информация по този казус.\r\n\tАвиоексперти, сред които и президентът Румен Радев, оспориха мащаба на поръчката, като посочиха, че приоритетно трябва да се мисли за покупката на нова техника.\r\n\t\r\n\tПроектът за закупуване на нови изтребители бе на финалната права, но парламентарната му проверка установи нередности в организирането му, довели до декласиране на офертата за изтребители Ф 16, и препоръча да се съберат нови оферти.\r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\", но този път всички да могат да предоставят и предложение за нови машини.\r\n\tКъм момента обаче военното министерство клони към нов вариант – да разшири максимално обхвата на възможните оферти.\r\n\tТова решение отново трябва да бъде санкционирано от парламента, тъй като проекти на стойност над 100 млн. лева минават през пленарна зала.\r\n\tОколо големите проекти за модернизацията на армията все още не е уточнено дали планираните средства ще са с ДДС или без ДДС.\r\n\tФинансовата рамка на проекта за нов тип изтребител бе 1.5 млрд. лева, но законови промени, приети миналата година, доведоха до начисляването на ДДС и върху военните проекти и така предвидените средства на практика намаляха с 20%.\r\n\tВ момента темата се обсъжда между военното и финансовото министерство, като се очаква разговорите да продължат и в пленарна зала.", "date": "2018.03.21", "title": "Каракачанов скоростно подписа споразумението с руснаците за МиГ-овете"}
{"url": "http://www.mediapool.bg/nominiraniyat-za-premier-na-slovakiya-vrachi-na-prezidenta-nov-spisak-s-ministri-news277020.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНоминираният за премиер на Словакия Петер Пелегрини връчи днес на президента Андрей Киска списък с имената на министрите от бъдещото правителство, предаде словашкото национално радио в сряда.\r\n\t \r\n\tВчера Киска имаше забележки по първоначално представения му състав на кабинета и вероятно новият състав е бил оформен след консултации с държавния глава.\r\n\t \r\n\tПромените в списъка са две: за вътрешен министър е предложен Томаш Друкер, досега министър на здравеопазването в подалия оставка кабинет на премиера Роберт Фицо, а за негов заместник начело на здравното ведомство е предвидена Андреа Калавска. И двамата са издигнати от партията на Фицо \"Посока-Социалдемокрация\".\r\n\t \r\n\tПрезидентът е започнал поредица срещи с кандидатите за министри. Очаква се Киска да назначи кабинета в четвъртък. Управляващата коалиция в Словакия се състои от \"Смер\" (Посока) на Фицо, Словашката национална партия и партията на унгарското малцинство \"Мост-Хид\" (Мост).", "date": "2018.03.21", "title": "Номинираният за премиер на Словакия връчи на президента нов списък с министри"}
{"url": "http://www.mediapool.bg/evrodeputati-obsadiha-vazmozhnostite-za-zashtita-na-malkite-ezitsi-v-es-news277012.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията по петиции в Европейския парламент обсъди в сряда възможностите за защита и признаване на познанията на т. нар. малки езици в ЕС - онези, които се говорят от малък брой европейци, предаде БТА от Брюксел.\r\n\t \r\n\tОбсъждането се състоя по инициатива на евродепутата Светослав Малинов (ЕНП), който подкрепи искането на Асоциацията на българските училища в чужбина (АБУЧ). От името на асоциацията Камелия Конакчиева посочи, че въпросът засяга стотици хиляди европейски семейства и техните деца. Тя даде пример с български ученик, който полага изпити за завършено средно образование във Франция. В диплома за завършване Франция не посочва сред езиците на владеене българския. По нейните думи това води до \"загуба\" на майчиния език, който повече не се поддържа и става \"ненужен\".\r\n\t \r\n\tКонакчиева посочи примера с Ирландия, където се полагат изпити по всички европейски езици при завършване на средно образование, както и с Унгария, където се признават езикови сертификати по европейски стандарт. Искаме механизъм за оценяване и отчитане на придобити езикови познания, и вписването им в дипломите на учениците. Държавите ще решат дали това да става с изпити и издаването на сертификати, поясни тя.\r\n\t \r\n\tПредставител на Европейската комисия съобщи, че се подготвя препоръка по този въпрос. По неговите думи е възможно предложенията на АБУЧ да залегнат в това предложение.\r\n\t \r\n\tСветослав Малинов посочи, че само на пръв поглед става дума за българска петиция. По същество тя е европейска - за малките езици в ЕС. Задължително е петицията да остане отворена, а представителите на ЕК да вземат предвид днешния дебат, добави той. Малинов предложи ЕК да изпрати писмо до министрите в ЕС по този въпрос. Той предложи също ЕП да обсъди на пленарна сесия темата за взаимното признаване на езикови сертификати.\r\n\t \n\n\r\n\tМомчил Неков (социалисти и демократи) заяви, че езиковата идентичност трябва да бъде опазена, като ЕС трябва да играе ключова роля в този процес. Езиковото многообразие е капитал. Английският има доминантна роля, не можем да променим това, но над 60 на сто от гражданите в ЕС не говорят английски, а в България под 20 на сто говорят този език. Как се очаква гражданите да разбират ЕС, след като той не говори на техния език, попита Неков.\r\n\t \r\n\tЕмил Радев (ЕНП) отбеляза, че повечето държави в ЕС не предвиждат възможност за полагане на езиков изпит при завършване на средно образование. По неговите думи със защитата на \"малките\" езици ЕС ще помогне да не се възпрепятства движението на гражданите в Общността.\r\n\t \r\n\tГеорги Пирински също подкрепи идеята за изпращането на писма до министрите на образованието в ЕС. Асим Адемов (ЕНП) коментира, че владеещите \"малки\" езици остават ощетени по отношение на преподаването и оценяването на езикови познания. Днес все повече семейства се установяват в друга държава от ЕС, важно е децата да запазят връзката с езика, добави той.\r\n\t \r\n\tПетър Курумбашев (социалисти и демократи) посочи, че учениците нямат стимул да учат собствения си език, защото изискванията за завършване на средно образование включват други норми. Най-добре е този въпрос да се реши за всички европейски езици, във всички държави от ЕС. Всеки би искал децата му да говорят на неговия роден език, допълни той.\r\n\t \r\n\tАнгел Джамбазки (Европейски консерватори и реформатори) заяви, че езикът е памет, идентичност и история. Човек е такъв, на какъвто език мисли за себе си. Езикът носи спомена от предците и прави човека такъв, какъвто е. Няма големи и малки езици. Ако на един език може да се пишат поеми и песни, ако е с хилядолетна история, той не може да бъде \"малък\". ЕС е такъв, защото сме запазили езиците си и работейки заедно, оставаме българи, датчани, германци и т.н., каза Джамбазки.\r\n\t \r\n\tПредложенията на българските евродепутати бяха подкрепени и от техни колеги от Чехия и Словения. Предвижда се комисията по образование на ЕП да реши дали да предложи насрочването на пленарен дебат.\r\n\t \r\n\tПовечето държави от ЕС не предвиждат възможност за явяване на езиков изпит при завършване на средно образование или признаване на сертификат по европейски език. Обичайно се признават само основните изучавани езици - английски, френски, немски, испански и италиански. Това дискриминира учениците, посочва в своето становище АБУЧ.", "date": "2018.03.21", "title": "Евродепутати обсъдиха възможностите за защита на \"малките\" езици в ЕС"}
{"url": "http://www.mediapool.bg/mestnite-izbori-v-holandiya-sa-zasencheni-ot-referendum-za-sluzhbite-za-sigurnost-news277015.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХоландската крайнодясна партия на депутата Герт Вилдерс има възможност да затвърди днес позициите си по места на изборите за общински органи на властта, а междувременно холандците ще изразят мнението си за закон, който цели разширяване на правомощията на службите за сигурност, съобщава в сряда Франс прес.\r\n\t \r\n\tОколо 12 милиона холандци ще избират членовете на 380-те общински съвета в страната.\r\n\tМестните избори са важно предизвикателство най-вече за крайната десница, основната опозиционна сила срещу либералното правителство на Марк Рюте, но политическите дебати са доминирани през последните седмици от консултативния референдум, който е произвеждан също днес.\r\n\t \r\n\tЗаконът, който ще влезе в сила на 1 май, предоставя на службите за сигурност разширени правомощия, най-вече откривайки им достъп до данни на интернет потребителите в рамките на разследвания на джихадистки дейности.\r\n\t \r\n\tПреценяван от някои за необходим и като убиец на свободата от други, текстът предизвиква разделение и за него се излива много мастило, отбелязва АФП.\r\n\t \r\n\tСпоред последните проучвания на общественото мнение 53 процента от избирателите ще подкрепят проектозакона, съобщи холандската информационна агенция АНП.\r\n\t \n\n\r\n\tРеферендумът бе организиран вследствие на възмущението на петима студенти от Амстердам, противопоставили се на текста и подкрепени от личности от медийното пространство.\r\n\t \r\n\tПравозащитни организации също са против законопроекта от самото му представяне. Те се опасяват, че лични данни, нямащи никаква връзка с текущи разследвания, ще бъдат събирани от службите за сигурност в рамките на техните разследвания.\r\n\t \r\n\tПоддръжниците на закона, обратното, приветстват увеличаването на капацитета на службите за сигурност да наблюдават опасни групи като джихадистките организации.Местен тест за крайната десница\r\n\tДо известна степен изместени на втори план от референдума, изборите за органи на местната власт са разглеждани като тест за крайната десница.\r\n\t \r\n\t\"Силният човек\" в холандската опозиция, антиислямският депутат Герт Вилдерс, иска да разшири влиянието си и да затвърди позициите си на местно равнище. Към момента представена в общинските съвети на Хага и Алмере, неговата Партия на свободата е издигнала кандидати в тридесет общини, от севера до юга, изпълнена с решимост след спечелените 20 места на парламентарните избори миналата година, на които иначе победиха либералите на министър-председателя.\r\n\t \r\n\t\"Десните партии спечелиха на изборите през 2017 година главно заради слабата привлекателност на левите, като това не се промени\", анализира Руд Коле, професор по политически науки в университета в Лайден.\r\n\t \r\n\tЕлекторатът на десницата и на крайната десница обаче се фрагментира. Партията на свободата е изправена пред пряката конкуренция на \"Форум за демокрация\" - нововъзникнала малка партия, ръководена от харизматичния Тиери Боде - който би могъл да привлече най-младите, най-консервативните и най-образованите избиратели.\r\n\t \r\n\tБоде - юрист по образование и привърженик на един нехарактерен за парламента стил на дебатиране - спечели две места на последните парламентарни избори.\r\n\t \r\n\tНеговата партия обаче издига кандидати само в общините на Амстердам и Ротердам.\r\n\t \r\n\tМеждувременно двама млади кандидати на по 14 години също фигурират в избирателните листи - единият в Тилбург, на юг, а другият - в съседния град Сомерен. Ако бъдат избрани, те ще трябва обаче да изчакат, докато навършат 18 години, за да могат да заемат местата си на общински съветници.", "date": "2018.03.21", "title": "Местните избори в Холандия са засенчени от референдум за службите за сигурност"}
{"url": "http://www.mediapool.bg/sauditska-arabiya-reformira-obrazovanieto-si-za-da-se-bori-s-ekstremistkite-ideologii-news277016.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСаудитска Арабия преработва учебните си програми, за да изкорени всяка следа от влиянието на \"Мюсюлмански братя\", и ще уволни всеки работещ в сектора, който симпатизира на забранената група, предаде Ройтерс, цитирайки министъра на образованието.\r\n\t \r\n\tАгенцията отбелязва, че насърчаването на по-умерена форма на исляма е едно от обещанията, направени от принца престолонаследник Мохамед бин Салман като част от плановете му за модернизиране на дълбоко консервативното мюсюлманско кралство.\r\n\t \r\n\tСаудитското министерство на образованието работи по \"борбата с екстремистки идеологии чрез ревизиране на учебните планове и книги, за да е сигурно, че те не отразяват идеологията на забранените \"Мюсюлмански братя\". То ще \"забранява такива книги в училищата и университетите и ще отстрани от постовете им тези, които симпатизират на групата или на нейната идеология, каза министърът на образованието Ахмед бин Мохамед ал Иса.\r\n\t \r\n\tПрез септември голям саудитски държавен университет обяви, че ще уволнява служители, подозирани във връзки с \"Мюсюлмански братя\", засилвайки опасенията, че правителството упражнява натиск върху критиците си в академичните среди и отвъд тях, отбелязва Ройтерс.\r\n\t \r\n\tПо-рано този месец принцът престолонаследник Мохамед бин Салман каза в интервю за американската телевизия Си Би Ес, че в саудитските училища е имало инвазия на елементи на \"Мюсюлмански братя\", обявени от Саудитска Арабия за терористична организация, заедно с други групировки като Ал Каида и \"Ислямска държава\".", "date": "2018.03.21", "title": "Саудитска Арабия реформира образованието си, за да се бори с \"екстремистките идеологии\""}
{"url": "http://www.mediapool.bg/polovinata-balgarski-obshtini-kandidatstvat-za-bezplaten-internet-news277021.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо половината от българските общини се регистрираха още през първия ден на европейската инициатива за безплатен интернет на обществени места.\r\n\tПрограмата WiFi4EU предлага на общините ваучери на стойност 15 000 евро за създаване на точки за публичен достъп до безжичен интернет на обществени места, включително библиотеки, музеи, паркове и площади.\r\n\tОбщините могат да използват ваучерите за купуване и инсталиране на оборудване за безжична интернет връзка в избрани от тях центрове на местния обществен живот. Разходите за поддръжката на мрежата ще се поемат от съответната община.\r\n\tРегистрираните 130 общини отреждат на България първо място в региона и четвърто място в Европейския съюз, по брой регистрация, посочват от Министерството на транспорта, информационните технологии и съобщенията. Преди нас са Франция, Германия и Испания, които обаче имат повече на брой местни общини.\r\n\tРегистрацията на портала  е първата стъпка. Следващата е самото кандидатстване, като условията за това ще бъдат обявени на 15 май 2018 г.\r\n\tСлед това Еврокомисията ще обяви избраните 1000 общини, които ще получат финансиране в рамките на първата покана. При избора ЕК ще се стреми да гарантира баланс в териториално отношение, а всяка държава ще получи поне 15 ваучера от по 15 000 евро.\r\n\tПрез следващите две години ще бъдат обявени още четири покани по инициативата.\r\n\tФинансираните от WiFi4EU мрежи ще бъдат безплатни, няма да разпространяват реклами и няма да събират лични данни. Финансиране ще се предоставя само на мрежи, които не дублират съществуващо частно или обществено предлагане на безплатна интернет услуга със сходно качество на същите обществени места.\r\n\tВ събота еврокомисарят по цифрова икономика и цифрово общество Мария Габриел и министъра на транспорта, информационните технологии и съобщенията Ивайло Московски ще разяснят правилата за участие в инициативата пред Управителния съвет на Националното сдружение на общините в България.", "date": "2018.03.21", "title": "Половината български общини кандидатстват за безплатен интернет"}
{"url": "http://www.mediapool.bg/meditsinskiyat-universitet-vav-varna-poema-sobstvenostta-na-bolnitsata-sveta-marina-news277019.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството предостави на Медицинския университет във Варна правата на едноличен собственик на капитала на Многопрофилната болница за активно лечение “Света Марина“ ЕАД в града. Така Медицинският университет във Варна стана първото висше учебно заведение у нас, което притежава своя собствена болница.\r\n\tКабинетът предоставя собствеността върху болницата на университета за срока на акредитационната оценка на лечебното заведение, т.е. в следващите пет години.\r\n\tПреди седмица Министерският съвет даде най-високата оценка “отличен“ на \"Св. Марина\" и\r\n\tпотвърди статута й на университетска болница за следващите пет години.\r\n\tПрехвърлянето на собствеността става по молба на Медицинския университет, като основният мотив е, че по този начин университетската болница ще възстанови основната си функция - осигуряване на качествено практическо обучение на студенти, докторанти и специализанти и осъществяване на болнична медицинска помощ на най-високо ниво.\n\n\r\n\tЗа да поддържа високо качество на подготовката на студентите по медицина и за да бъде конкурентоспособен, през последните четири години университетът е инвестирал над 8 млн. лв. в клиничните катедри в МБАЛ “Св. Марина“ – Варна.", "date": "2018.03.21", "title": "Медицинският университет във Варна поема собствеността на болницата “Света Марина“"}
{"url": "http://www.mediapool.bg/85-ot-rabotnite-mesta-prez-2030-vse-oshte-ne-sa-razkriti-news277013.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез 2030 година се очаква 85 процента от работните места да са такива, които не съществуват в момента. Това заяви Светлин Наков, съосновател и главен изпълнителен директор на Софтуерен университет (СофтУни) при откриването на международен форум за бъдещето на труда днес, организиран от социалното министерство с подкрепата на ЕК. \r\n\tТой прогнозира, че нискоквалифицираните работни места ще изчезват напълно. Не са ни необходими работници с елементарни умения, те ще бъдат заместени от роботи, допълни Наков. Той прогнозира още, че след 20-30 години няма да има професия като шофьор на такси, защото автомобилите ще се движат без шофьори.\r\n\tЩе съществуват и ресторанти без готвачи и сервитьори.\r\n\tПо думите на Наков хората трябва да придобиват повече умения, по-добро и съвсем различно от съществуващото в момента образование, което само възпроизвежда. Ще се появят професии като треньор на роботи, хора, които обучават роботи да станат специалисти по сигурността и други, каза Наков.\r\n\tТой заяви, че трудът и неговите класически форми изчезват. Според експерта вероятно няма да има нужда и от министерство на труда , защото работа ще има само за висококвалифицираните работници, а хората без работа ще бъдат обслужвани от социалните системи. Вероятно ще има министерство на талантите и министерство на развитие на уменията, така си представям бъдещето, каза Наков. \n\n\r\n\tСпоред него цифровите умения са като езиковите, като грамотността , те не подлежат на обсъждане, те трябва да са налице.", "date": "2018.03.21", "title": "85% от работните места през 2030 все още не са разкрити"}
{"url": "http://www.mediapool.bg/i-zhordi-sanches-ottegli-kandidaturata-si-za-lider-na-katalunskoto-pravitelstvo-news277022.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатът за ръководител на каталунското правителство Жорди Санчес, който е задържан във връзка с разследване за опит за отцепване на испанската област, оттегли кандидатурата си, за да деблокира съставянето на регионално правителство, съобщи председателят на каталунския парламент, цитиран от Франс прес.\r\n\t \r\n\t\"Санчес ме уведоми, че оттегля кандидатурата си за лидерския пост, тъй като смята, че това е най-доброто, което може да направи в услуга на страната\", каза пред журналисти Роже Торен.\r\n\t \r\n\tТой напомни, че назначаването на Санчес е затруднено от факта, че той е в ареста, и разкритикува \"накърняването на основните му права\" .\r\n\t \r\n\tСанчес, бивш председател на влиятелната сепаратистка организация \"Каталунско национално събрание\", взе решение да се оттегли след отказа на Върховния съд да го освободи - необходимо условия за евентуалното му встъпване в длъжност.\r\n\t \n\n\r\n\tПървият кандидат, предложен от сепаратистите, бе бившият каталунски премиер Карлес Пучдемон, който е в Брюксел, за да избегне съдебно преследване в Испания по обвинения в \"бунт, противодържавна дейност и незаконно присвояване\", припомня АФП.", "date": "2018.03.21", "title": "И Жорди Санчес оттегли кандидатурата си за лидер на каталунското правителство"}
{"url": "http://www.mediapool.bg/pr-at-na-vatikana-podade-ostavka-po-iskane-na-papata-sled-skandal-s-pismo-news277018.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗавеждащият връзките с обществеността във Ватикана, монсиньор Дарио Вигано, който се забърка в скандал заради писмо, подаде оставка, предаде Ройтерс, като се позова на съобщение на Ватикана.\r\n\t \r\n\tВ краткото изявление се посочва, че папа Франциск е приел оставката на Вигано. Източник от Светия престол обаче заяви, че на италианския прелат е било казано да си я подаде, което означава, че той е бил уволнен, отбелязва Ройтерс.\r\n\t \r\n\t55-годишният Вигано, официално префект на Секретариата за връзките с обществеността, бе подложен на остри критики за това, че е заличил част от снимка на писмо от бившия папа Бенедикт и седмица преди в събота да публикува целия текст на документа, го е цитирал избирателно.\r\n\t \r\n\tТози епизод хвърля сянка върху Ватикана и представлява пиар фиаско, в частност защото по-рано тази година папата написа документ за опасността от \"фалшивите новини\", отбелязва Ройтерс.\r\n\t \r\n\tПисмото трябвало да остане поверително, но на 12 март Вигано чел избрани от него пасажи по време на презентацията на издадена от Ватикана поредица от 11 книги за теологията на папа Франциск.", "date": "2018.03.21", "title": "PR-ът на Ватикана подаде оставка по искане на папата след скандал с писмо"}
{"url": "http://www.mediapool.bg/muzei-i-galerii-mogat-da-kandidatstvat-s-proekti-kak-da-stanat-po-privlekatelni-za-detsata-news277026.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМузеите, галериите и културните организации от цялата страна могат да кандидатстват с проекти за това как да станат по-привлекателно място за децата и техните семейства.  За трета поредна година, Фондация “Америка за България” обявява началото на кампанията за наградата #ВМУЗЕЯСМЕ 2018. Крайният срок за кандидатстване е 30 април 2018.\r\n\tНаградата се връчва в три категории: “Най-добра работа с деца“, “Най-добра работа със семейства“ и “Най-добро партньорство“. Във всяка от категориите наградата е само една и е в размер на 5 000 лв. Организаторите си запазват правото да не връчат награда, в случай че в съответната категория няма достатъчно добри кандидатури.\r\n\tПраво на участие имат само юридически лица: държавни, общински, ведомствени и частни музеи, галерии, зоопаркове, ботанически градини и други културни организации, както и организации с нестопанска цел. Наградата се дава за съществуващи проекти и програми, които вече работят, а не за нови идеи.\r\n\tПовече за критериите, категориите, в които се връчва наградата и условията можете да намерите .\r\n\tКандидатстването става чрез изтегляне и попълване на формуляр за участие от . Попълнения формуляр, изпращайте на \n\n\r\n\tРезултатите от конкурса ще бъдат обявени на 8 юни в археологическия резерват “Абритус“ в Разград.  \r\n\tЖурито, което ще оценява проектите, е в състав: Любен Панов, директор “Български център за нестопанско право“ и един от създателите на наръчника “Набиране на средства от музеите в България“, Ивелина Кючукова, археолог, инициатор и ръководител на “Салон на музеите“ - едно от най-големите събития с музейни сбирки на столични и регионални музеи, Евелина Павлова, радио и телевизионен журналист, създател на първото интернет радио посветено на децата-Radio Family и Иван-Александтр Кютев, един от представителите на новата вълна български артисти, които прекрачват границите на установените разбирания за “изкуство“ и пренесят творчеството от музеите, залите и галериите в градски пространства.\r\n\t\r\n\tНаградата #ВМУЗЕЯСМЕ е създадена с цел развитието на публика, организиране на детски и семейни програми за достъп, както и създаване на партньорства. Целта на каузата в дългосрочен план е музеите, галериите и културните организации да станат гостоприемно място за деца, семейства и ученици и да се отворят повече към обществото.", "date": "2018.03.21", "title": "Музеи и галерии могат да кандидатстват с проекти как да станат по-привлекателни за децата"}
{"url": "http://www.mediapool.bg/merkel-migratsionniyat-napliv-ot-2015-g-nyama-da-se-povtori-news277024.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел повтори в сряда обещанието си, че огромният миграционен наплив от 2015 г. няма да се повтори, предаде Асошиейтед прес.\r\n\t \r\n\tВ първата си реч в парламента, откакто миналата седмица встъпи в длъжност за четвърти мандат на поста, Меркел призна, че дебатите за миграцията \"и до ден днешен поляризират\" страната.\r\n\t \r\n\tГермания, която между 2015 и 2016 г. допусна на своя територия над 1 милион мигранти, може да се гордее със себе си, заяви тя. \"Разбира се, вярно е и че това беше извънредна хуманитарна ситуация. А подобна хуманитарна ситуация не трябва да се повтаря\", добави Меркел.\r\n\t \r\n\tГерманският канцлер призна, че споразумението с Турция от 2016 г. за ограничаване на миграцията има много противници, но даде да се разбере, че \"винаги ще го защитава\".\r\n\t \r\n\tИслямът е част от германското общество, заяви в речта си Меркел, цитирана от ДПА.\r\n\t \n\n\r\n\t\"Очевидно е, че нашата страна носи отпечатъка на християнството и юдаизма. Но в същата степен е вярно и че при положение, че сред нас живеят 4,5 млн. мюсюлмани, тяхната религия, ислямът, също е станала част от Германия\", се аргументира Меркел.", "date": "2018.03.21", "title": "Меркел: Миграционният наплив от 2015 г. няма да се повтори"}
{"url": "http://www.mediapool.bg/rektori-plagiati-shte-badat-uvolnyavani-ot-ministara-na-obrazovanieto-news277023.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът даде правото на министъра на образованието да отстрани ректор на университет заради плагиатство или защото е отказал да освободи преподавател, издигнал се с преписване. Сега министърът не може да се меси в управлението на висшите училища, които са автономни макар и голяма част от тях да са на държавна издръжка.\r\n\tСанкциите за плагиатство за ректори, професори, доценти, главни асистенти, както и за придобилите научна степен доктор или доктор на науките бяха въведени с промени в Закона за развитие на академичния състав. С тях на практика се дава инструмент на министерството да се намесва в такива случаи. В момента то е напълно безсилно да санкционира плагиатите. Няма и механизъм за проверка на такива случаи.\r\n\tВероятно един от първите, на които ще бъде наложено наказание за плагиатство, ще е . Миналата година министерството на образованието сезира прокуратурата, че цели раздели в неговата дисертация са преписани.\r\n\tМинистерството нямаше как да спре процедурата по хабилитирането му, която в крайна сметка приключи успешно за Василев. Сега обаче министърът ще може да го отстрани от длъжност и да назначи временен ректор, докато общото събрание избере нов ръководител на университета.\r\n\tСпоред новоприетите текстове при подобни случаи ще се подава сигнал до министъра на образованието за плагиатство или други нарушения в процедурата за научна степен или заемане на научна длъжност. Става въпрос за конфликт на интереси от страна на член на съответното научно жури или за използване на недостоверни данни в научния труд.\r\n\tДопустимостта на сигналите ще се преценява от комисия, в която задължително трябва да има юрист. Ако тя реши, че е нужна допълнителна проверка, случаят ще се препраща към бъдещата Комисия по академична етика към министъра на образованието. Етичната комисия ще е нов орган. Ще се състои от петима души - един юрист и четирима представители на четирите научни направления.\r\n\tАко съмненията за нарушения се докажат от етичната комисия, министърът освен да отстрани ректора, ще може да спира съответната процедура за научна степен или длъжност до премахване на нередностите.Етичната комисия ще може да се произнася и по вече приключили процедури за научни степени и длъжности. За целта трябва да бъде подадена жалба от засегнато лице.\r\n\t\r\n\tПри установени нарушения присъдените степени трябва да бъдат отнети. Асистентите, доцентите и професорите, назначени след доказани нередности, трябва да бъдат освободени. Ако е доказано, че са преписвали, но ректорът откаже да ги освободи, министърът ще може да отстраниректора.\r\n\tСанкции ще има и за научните институции. При системни нарушения, т. е. повече от три установени, те може да останат без програмна акредитация за съответната докторска програма. Тъй като програмните акредитации са за определен период, те ще биват отнемани до изтичането на срока, за който са дадени. В това време съответното висше училище или научна институция няма да има право да обучава по тази програма.\r\n\tНаказанието за установен конфликт на интереси на член от научното жури е 3-годишна забрана да участва в такова.\r\n\tНовият закон въвежда и минимални единни критерии за заемане на научна степен, на които трябва да отговарят всички кандидати. Досегашните професори и доценти ще продължат да заемат академичните си длъжности дори и да не отговарят на тях, но ако това е така - няма да могат да участват в научни журита.", "date": "2018.03.21", "title": "Ректори-плагиати ще бъдат уволнявани от министъра на образованието"}
{"url": "http://www.mediapool.bg/zapodozryan-v-ubiystvo-predi-godini-cheh-bil-v-ekipa-na-inerkom-news277017.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешкият гражданин Никола Молчан, който преди години е бил заподозрян за убийство, се оказал в екипа на \"Инерком\" – купувачът на българските активи на най-голямото електроразпределително предприятие у нас ЧЕЗ. Това са съобщили два източника на \"Клуб Z\", единият от които е от ЧЕЗ. Молчан е присъствал на срещата на 13 март 2018 г. между екипа на \"Инерком\" и ръководството на \"ЧЕЗ-България\".\r\n\t47-годишният Молчан е бил в състава на групата, доведена от страна на кандидат-купувача на българския бизнес на чешката държавна компания. Той не е бил сред лицата, посочени за наблюдатели на сделката. Според добре запознати източници Молчан е човекът, който щял да е връзката между \"Инерком\" и ЧЕЗ. До момента от \"Инерком\" не са коментирали в какво качество Молчан е присъствал на срещата.\r\n\tПо данни от Търговския регистър Никола Молчан има няколко действащи фирми в България. Сред тях са \"Фреш кафе и фууд\" ООД, \"Булгар инвест\" ООД, \"Бохемия сити\" ООД (в съдружие с трима чехи - Петр Климеш, Едуард Климеш и Ладислав Новак), \"Дем - 2004\" ООД, \"Топ инженеринг\" ООД, \"ЕСПА-България\" ООД, \"Де-ни 2007\" ООД.\r\n\tПрез 2009 г. Никола Молчан е задържан по обвинение в убийство в България. Той е обвинен, че е застрелял съдружника си във фирмата \"Бохемия сити\" Либор Мировски. Трупът на Мировски е бил открит на 29 октомври 2008 г. между селата Бистрица и Железница до София. Той бил убит в гръб с 4 куршума от 7.65-милиметрово оръжие. По-късно сестра му Петра Мировска пристига в България, за да търси истината за убийството на брат си.\r\n\tМолчан и убитият Мировски имали строителен бизнес у нас. Според публикации в български и чешки медии те започват да изграждат ваканционен комплекс край Слънчев бряг и били одобрени за кредит от над 700 000 евро от българска банка.\r\n\t\"Източници, запознати с разследването на смъртта на Мировски, коментираха, че действително има улики срещу Молчан, но по-голямата част от доказателствата били косвени. Например, че по разпечатка на клетките на GSM на двамата се вижда, че те са били заедно на лобното място. Други от фактите оборвали защитната му версия. Така например Молчан се опитал да въведе, чрез полицаи, информация в системата на граничния пункт на летище \"София\" за това, че съдружникът му е \"напуснал\" България след датата на убийството\", пише \"Капитал\" по случая от 2009 г.\r\n\tМолчан е задържан, но впоследствие освободен от Софийския апелативен съд. Магистратите дори не му налагат никаква мярка за неотклонение. Те приемат, че по никакъв начин не може да се направи предположението, че Молчан е извършител на убийството, посочва \"Капитал\".\n\n\r\n\tПо време на разпитите в СДВР Молчан твърди, че е бил пребит в нощта на 8 срещу 9 януари 2009 г., за да си признае за убийството на своя съдружник Мировски. По този повод той подава жалба в Софийската районна прокуратура и разказва пред няколко медии за побоя, на който е бил подложен.\r\n\tПо случая българските власти са си сътрудничили с представители на отдела за борба с организираната престъпност на чешката полиция. \"Смята се, че Молчан изпратил мобилния телефон на Мировски обратно в Чехия по куриер, който трябвало да изпраща текстови съобщения, за да изглежда, сякаш е жив и се е завърнал в Чехия.\" Твърди се още, че Молчан е подкупил полицаите на летището в \"София\", за да регистрират паспорта на Мировски, че все едно е напуснал България жив.\r\n\tТогавашният полицейски аташе на Чехия за Източна Европа Давид Родр казва, че е бил изненадан от освобождаването на Никола Молчан от съда предвид събраните доказателства. Цитиран от агенция \"Фокус\", Давид Родр казва, че у Молчан са били открити лични вещи на жертвата. Посочва вероятността да е подкупил двама служители от софийското летище. Съобщава и че са получили оперативна непотвърдена информация, че за освобождаването на Молчан е бил платен откуп.\r\n\tНикола Молчан е бил разследван за убийство в Чехия през 1998 г. и през 2001 г., пишат чешки медии през 2009 г. Те цитират и думи на сестрата на убития Мировски – Петра. Тя казва, че \"има косвени доказателства, че съдията не е взел решение на основата на фактите и доказателствата при пускането на Молчан и че в случая е замесен \"финансов корупционен мотив\".\r\n\t\r\n\tМеждувременно беше разпространен предварителен договор между \"Инерком\" и Софийската митрополия за наемането на две сгради на площад \"Света Неделя\" в края на 2016 г. Ден по-рано компанията е сключила договор за кредит за 5.65 млн. евро с ОББ. Приблизително толкова е и сумата на гаранцията с която Гинка Върбакова влиза в преговорите за ЧЕЗ. Това съобщи изданието \"19 минути\", като публикува предварителния договор за наем със Софийската митрополия.\r\n\tСпоред публикувания документ, който не се чете ясно, името на патриарх Неофит фигурира в сделката. Договорът обаче е подписан от Браницкия епископ Григорий. Предварителният договор е докладван на останалите митрополити близо половин година по-късно – на 19 юни 2017 г., пише \"19 минути\". От публикацията не става ясно дали има окончателен договор.\r\n\tОт Софийската митрополия не отрекоха за наличието на такъв договор. Отказаха коментар и допълниха, че ще публикуват по-късно информация по случая на интернет страницата си. Светият синод също няма официална позиция. Възможно е случаят да бъде разгледан на събирането на митрополитите на 28 и 29 март. Това ще стане само, ако бъдат внесени документи, уточни пред Mediapool протойерей Николай Георгиев.\r\n\tМеждувременно БГНЕС съобщи, че патриарх Неофит е отказал да подпише договор за наем и споразумение с \"Инерком\" заради скандално ниските цени. Агенцията се позова на свои източници.\r\n\tОт \"Инерком\" към момента официално няма позиция по сделката със Софийската митрополия.\r\n\tДоговорът между \"Инерком\" и Софийската света митрополия за наем на двете сгради на площад \"Света неделя\" е подписан на 22 декември 2016 г. със срок на действие от 10 години. Той е от две страници и половина. Под тях стои подписът на Славчо Върбаков – съпруг на Гинка Върбакова.\r\n\tПредишният наемател на сградите е била СИБанк. В банката са и сметките на Софийската митрополия, по които е платен депозитът от 150 000 лв. без ДДС, за което не е издадена фактура според текста на споразумението, съобщава \"19 минути\".\r\n\tСпоред изданието договорът е за отдаване под наем на общо 2744 кв.м в идеалния център на София. Наемателят плаща за тях 15 000 лв. на месец, което е малко над 5 лв. на квадратен метър с ДДС.\r\n\tОтделно \"Инерком\" се е ангажирал с ремонта на сградата. Това е причината цената да е толкова ниска.\r\n\tДоговорът е сключен за \"10 години с клауза за автоматично продължаване още четири пъти по толкова\" без никакви условия, твърди \"19 минути\".", "date": "2018.03.21", "title": "Заподозрян в убийство преди години чех бил в екипа на \"Инерком\""}
{"url": "http://www.mediapool.bg/tereza-mei-podkrepi-razsledvane-na-deinostta-na-kembridzh-analitika-news277027.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският премиер Тереза Мей изрази подкрепа за разследване на дейността на \"Кембридж аналитика\" - консултантската компания, оказала се в епицентъра на скандала за злоупотреба с данни от Фейсбук, предаде Ройтерс.\r\n\t \r\n\t\"Това, на което станахме свидетели в случая с \"Кембридж Аналитика\", твърденията безспорно са доста обезпокоителни, напълно правилно е те да бъдат разследвани по надлежния ред\", каза Мей в парламента.\r\n\t \r\n\tТя заяви, че не знае да има съществуващи договори между правителството и \"Кембридж Аналитика\" или която и да е било нейна компания майка.\r\n\t \n\n\r\n\tГоворител на министър-председателката, цитиран от Ройтерс, каза, че преди време Консервативната партия е получила предложение от \"Кембридж Аналитика\" за използване на услугите й, но е решила да не го приема. Това станало преди Мей да оглави партията - по времето, когато партиен лидер бил бившият премиер Дейвид Камерън.\r\n\t \r\n\t\"Консервативната партия никога не е наемала \"Кембридж Аналитика\" или нейната компания майка, нито е използвала услугите им\", каза говорителят.\r\n\t \r\n\tПоддръжникът на Брекзита Арън Банкс същевременно каза, че преди референдума през 2016 г. компанията \"Кембридж Аналитика\" е искала да работи за кампанията за излизане от Европейския съюз Leave.EU, но не е била наета, предаде Ройтерс.\r\n\t \r\n\tИмахме контакти с \"Кембридж Аналитика\" - те ни отправиха предложение, което влезе в документацията, с която кандидатствахме пред избирателната комисия за правото да водим официалната кампания за напускане на ЕС. Тъй като Leave.EU не беше одобрена и поради опасения във връзка с базираната в Лондон консултантска фирма, не сме работили с \"Кембридж Аналитика\", заяви Банкс.\r\n\t \r\n\tРазбира се, ние не спечелихме възлагането на официалната кампания за Брекзит и затова не продължихме с тях. Имахме множество разговори, но никога не сме работили с тях - нито срещу заплащане, нито другояче, добави той.\r\n\t \r\n\tОткровено казано, според мен историята около \"Кембридж Аналитика\" е измислица. Не смятам, че те разполагат с магическата система, която се твърди, че имат. Мисля, че са просто компания, която публикува реклами във Фейсбук и е забулена в известна загадъчност, коментира Банкс.\r\n\t \r\n\tФейсбук и \"Кембридж Аналитика\" са дадени под съд в САЩ за сдобиване с лична информация на 50 милиона потребители на социалната мрежа без разрешение, предаде Ройтерс.\r\n\t \r\n\tСнощи жителката на Мериленд Лорен Прайс е внесла иск, към който може да се присъединят още много хора, желаещи обезщетение от Фейсбук заради недостатъчна защита на личните им данни и от \"Кембридж Аналитика\" - за злоупотреба с данните им в полза на кампанията на Доналд Тръмп за изборите през 2016 г.\r\n\t \r\n\t\"Всеки потребител на Фейсбук е заинтересован от това дело и от по-строго законодателство за неприкосновеност на личния живот\", каза адвокатът на Прайс Джон Янчунис.\r\n\t \r\n\tВ иска, подаден в окръжния съд в град Сан Диего, Лорен Прайс обвинява Фейсбук и \"Кембридж Аналитика\" в небрежност и нарушаване на закона на щата Калифорния за нелоялна конкуренция.\r\n\t \r\n\tКлиентката ни забелязала такъв огромен скок в количеството на политическите съобщения на страницата си във Фейсбук по време на кампанията, какъвто преди не била виждала. Тогава заподозряла нещо, но сега е наясно, че това е бил опит да се повлияе върху избора й за кого да гласува, каза адвокатът.", "date": "2018.03.21", "title": "Тереза Мей подкрепи разследване на дейността на \"Кембридж Аналитика\""}
{"url": "http://www.mediapool.bg/seul-smyata-za-vazmozhna-tristranna-sreshta-na-varha-sas-severna-koreya-i-sasht-news276981.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжнокорейският президент Мун Дже-ин заяви, че е възможна тристранна среща на върха със Северна Корея и САЩ, съобщиха световните агенции.\r\n\t\"Провеждане на преговори между лидерите на Северна Корея и САЩ, след среща на върха между двете Кореи, само по себе си ще стане историческо събитие. И в зависимост от техния резултат, впоследствие може да се състои тристранна среща между лидерите на Севера, Юга и САЩ\", заяви Мун Дже-ин.\r\n\tТой посети Комитета за подготовка на междукорейската среща на върха, чието първо заседание се състоя на 16 март.\r\n\tПо думите на южнокорейския президент поредицата от срещи на върха трябва да има за цел прекратяване на ядрената заплаха на Корейския полуостров.", "date": "2018.03.21", "title": "Сеул смята за възможна тристранна среща на върха със Северна Корея и САЩ"}
{"url": "http://www.mediapool.bg/velikobritaniya-e-zalyata-ot-ruski-pari-koeto-zatrudnyava-predpriemaneto-na-surovi-merki-news277025.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМиналата седмица министър-председателят Тереза Мей заяви със сериозен тон пред препълнената Камара на общините, че ще изгони 23 руски дипломати заради нападението с нервнопаралитично вещество срещу бивш шпионин, а по същото време британски инвеститори отпуснаха заем за милиони долари на руския държавен газов гигант Газпром.\r\n\t \r\n\tВъпросът с облигациите на компанията е само един пример за това как Русия е вплетена в британската икономика. Богатство, натрупано от продажба на държавни активи след разпадането на Съветския съюз, както и огромните енергийни и минерални ресурси на Русия, се излива през британски банки и инвестиционни фондове, подкрепя пазара на имоти и повишава продажбите на търговци на луксозни стоки.\r\n\t \r\n\tТова затруднява Великобритания да наложи съдържателни санкции на Русия от страх да не би да навреди на британските бизнес интереси и на невинни руснаци. Критиците призовават Великобритания да замрази авоарите на президента Владимир Путин и неговите приятели, но засега правителството ограничава отговора си до изгонване на дипломати, прекратяване на срещите на високо равнище и заплаха да предприеме сурови мерки срещу мръсните пари.\r\n\t \r\n\tОтговорът отразява едно противоречие, стоящо в сърцевината на британската политика, каза асоциираният сътрудник на програмата за Русия и Евразия на изследователския институт \"Чатъм хаус\" Найджъл Гулд-Дейвис.\r\n\t \r\n\t\"Русия е ловка и нарастваща заплаха за Великобритания, но руският елит използва Великобритания както никоя друга страна, за да легитимира и защитава своето богатство\", заяви той. \"Цяла индустрия от британски финансови, правни и свързани услуги се облагодетелства от това. Те са богати, имат добри връзки и извличат огромна полза от руските клиенти. Те не искат (този сектор) да пострада.\"\r\n\t \n\n\r\n\tВ основата на призивите за по-твърди действия стои усещането, че поне част от руските пари са мръсни - мнение, подхранвано от новия сериал на Би Би Си \"Макмафия\", който представя измислен сюжет за връзки между руски гангстери и правителството.\r\n\t \r\n\tВеликобритания казва, че ще предприеме сурови мерки срещу \"сериозните престъпници и корумпираните елити\", което навежда на мисълта, че тя може да използва нов инструмент, наречен \"разпоредби за богатство с неизяснен произход\", за да конфискува авоари на богати руснаци, чиито активи превишават законните им източници на доходи.\r\n\t \r\n\tПравителството обаче също така подчерта изрично положителния принос на руснаците за британското общество.\r\n\t \r\n\t\"Има много руснаци, които идват в тази страна, устройват се тук и значително допринасят за нашата култура и общество, а се чувстват заплашени\", каза пред Би Би Си външният министър Борис Джонсън. \"Много е важно да не допускаме да се породи зараза на съмнение към всички руснаци в Лондон и всъщност към всички богати руснаци в Лондон.\"\r\n\t \r\n\tВеликобритания отдавна е привлекателна за руската диаспора: място за купуване на имоти, за образоване на деца в престижни училища и, което е особено важно, за водене на правни битки в съдилища, които се славят с честност. Освен това Лондон е само на четири часа път със самолет от Москва, в него има установена руска общност и много културни връзки.\r\n\t \r\n\tВ резултат на това около 59 000 души, родени в Русия, сега живеят във Великобритания.\r\n\t \r\n\t\"Руснаците са големи англофили\", каза Филип Уорман, управляващ директор на консултантската фирма за политически риск, разследвания и спорове Джи Пи Дабълю. \"Руснаците обичат британската култура. Те харесват нашето усещане за справедливост и честна игра.\"\r\n\t \r\n\tКомпаниите се втурват да обслужват този пазар - правни фирми предлагат ВИП услуги на принципа \"обслужване на едно гише\", които покриват всичко от имуществено планиране и сделки с недвижими имоти до развод. Лондонското Сити - финансовият център на Великобритания - спечели милиони от финансиране на Съветския съюз след Втората световна война. В по-ново време Ситито помага на руски компании да продават дялове и да се разрастват в чужбина.\r\n\t \r\n\tДържавни руски компании, сред които Газпром, петролният производител Роснефт и финансовата фирма Сбербанк, търгуват на Лондонската фондова борса. Базираният в Лондон петролен гигант Би Пи притежава 20 процента от Роснефт.\r\n\t \r\n\tРуски пари проникват дори в най-английската институция - Висшата лига по футбол. Роман Абрамович, чието състояние се оценява на 13,5 милиарда долара и който някога беше губернатор на руския Чукотски автономен окръг, е собственик на лондонския футболен клуб \"Челси\". Металургичният, минен и медиен предприемач Алишер Усманов, чието благосъстояние възлиза на 15,3 милиарда долара, притежава 30 процента от градския съперник \"Арсенал\".\r\n\t \r\n\tПри това не става дума само за големи компании. Множество малки предприятия печелят пари, като снабдяват руснаци тук.\r\n\t \r\n\tВажната роля, която играят руснаците в местната икономика, е очевидна, макар и подценявана, в лондонския квартал \"Кенсингтън\", където фотографи и телевизионни екипи седят пред руското посолство и чакат по-нататъшното развитие на случая с отравянето на Сергей Скрипал и дъщеря му Юлия. От другата страна на улицата срещу посолството има магазин, предлагащ руски удължения за коса. Зад ъгъла \"Кавиар артизан\" продава само най-доброто, а надолу по улицата местен фризьор рекламира на кирилица.\r\n\t \r\n\tНа фона на нарастващото дипломатическо напрежение някои руснаци се чувстват хванати в капан между стереотипите и политическото възмущение.\r\n\t \r\n\tНякогашният телекомуникационен предприемач и критик на Кремъл Евгений Чичваркин, който живее в Лондон от десетилетие, казва, че се чувства малко по-недобре приет. Въпреки че той има магазин за специални вина в шикозния квартал \"Мейфеър\", планира нов проект, който ще създаде 200 работни места, и допринася за изкуството и обществото, съседите му наскоро отхвърлиха негово предложение за поставяне на батут в местния парк.\r\n\t \r\n\t\"Съседите отказаха да подпишат документа\", заяви тъжно той пред Асошиейтед прес, описвайки сценарий, при който всичко руско е все по-подозрително.\r\n\t \r\n\tТой добави, макар и полу на шега, че ако родителите разберат, че е имал принос за изграждането на пясъчника на детската площадка, \"ще тръгнат да го проверяват с Гайгеров брояч\".", "date": "2018.03.21", "title": "Великобритания е залята от руски пари, което затруднява предприемането на сурови мерки"}
{"url": "http://www.mediapool.bg/25-000-afganistantsi-sa-poiskali-da-ostanat-u-nas-news276980.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голям брой кандидати за убежище у нас са регистрирани от Афганистан - 1050 души. За последните 15 г. от Афганистан убежище са поискали 25 000 души. Това сочат данни от анализ на Евростат за броя на кандидатите за убежище за първи път в страните на ЕС през 2017 г.\r\n\tНа втора позиция по брой кандидати за убежище за първи път са били граждани от Ирак - 955, а на трета позиция са били сирийците - 940 души, отчита европейската статистика, цитирана от БТА.\r\n\tЗа първите два месеца на тази година у нас са потърсили убежище общо 224 души, като най-голям е бил броят на сирийците - 150, следвани от представителите на Ирак - 35 и на Афганистан - 20. Статут на бежанец са получили около 60 души, хуманитарен статут - 98, а отказ е бил даден на около 180 лица.\r\n\tПо данни на Държавната агенция за бежанците, за 15-годишен период, най-голяма е групата на лицата, които са потърсили убежище у нас от Афганистан - около 25 хиляди души. Втора по численост е групата на лицата от Сирия - около 21 хиляди, а трета - от Ирак - около 19 хиляди.\r\n\t\n\n\r\n\tБлизо 650 хиляди души са кандидатствали за пръв път за международна закрила в ЕС през 2017 г., отчита анализът на Евростат. Това е близо наполовина от хората, които са кандидатствали за убежище в ЕС през 2016 г., когато техният брой е надхвърлил 1.2 милиона души.\r\n\tСирийците (102 400 кандидати), иракчаните (47 500) и афганистанците (43 600) продължават да бъдат основно лицата, търсещи международна закрила в държавите-членки на ЕС през 2017 г.\r\n\tНай-голям брой сирийци са потърсили убежище в Германия - близо 50 000 души, в Гърция - около 16 000 и в Австрия - над 7 000 души.\r\n\tГермания е страната с най-голям брой кандидати за убежище през миналата година - над 200 000 души или около 30 на сто от общия брой на всички лица, търсещи убежище в ЕС. По брой лица търсещи убежище следват Италия - 127 хиляди (или 20 на сто), Франция - 91 хиляди (или 14 на сто), Гърция - 57 хиляди (или 9 на сто) и Великобритания - 33 хиляди (или 5 на сто).\r\n\tАнализът на Евростат отчита и някои интересни подробности относно националността на лицата, търсещи убежище в някои страни на ЕС: например най-компактната група лица, търсеща убежище в Испания е от Венецуела - над 10 000 молби за убежище. Във Франция най-голям е броят на молбите за убежище на представителите от Албания - около 12 хиляди, в Италия - кандидатите за убежище са най-много от Нигерия - близо 25 000, в Полша - най-компактна е групата от Русия - над 2000 души и т.н.\r\n\tОбщо 222 хиляди души са получиха статут на бежанец в ЕС през 2017 г. на първа инстанция, 159 хиляди са получили статут на субсидиарна закрила (като жертви на военни конфликти), а 63 хиляди са получили разрешение за пребиваване по хуманитарни причини, отчита Евростат.", "date": "2018.03.21", "title": "25 000 афганистанци са поискали да останат у нас"}
{"url": "http://www.mediapool.bg/shefat-na-pentagona-sluchayat-skripal-pokazva-che-moskva-e-protivnik-news276982.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлучаят с отравянето на бившия руски шпионин Сергей Скрипал във Великобритания показва, че Русия е \"избрала да бъде стратегически противник\", заяви американският министър на отбраната Джеймс Матис, цитиран от световните агенции.\r\n\t\"Ние винаги сме желаели да сътрудничим с Русия, когато е било възможно\", заяви Матис в отговор на журналистически въпроси за възможно подобряване на отношенията между Вашингтон и Москва след преизбирането на Владимир Путин за държавен глава на Русия.\r\n\t\"За жалост те напоследък предпочетоха да бъдат стратегически противници, като се съди по случилото се във Великобритания и това, което видяхме в Украйна и Крим\", добави шефът на Пентагона след среща с норвежкия си колега Франк Баке-Йенсен.\r\n\tМатис изтъкна, че САЩ са открити за сътрудничество и желаят мир и стабилност, но същевременно ще защитават демократичните си институции и членовете на НАТО.", "date": "2018.03.21", "title": "Шефът на Пентагона: Случаят ”Скрипал” показва, че Москва е противник"}
{"url": "http://www.mediapool.bg/regionaliyat-ministar-figurativno-sme-postavili-chinovnik-do-vsyaka-dupka-news276985.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t8000 от общо 20 000 километра републикански пътища са в лошо или много лошо състояние. Същото се отнася и за над 12 000 км от 20 000 км общинска пътна мрежа, съобщи регионалният министър Николай Нанков в сряда.\r\n\t \r\n\t\r\n\t\tОколо 100 милиона лева годишно се дават за запълване на дупки по пътищата в страната, каза той пред бТВ.\r\n\t\r\n\t\t \r\n\t\r\n\t\tПо думите му 40-50 милиона лева на годишна база са нужни за републиканските пътища и още толкова за общинските.\n\n\r\n\t\r\n\t\t \r\n\t\r\n\t\tНанков отбеляза, че този неефективен и неустойчив метод трябва да бъде прекратен и се търси дългосрочно решение.\r\n\t\r\n\t\t \r\n\t\r\n\t\t\"30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да „цъфнат”, отбеляза министърът.\r\n\t\r\n\t\t \r\n\t\r\n\t\tТой увери, че се търси вариант за кардиналното решаване на проблема.\r\n\t\r\n\t\t \r\n\t\r\n\t\t\r\n\t\t\tФигуративно сме поставили чиновник до всяка дупка, коментира Николай Нанков по повод заръката на премиера Бойко Борисов до всяка дупка да бъдат поственни полицаи и чиновници, докато ситуацията се оправи.", "date": "2018.03.21", "title": "Регионалият министър: Фигуративно сме поставили чиновник до всяка дупка"}
{"url": "http://www.mediapool.bg/ofitsialno-telenor-prodade-balgarskiya-si-biznes-na-cheshkiya-miliarder-petr-kelner-news276986.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Теленор\" подписа споразумение за продажбата на своите активи в Централна и Източна Европа на PPF Group за сумата от 2.8 милиарда евро, изчислена на база стойност на предприятията, съобщиха от компанията.\r\n\t \r\n\tPPF Group е собственост на чешкия милиардер Петр Келнер, който вече купи \"Нова телевизия\".\r\n\t \r\n\t\r\n\t\tТрансакцията включва изцяло притежаваните от Теленор предприятия в Унгария, България, Черна гора и Сърбия, както и доставчика на технологични услуги Telenor Common Operation.\n\n\r\n\t\r\n\t\t \r\n\t\r\n\t\tПрез 2017 г. компаниите на Теленор в ЦИЕ донесоха на групата приходи от приблизително 11.8 милиарда норвежки крони или 9% от общите приходи на Теленор Груп.\r\n\t\r\n\t\t \r\n\t\r\n\t\tПриходите преди данъци, лихви, амортизации и отчисления (EBITDA) на тези компании достигнаха 4.1 милиарда норвежки крони или 8% от EBITDA на групата.\r\n\t\r\n\t\t \r\n\t\r\n\t\tКомпаниите имат общо над 9 милиона клиенти и около 3 500 служители.\r\n\t\r\n\t\t \r\n\t\r\n\t\t коментира главният изпълнителен директор на \"Теленор\" Груп Сигве Бреке.\r\n\t\r\n\t\t \r\n\t\r\n\t\t\r\n\t\t\tНа предстоящото годишно общо събрание на Теленор на 2 май 2018 г., бордът на компанията ще поиска разрешение да изплати специален дивидент от 4.40 норвежки крони за акция, дължим при успешно приключване на сделката.", "date": "2018.03.21", "title": "Oфициално: \"Теленор\" продаде българския си бизнес на чешкия милиардер Петр Келнер"}
{"url": "http://www.mediapool.bg/hristo-ivanov-stranata-se-plazga-kam-vse-po-golyam-avtoritarizam-news276988.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Страната се плъзга към все по-голям авторитаризъм\", коментира в сряда лидерът на \"Да, България\" и бивш правосъден министър Христо Иванов.\r\n\t \r\n\t, посочи Христо Иванов пред БНР.\r\n\t \r\n\t, добави той. \n\n\r\n\t \r\n\tИванов коментира и разговорите между партията му \"Да, България\" и ДСБ за евентуален бъдещ съюз между тях:\r\n\t \r\n\t\r\n\t \r\n\t, добави той.", "date": "2018.03.21", "title": "Христо Иванов: Страната се плъзга към все по-голям авторитаризъм"}
{"url": "http://www.mediapool.bg/psihichno-bolen-mazh-ubi-vazrastna-zhena-sled-koeto-se-samoubi-news276989.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМлад психично болен мъж е убил 84-годишна жена във Варна, след което се е самоубил, съобщиха от Окръжната прокуратура във Варна.\r\n\t \r\n\tОколо 1.00 ч. след полунощ  в квартал ”Младост“ 24-годишният Цветан А. започнал да хвърля от балкона на жилището си различни предмети. Шумът събудили живеещите във входа съседи и бил подаден сигнал на спешния телефон 112.\r\n\t \r\n\tЦветан обаче прескочил преградата между двата балкона и се прехвърлил в съседския. \n\n\r\n\t \r\n\tВ апартамента живеела 84-годишната Минка М. След като вратата на жилището й била разбита от пристигналия полицейски екип от ОД на МВР, възрастната жена била открита мъртва. Убийството й е извършено с множество удари.\r\n\t \r\n\tВ апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване.\r\n\t \r\n\t\r\n\t\tИзвършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Предстои да бъдат извършени аутопсии на двете тела и назначени експертизи за установяване причините за смъртта им.\r\n\t\r\n\t\t \r\n\t\r\n\t\tДействията по разследването продължават, съобщиха от прокуратурата.", "date": "2018.03.21", "title": "Психично болен мъж уби възрастна жена, след което се самоуби"}
{"url": "http://www.mediapool.bg/v-bryuksel-za-godina-sa-bili-osueteni-tri-veroyatni-atentata-news276990.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт началото на миналата година досега в Брюксел са били предотвратени три възможни атентата, съобщават местни медии.\r\n\tПредставител на службата за борба с тероризма пояснява, че разследванията по тези случаи са трудни, защото противникът (терористите) не е структуриран. За последната година белгийските служби са получили и проверили над хиляда сигнала, свързани с тероризъм. Отчита се, че броят на сигналите намалява, но броят на радикализираните - възможните извършители на нови нападения - не се е променил.\r\n\tДокато миналата година 45 на сто от състава на криминалната полиция е бил зает с противодействие на тероризма, днес само една трета от служителите изпълняват подобни задачи. Това е свързано и с преминаването на\r\n\tБелгия от трета и предпоследна степен на готовност за нов терористичен удар, във втора степен.\r\n\tУтре се навършват две години от атентатите на летището и в метрото в Брюксел. Тогава 32 души загинаха, 340 бяха ранени, от които 62 пострадаха тежко. Атентатите бяха извършени по поръчение на терористичната групировка \"Ислямска държава\".", "date": "2018.03.21", "title": "В Брюксел за година са били осуетени три вероятни атентата"}
{"url": "http://www.mediapool.bg/ucheniyat-stoyasht-zad-probiva-na-dannite-na-feisbuk-se-obyavi-za-izkupitelna-zhertva-news276991.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчен от Университета в Кеймбридж, събирал данни за милиони потребители на \"Фейсбук\", заяви, че е бил използван като \"изкупителна жертва\" от социалната мрежа и от консултантска компания, обвинявана, че е опитала да манипулира общественото мнение в САЩ в полза на Доналд Тръмп, пише британският вестник .\r\n\tТази седмица компанията \"Фейсбук\" беше разтърсена, след като източник изнесе данни, че \"Кеймбридж аналитика\" - консултантска компания в сферата на политиката, която е била наета от Тръмп за предизборната му кампания през 2016 г. - е придобила неправомерен достъп до информация за 50 милиона потребители на \"Фейсбук\".\r\n\tПрез последните два дни социалната мрежа загуби 60 милиарда долара от стойността си на фондовите пазари поради опасения, че нейните отношения с \"Кембридж аналитика\" може да навредят на репутацията й, да подплашат рекламодателите и да станат причина за въвеждане на по-строги регулации, отбелязва Ройтерс.\r\n\tСамо за ден във вторник акциите на \"Фейсбук\" поевтиняха с 3%, което е бе най-лошият ден за компанията на борсата в последните 4 години. Инвеститорите са силно разтревожени от новините за надвисналите разследвания срещу компанията. Две разследвания започнаха в американски щати Масачузетс и Кънектикът, а британските власти поискаха заповед за обиск на офисите на \"Кеймбридж Аналитика\".\r\n\t\"Фейсбук\" заяви, че данните са били събирани от Александър Коган - учен в областта на психологията, създал приложение в рамките на социалната мрежа, което е било свалено от 270 000 души. Според компанията след това той нарушил нейните правила, като предал данните за потребителите на \"Кембридж аналитика\".\n\n\r\n\t\"Събитията през последната седмица са истински шок\", каза Коган пред Би Би Си. \"Според мен по същество съм използван като изкупителна жертва, както от Фейсбук, така и от \"Кембридж аналитика\", при положение че смятахме, че правим нещо съвсем обикновено\", добави ученият.\r\n\tПо думите му са били получени уверения от \"Кембридж аналитика\", че всичко е изрядно от правна гледна точка и не нарушава условията на предоставяната (от Фейсбук) услуга.\"\r\n\tАлександър Никс, ръководителят на \"Кембридж аналитика\", който вчера беше временно отстранен от длъжност, заявява на тайно направен видеозапис, че неговата компания е изиграла решаваща роля за изборната победа на Тръмп.\r\n\tКоган обаче каза, че точността на тази база данни е била \"преекспонирана\" от \"Кеймбридж аналитика\", както и че е било по-вероятно информацията да навреди на кампанията на Тръмп.", "date": "2018.03.21", "title": "Ученият, стоящ зад пробива на данните  на \"Фейсбук\", се обяви за \"изкупителна жертва\""}
{"url": "http://www.mediapool.bg/svlachishte-na-vhoda-na-tran-prekasna-vrazkata-na-grada-s-oblastta-news276992.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновната пътна артерия, свързваща град Трън с областта, е затворена. Активизирало се е свлачище на входа на града, съобщи областният управител Ирена Соколова, цитирана от БНР. В късните следобедни часове на вчерашния ден движението на тежкотоварните автомобили през пътния участък е било спряно, а снощи е било спряно цялото движение.\r\n\tВ момента се използва обиколен маршрут през селата Велиново и Глоговица, който също не е безпроблемен.\r\n\t\"Работи се активно по укрепване на терена\", увери Соколова.\r\n\tПоради свличане на земни маси има стесняване на една от лентите за движение на пътя София - Дупница при разклона за село Дяково, съобщават от АПИ. Участъкът е обозначен със сигнална лента и знаци.\r\n\tОт пътната агенция предупреждават и за мъгла и намалена видимост до 20 метра от тунел \"Витиня“ до тунел \"Топли дол“ на магистрала \"Хемус“.", "date": "2018.03.21", "title": "Свлачище на входа на Трън прекъсна връзката на града с областта"}
{"url": "http://www.mediapool.bg/udalzhava-se-srokat-na-protsedurata-za-modernizatsiya-na-speshnata-pomosht-news276993.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУдължава се срокът за кандидатстване по процедурата за модернизация на спешната помощ, съобщиха от Министерството на регионалното развитие и благоустройство (МРРБ). Това е направено със заповед на ръководителя на управляващия орган на Оперативна програма \"Региони в растеж\" 2014-2020 г. и заместник-министър на регионално развитие и благоустройството Деница Николова. Удължаването на срока за кандидатстване по процедура \"Регионална здравна инфраструктура\", финансирана от програмата е до 15 май 2018 г.\r\n\tУдължаването се налага поради комплексния характер и големия териториален обхват за изпълнение на т.нар. \"голям проект\" на Министерство на здравеопазването.\r\n\tВ рамките на проекта се предвижда да бъдат модернизирани 27 центъра за спешна медицинска помощ в областните градове с техните 170 филиала и шест изнесени екипа, както и да бъдат закупени 400 съвременни медицински превозни средства, осигурени с комуникационно и друго оборудване и медицинска апаратура за спешна медицинска помощ. Общият ресурс по процедурата е 163,5 млн. лв. С него Министерство на здравеопазването ще подобри достъпа до спешна медицинска помощ с възможности за спешна диагностика, лечение и наблюдение на пациенти до 24 часа.\r\n\tПреди два дни Министерството на здравеопазването обяви обществена поръчка за купуване на 400 линейки заедно с нужното оборудване за тях на стойност 48 671 650 лв. без ДДС, а срокът за изпълнение е до 36 месеца от започване на изпълнение на договорите. Гаранцията на всяка от линейките е не по-малко от пет години.\r\n\tВ началото на месеца здравният министър Кирил Ананиев съобщи, че първите доставки на новите линейки ще станат факт още в края на тази година.", "date": "2018.03.21", "title": "Удължава се срокът на процедурата за модернизация на спешната помощ"}
{"url": "http://www.mediapool.bg/sarkozi-za-vtori-den-na-razpit-news276983.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият френски президент Никола Саркози се яви за втори пореден ден на разпит пред следствието, съобщи Франс прес. Той е разследван за незаконно финансиране на предизборната му кампания преди 11 години.\r\n\tСпоред обвиненията Саркози е получил 61 милиона долара от режима на бившия либийски лидер Муамар Кадафи за финансиране на кампанията му през 2007-ма, когато бе избран за президент на Франция.\r\n\tПреди две години френско-ливанският бизнесмен Зиад Такиедин заяви, че е доставил в европейската страна три куфара с пари в брой между 2006 и 2007 г.\r\n\tПрез януари френски бизнесмен беше задържан в Лондон по подозрения, че е прехвърлял средства от Триполи за кампанията на Саркози. \r\n\tБившият президент категорично отрича обвиненията.", "date": "2018.03.21", "title": "Саркози за втори ден на разпит"}
{"url": "http://www.mediapool.bg/eksploziya-v-kabul-ubi-29-dushi-news276994.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 29 души загинаха и 52-ма бяха ранени при самоубийствен атентат в афганистанската столица в сряда, предаде Ройтерс, като се позова на представители на властите.\r\n\t \r\n\tНападателят камикадзе се самовзривил близо до шиитско светилище в Кабул.\r\n\t \r\n\tАтаката бе извършена в момент, когато в града празнуват Невруз - персийската нова година.\r\n\t \r\n\tНасрат Рахими, заместник-говорител на министерството на вътрешните работи, каза, че атентаторът се е самовзривил близо до светилището Карт-е Сахи, което и преди е ставало мишена на нападения. Взривът отекнал, докато богомолците си тръгвали.\r\n\t \r\n\tПоредната експлозия в Кабул подчертава заплахата за града от въоръжени атаки въпреки обещанията на правителството да затегне мерките за сигурност след атака през януари, при която бяха убити около 100 човека, отбелязва Ройтерс. Поредица взривове станаха край шиитски обекти.\r\n\t \n\n\r\n\tНевруз, древен персийски празник за началото на пролетта, е празнуван масово в Афганистан. Някои радикални мюсюлмани обаче са против, като казват, че празникът не е ислямски, отбелязва Ройтерс.\r\n\t \r\n\tПо-късно групировката \"Ислямска държава\" пое отговорност за атентата, предаде Ройтерс, позовавайки се на нейната информационна агенция Амак.\"Мъченическата операция, извършена с колан с експлозиви, удари събрали се шиити по време на празнуването на техния празник Невруз в Кабул\", обяви Амак.", "date": "2018.03.21", "title": "Експлозия в Кабул уби 29 души"}
{"url": "http://www.mediapool.bg/sadebniyat-inspektorat-potvardi-che-shefkata-na-sas-e-narushila-sluchainoto-razpredelenie-news276995.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Софийския апелативен съд (САС) Даниела Дончева е нарушила принципа за случайно разпределение на делата и незаконно си е преразпределила дело с материален интерес от 102 млн. лв.\r\n\tТова е заключението на Инспектората към Висшия съдебен съвет (ВСС), което обаче не е окончателно, тъй като Дончева все още не е изпратила възраженията си по констатациите на проверяващите.\r\n\tПо подобен начин завърши и проверката, разпоредена по случая от председателя на Върховния касационен съд Лозан Панов. Скандалът избухна през октомви м.г., когато съдия Милен Василев закачи в съдийския коридор на САС свое писмо до Дончева, в което я заподозря в действия \"със силен корупционен мирис\".\r\n\tОколо половин година по-късно съдебният инспекторат констатира общо пет нарушения, извършени от председателя на апелативния съд. Според проверката тя не е имала основание да издаде двете заповеди в края на септември 2017 г., с които на практика е иззела дело на нейна колежка и е влязла вместо нея в съдебното заседание по въпросния казус за 102 млн. лв. Дончева не е имала основание и да изземва всички дела на съдия Василев, които преди това са му били разпределени на случаен принцип.\r\n\tНеправомерна е и заповедта ѝ, с която е разместила случайно разпределените дела на двама съдии в гражданската колегия на САС. Според инспектората съдия Дончева неправомерно е утвърдила вътрешни правила за разпределение на делата, които допускат, след като на случаен принцип е избран съдия, той да бъде сменен с друг, нарочно посочен от разпределящия.\n\n\r\n\tПоследното ѝ нарушение е, че издавайки заповед, с която сама се е преместила от гражданската в търговската колегия на съда, тя е нарушила заложения в Закона за съдебната власт принцип на съдийското самоуправление, който предвижда решенията за разпределението на съдии по отделения, броят им и специализацията да става с решение на общото събрание на съдиите от съответния съд.\r\n\t\"Описаните по-горе действия на председателя на САС съдия Даниела Дончeва представляват неизпълнение на други служебни задължения и покриват състава на дисциплинарно нарушение\", се казва в акта на Инспектората към ВСС, цитиран първо от \"Капитал\".\r\n\tВъпросното \"заявление\" на Милен Василев, провокирало проверките, посочваше, че Даниела Дончева неправомерно му е иззела висящите дела, премествайки го в друг състав и заемайки неговото място. Макар да уточняваше, че няма доказателства в тази посока, съдия Василев отбелязваше, че има подозрения, че рокадата е била провокирана от \"нездрав интерес\" на председателя на съда да поеме казус за над 102 млн. лв., свързан с фалита на КТБ.\r\n\tДончева отхвърли съмненията на колегата си, отговаряйки, че той е бил преместен от 6-и в 11-и състав на Търговското отделение по утвърдена в САС практика. Причина за преместването му бе освобождаването на 11-и състав от Стефан Гроздев, който стана член на ВСС от парламентарната квота.\r\n\tВпоследствие председателят на САС сезира по случая главния прокурор Сотир Цацаров, Инспектората към ВСС и Съдийската колегия на съвета, настоявайки компетентните органи да я проверят за данни за корупция.\r\n\tМеждувременно Лозан Панов разпореди друга проверка по случая за това дали заповедта на Дончева за разместване на въпросните състави е в съответствие със Закона за съдебната власт. \"Делата на преместения от един състав на Търговското отделение на САС в друг състав на същото отделение съдия са преразпределени \"ръчно\", без да е спазен принципът на случайния подбор\", гласеше основното заключение на проверяващите върховни съдии Емануела Балевска, Татяна Върбанова и Борис Илиев.", "date": "2018.03.21", "title": "Съдебният инспекторат потвърди, че шефката на САС е нарушила случайното разпределение"}
{"url": "http://www.mediapool.bg/raianear-kupuva-aviokompaniyata-na-niki-lauda-za-po-malko-ot-50-mln-evro-news276996.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНискотарифният превозвач \"Райънеър\" (Ryanair) обяви, че купува авиокомпанията на Ники Лауда – \"ЛаудаМоушън\" (LaudaMotion).\r\n\tИрландският нискотарифен превозвач е подписал обвързващо споразумение с бившия световен шампион от Формула 1. Първоначално \"Райънеър\" ще придобие дял от 24.9 на сто от \"ЛаудаМоушън\" и след това ще увеличи възможно най-скоро дела си до 75%. Това ще стане след одобрението на сделката от страна на регулаторните органи.\r\n\t\"Райънеър\" обяви, че ще плати под 50 млн. евро за мажоритарния дял. Към сделката влиза доставката на 6 самолета за \"ЛаудаМоушън\", което ще позволи на компанията за извършва полети по 21 дестинации в Австрия, Германия и Швейцария.\r\n\t\"Райънеър\" ще работи със сегашния мениджърски екип на \"ЛаудаМоушън\". Ники Лауда остава начело на Управителния съвет на авиокомпанията и ще следи изпълнението на стратегията за изграждане на успешна австрийска нискотарифна авиокомпания. Очакванията са базираната в Австрия компания да постигне доходност през третата година. Това трябва да се случи с изпълнението на плана, който предвижда самолетите да нараснат до най-малко 30 еърбъса.\r\n\tНики Лауда основа авиокомпанията, която носи неговото име – \"Ники\" (Niki), през 2003 г. През 2011 г. той я продаде на \"Еър Берлин\" (Air Berlin). След фалита на германския превозвач през миналата година бившият състезател успя да си я върне обратно срещу 47 млн. евро, елиминирайки конкуренцията на собственика на British Airways - IAG, който искаше да влее Niki в нискотарифната си Vueling. Сега тя се казва LaudaMotion.\n\n\r\n\t\"С достъп до флота и финансовите ресурси на \"Райънеър\", \"ЛаудаМоушън\" със своите австрийски и швейцарски филиали ще расте по-бързо на конкурентен пазар, доминиран в момента от високите цени на \"Луфтханза\" (Lufthansa)\", коментира Майкъл О'Лиъри, изпълнителен директор на \"Райънеър\". По думите му това партньорство е добра новина за австрийските и германските потребители, които вече могат да очакват истинска конкуренция, по-голям избор и по-ниски цени.\r\n\tОт своя страна Ники Лауда коментира сделката така: \"Винаги съм се изправял пред конкуренцията и съм се противопоставила на монополите. Затова съм развълнуван, че в партньорството с \"Райънеър\", \"ЛаудаМоушън\" ще може да се утвърди като силен конкурент и да расте бързо и устойчиво. Създаден е нов играч на авиационния пазар и очаквам да предложим на нашите пътници широко портфолио от маршрути на конкурентни цени.\"", "date": "2018.03.21", "title": "\"Райънеър\" купува авиокомпанията на Ники Лауда за по-малко от 50 млн. евро"}
{"url": "http://www.mediapool.bg/politicheska-burya-vav-vashington-sled-pozdrava-na-tramp-kam-putin-news276978.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на президента Доналд Тръмп да поздрави руския си колега Владимир Путин за преизбирането му на поста за четвърти мандат предизвика политическа буря във Вашингтон и отвори за пореден път повдигна въпроса как Белият дом формира външнополитическите си позиции. \r\n\t \r\n\tТръмп се обади във вторник по телефона на руския президент Владимир Путин, за да го поздрави за преизбирането му, но не повдигна въпросите за съмнителния характер на неговата победа при липсата на реална конкуренция, намесата на Русия в изборите в САЩ през 2016 г. или ролята на Москва в отравянето на бивш руски шпионин и дъщеря му във Великобритания.\r\n\t \r\n\tСпоред в. \"Вашингтон пост\" \n\n\r\n\t \r\n\tСпоред американското издание, което цитира запознати с разговора служители, Тръмп също така не е изпълнил указанията на своите сътрудници да осъди отравянето на Скрипал - случай, за който правителствата и на Великобритания, и на САЩ обвиниха Русия.\r\n\t \r\n\tПо-късно в сряда телевизия Си Ен Ен, цитирайки \"източник, запознат с мисленето на президента\", съобщи, че  Тръмп е бил вбесен от бързо изтеклата информация, че е бил инструктиран от съветниците си по националната сигурност да не поздравява руския президент Владимир Путин за изборната му победа по време на вчерашния им телефонен разговор. \r\n\t \r\n\t\r\n\t\tВ официално изявление днес на Белия дом, цитирано от Асошиейтед прес, се посочва, че изтичането на такава информация е нарушение, което се наказва с уволнение и \"вероятно е незаконно\". \r\n\t\r\n\t\t \r\n\t\r\n\t\tСпоред Си Ен Ен Тръмп е попитал приближените си и външни съветници кой според тях е \"изнесъл\" информацията, като е отбелязал, че само малка група хора от екипа имат достъп до тези материали и биха могли да знаят какви насоки са му били дадени за разговора с Путин.\r\n\t\r\n\t\t \r\n\t\r\n\t\t\r\n\t\t\tИнцидентът, добавил източникът, отново изважда на бял свят отдавнашните съмнения, че в администрацията има хора - особено в екипа по националната сигурност, които активно работят срещу президента. Това допринася за атмосфера на параноя в Западното крило, отбелязва Си Ен Ен. Шефът на канцеларията на Белия дом Джон Кели също бил ужасно ядосан от изтичането на тази информация и днес щял да обсъжда въпроса в опит да се изясни кой е \"подал\" на медиите сигнал за предупреждението. \r\n\t\r\n\t\r\n\t\t \r\n\r\n\tРешението на Тръмп предизвика \r\n\t \r\n\tЛидерът на Републиканската партия в Сената Мич Макконъл заяви, че изборната победа на руския президент Владимир Путин е нечестна, и разкритикува косвено американския държавен глава Доналд Тръмп за това, че е честитил победата на руския си колега по телефона.\r\n\t \r\n\t”Когато гледам руските избори, това, което виждам, е липсата на доказателства, че бюлетините са преброени честно“, заяви Макконъл, като добави, че обаждане на Путин ”не би било в челото на неговия списък\".\r\n\t \r\n\tТой сравни Путин с диктатор от времената на Студената война, който печели изборите без затруднения.\r\n\t \r\n\tВъпреки това, Макконъл заяви, че да се обади на Путин е прерогатив на президента. ”Президентът може да се обади на който си иска“, констатира той.\r\n\t \r\n\tПо-рано остра реакция имаше и сенаторът републиканец Джон Маккейн. ”Америкаският президент не предвожда ”свободния свят“ като поздравява диктатори за победата им на нагласени избори“, излезе със съобщение той.\r\n\t \r\n\t\r\n\t \r\n\tТръмп се съсредоточи в разговора с Путин върху, както заяви Белият дом, включително Северна Корея и Украйна, пренебрегвайки призивите на своите съветници по националната сигурност да повдигне въпроса за поведението на Русия напоследък, отбелязва в. \"Ню Йорк таймс\". \r\n\t \r\n\tРазговорът, който Тръмп описа по оптимистичен начин, се състоя броени дни, след като неговото правителство наложи санкции на Русия за намесата й в изборите и за други \"злонамерени кибератаки\" - най-сериозната мярка, която то предприема срещу Москва от встъпването в длъжност на Тръмп. \r\n\t \r\n\tСАЩ също така порицаха заедно с Великобритания, Франция и Германия руското правителство за нарушаване на международното право във връзка с нападението с нервнопаралитично вещество срещу Сергей Скрипал и дъщеря му Юлия.\r\n\t \r\n\tТези действия изтъкнаха противоречието между все по-твърдата позиция на правителството на Тръмп към Русия и упоритото нежелание на самия американски президент да критикува Путин.\r\n\t \r\n\tВисш служител, цитиран от \"Ню Йорк таймс\", каза, че Тръмп е одобрил санкциите и твърдия тон на изявленията на правителството, но е бил решен да не настройва срещу себе си Путин, защото смятал, че разбирателството между него и руския президент в отношенията им като лидери е единственият начин за подобряване на връзките между двете страни.\r\n\t \r\n\t\r\n\t \r\n\tВ разговора Тръмп е изразил тревога от новите руски оръжия, за които Путин говори в своя реч неотдавна. \r\n\t \r\n\tАмериканският президент е повдигнал въпроса за ядрената заплаха в телефонни разговори с британската министър-председателка Тереза Мей, френския президент Еманюел Макрон и германската канцлерка Ангела Меркел.\r\n\t \r\n\tНаскоро обаче Тръмп отбеляза, че Путин е възприел по-умерен тон, говорейки за нуждата от деескалация на надпреварата в ядрените въоръжения между Русия и САЩ.\r\n\t \r\n\tТръмп е казал на Путин, че приветства тази промяна в тона, но му е напомнил, че американското правителство планира да похарчи 700 милиарда долара за усъвършенстване на своите въоръжени сили и че САЩ биха спечелили евентуална надпревара във въоръженията между двете страни, отбелязва \"Ню Йорк таймс\".\r\n\t \r\n\t\r\n\t \r\n\tТръмп наруши табу сред западните лидери, като се обади по телефона на Путин, за да го поздрави за изборната му победа, изтъква британският в. \"Гардиън\".\r\n\t \r\n\tЗападните лидери се въздържаха от това да поднасят преки поздравления на Путин, както е обичайно след изборна победа, за да не легитимират гласуването в Русия в неделя, спечелено категорично от Путин. \r\n\t \r\n\tОрганизацията за сигурност и сътрудничество в Европа, която наблюдаваше изборите, каза, че те са били добре администрирани, но са били \"лишени от истинско съревнование\", посочва изданието.", "date": "2018.03.21", "title": "Политическа буря във Вашингтон след поздрава на Тръмп към Путин"}
{"url": "http://www.mediapool.bg/zaev-kam-moskva-makedoniya-ima-palnata-podkrepa-na-grazhdanite-za-nato-news276997.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонският премиер Зоран Заев заяви, че Македония е ориентирана към членство в НАТО и има пълната подкрепа на народа, отговаряйки на предупреждение на руското външно министерство, че членството на страната в алианса ще има негативни последици, съобщи Танюг.\r\n\t \r\n\tНатискът от страна на Русия идва в изключително деликатен момент от преговорите между Атина и Скопие за името на Македония. \r\n\t \r\n\t\"От независимостта си през 90-те години Македония е строго ориентирана към членство в НАТО и има пълната подкрепа на македонските граждани. Нашият избор е евро-атлантическата интеграция\", заяви Заев, цитиран от македонските медии.\n\n\r\n\t \r\n\tВчера руският зам.- външен министър Александър Грушко на среща с македонския посланик в Москва Гоце Караянов предупреди, че присъединяването на Македония към НАТО ще има негативни последици за регионалната сигурност и двустранните отношения с Русия.\r\n\t \r\n\tГрушко и Караянов обаче са потвърдили готовността за продължаване на сътрудничеството в сфери от общ интерес и са отбелязали значението на подновената дейност на руско-македонската междуправителствена комисия за търговско-икономическо и научно-техническо сътрудничество, съобщи ТАСС. \r\n\t \r\n\tНа фона на засилващия се руски натиск в четвъртък гръцкият външен министър Никос Коцияс ще посети Скопие, за да продължат преговорите за името. \r\n\t \r\n\tТой ще пристигне в македонската столица с първия директен полет от Атина за последните 12 години, съобщи \"Катемарини\". \r\n\t \r\n\tОчаква се той да обсъди с македонските лидери предложенията на Атина за новото име на страната. На практика това са и предложените от международния посредник на ООН в спора Матю Нимиц:\r\n\t \r\n\t\r\n\t \r\n\t\r\n\t \r\n\t\r\n\t \r\n\t\r\n\t \r\n\t\r\n\t \r\n\tПреди ден македонският външен министър Никола Димитров съобщи, че и Македония е запознала Гърция със своите предложения. \r\n\t \r\n\t\"Честно е да призная, че има различия между нашето и гръцкото предложение. Но, ако имаме еднаква цел ще успеем да преодолеем тези различия\", каза Никола Димитров. \r\n\t \r\n\tОсвен към името Атина има претенции и към македонската конституция, която според гърците допуска  присъединяване на съседни територии. \r\n\t \r\n\tМакедония се надява, че спорът ще бъде решен навреме, за да получи препоръка за започване на преговори с ЕС през юни и потвърждение на поканата за членство в НАТО през юли тази година.", "date": "2018.03.21", "title": "Заев към Москва: Македония има пълната подкрепа на гражданите за НАТО"}
{"url": "http://www.mediapool.bg/obhvatat-na-deinostta-na-kembridzh-analitika-dalech-nadhvarlya-amerikanskite-izbori-news276998.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканските избиратели имат доста въпроси за евентуалната роля на \"Кембридж Аналитика\" - компания за обработка на данни с централа в Лондон - при избирането на Доналд Тръмп за президент на САЩ през 2016 г.\r\n\t \r\n\tКомпанията, която по време на предизборната кампания е извършвала консултантска дейност за Тръмп, бе разтърсена в петък заради съобщения на вестниците \"Ню Йорк таймс\" и \"Обзървър\", че по неправомерен начин е придобивала данни от потребители на Фейсбук - което накара социалната мрежа да забрани на компанията да присъства на нейната платформа, а британските власти - да поискат обяснение.\r\n\t \r\n\t\"Кембридж Аналитика\" обаче може да е проблем не само за американците и британците. Компанията твърди, че е работила в широк кръг страни, включително в Австралия, Бразилия, Кения, Малайзия и Мексико, а политиците в някои от тези държави искат дейността й да бъде разследвана.\r\n\t \r\n\tСписъкът със страните идва директно от представители на компанията, които наскоро били заснети от репортер на британския телевизионен канал \"Ченъл фор\". Журналистът се представил за потенциален клиент, представител на богато семейство от Шри Ланка, което желае да увеличи политическото си влияние. На последвалите срещи, продължили четири месеца, служители на \"Кембридж Аналитика\" рекламирали извършваната от тях по целия свят дейност.\r\n\t \r\n\tМакар критиките към \"Кембридж Аналитика\" да са концентрирани върху предполагаемата употреба от нейна страна на данни, събрани от страници в социалната мрежа, изпълнителният директор на компанията Александър Никс на видеозаписа изглежда оправдава използването на подкупи и изнудването със сексуални компромати като начин за накланяне на избори в нечия полза.\n\n\r\n\t \r\n\t\"Моля, не обръщайте прекалено внимание на това, което казвам\", заявява Никс пред репортера на \"Ченъл фор\" на по питие в хотел в Западен Лондон. \"Само ви давам примери какво може да се направи и какво вече е правено.\"\r\n\t \r\n\t\"Кембридж Аналитика\" е основана през 2013 г., но е свързана с \"Ес Джи Ел Груп\" - утвърдена британска компания, работеща от 1993 г. Според страницата на \"Ес Джи Ел\" в интернет тя е \"провеждала програми за промяна в поведението в над 60 страни\", представяйки себе си като услуга за предоставяне на данни, анализи и стратегии \"на правителства и военни структури по целия свят\".\r\n\t \r\n\t\"Ес Джи Ел\" създала преди пет години \"Кембридж Аналитика\", за да участва в американската политика; съсобственик на компанията е Робърт Мърсър, американски мениджър на хедж фонд и милиардер. На страницата на компанията в интернет обаче е посочено, че освен в Америка и Великобритания тя има представителства в Малайзия и Бразилия, а дейността й далеч надхвърля границите на САЩ.\r\n\t \r\n\tПредполагаемата роля на \"Кембридж Аналитика\" в миналогодишните избори в Кения, които бяха съпътствани от обстановка на хаос, вече е подложена на внимателно проучване. Миналата година компанията отказа да потвърди пред кенийски репортери каква роля играе там, а на нейната страница е посочена единствено дейността й за анализи на данни и проучвания по време на изборния цикъл през 2013 г. На записаните със скрита камера кадри на \"Ченъл фор\" Марк Търнбул, административният директор на \"Кембридж Аналитика политикъл глоубъл\", обаче заявява, че компанията е \"ръководила\" предизборните кампании на кенийския президент Ухуру Кениата през 2013 и 2017 г.\r\n\t \r\n\t\"Два пъти променяхме образа на цялата партия, пренаписвахме програмата й, направихме 50 000 проучвания\", казва Търнбул, допълвайки, че компанията е имала пръст в \"буквално всеки един елемент от кампанията (на Кениата)\".\r\n\t \r\n\tКениата спечели изборите през август миналата година, резултатите от които бяха оспорвани от опозицията и впоследствие обявени за недействителни от кенийския Върховен съд. През октомври Кениата спечели повторените избори, след като неговият опонент Рейла Одинга отказа да участва. Както и в предишни години, около изборите имаше протести и насилие. Най-малко 92 кенийци загинаха.\r\n\t \r\n\tМиналогодишните избори ще бъдат запомнени по-специално с използването на реклами за политически атаки в социалните мрежи, които се оформиха като влиятелна нова медия в Кения. \"Прайвъси интернешънъл\", регистрирана в Лондон благотворителна организация, констатира, че за създаването на тези кампании в интернет в полза на Кениата е спомогнала американска компания от дигиталната сфера на име \"Харис Медия\". Подобно на \"Кембридж Аналитика\", базираната в Тексас \"Харис Медия\" е работила за кампанията на Тръмп през 2016 г., както и в Европа за крайнодесни организации като \"Алтернатива за Германия\".\r\n\t \r\n\tНякои от лидерите на кенийската опозиция искат участието на \"Кембридж Аналитика\" в кенийската политика да бъде разследвано, като по всяка вероятност и други страни ще проверят нейната роля в техни избори. Малайзийският премиер Наджиб Разак отрече твърденията, че правителството му е работило с \"Кембридж Аналитика\", и обвини сина на неговия противник Махатхир Мохамад, че е използвал нейните услуги.\r\n\t \r\n\tАвстралийските политически партии също отрекоха да са използвали услугите на компанията, макар че бивш министър, в чийто ресор е попадала киберсигурността, заяви пред телевизия Ес Би Ес, че се е срещнал с Никс и други представители на \"Кембридж Аналитика\" на \"частна вечеря\".\r\n\t \r\n\tВ Индия отново се прави обстоен преглед на дейността на Ес Джи Ел по време на изборите за законодателно събрание на щата Бихар през 2010 г. В петък вестник \"Хиндустан таймс\" също така съобщи, че преди националните избори догодина \"Кембридж Аналитика\" и индийският й партньор провеждат разговори както с управляващата партия \"Бхаратия джаната\", така и с опозиционната политическа сила Индийски национален конгрес.\r\n\t \r\n\tПълният обхват на тази дейност е неизвестен. На излъчените от \"Ченъл фор\" кадри Търнбул заявява, че \"Кембридж Аналитика\" е използвала \"различна организация, за да ръководи много успешен проект в една източноевропейска страна\", добавяйки, че тя \"се е появила, свършила си е работата, изчезнала е и произвела настина добър материал\". Въпросната държава не беше назована.\r\n\t \r\n\tВ края на миналата седмица Никс оспори репортажа на \"Ченъл фор\", като заяви, че заснетите му изказвания за подкупи и други подмолни прийоми са \"измислени хипотетични сценарии\", имащи за цел чрез тях да се установи какво представлява потенциалният клиент.\r\n\t \r\n\tДейността на компанията обаче сега неизбежно ще попадне под по-внимателно наблюдение по света - а за компании като Фейсбук, които са помогнали на \"Кембридж Аналитика\" да си набави купища данни за избиратели по целия свят, също може да има последствия.", "date": "2018.03.21", "title": "Обхватът на дейността на \"Кембридж Аналитика\" далеч надхвърля американските избори"}
{"url": "http://www.mediapool.bg/dvete-razdelitelni-linii-vdyasno-news277000.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВчерашните бълнувания на Божо Лукарски, че СДС било разделено на , отразяват бълнуванията на цялата ни десница (и в това няма нищо странно - СДС си остава основата на дясното, в 2/3 от България всички десни се определят като \"седесари\" независимо за кого гласуват; мен постоянно ме питат \"Какво правим със СДС-то?\", макар никога да не съм бил член на тази партия...)\r\n\tНе, няма такава разделителна линия. Нито един десен в България не приема Путинския \"нелиберален\" модел, по който се прехласват \"патриоти\" и откровени комунисти. Нито един десен не приема авторитарната структура на ГЕРБ и култа към личността на Бат' Бойко, камо ли модела на партийни чиновнически назначения и бизнес обръчи, характерен за Борисов и Доган. Всеки десен цени свободата и законността над всичко.\r\n\tС други думи - ние всички сме по-либерални от ГЕРБ, ОП /Обединени патриоти/, БСП и ДПС. И всички сме икономически много по-десни от изброените социалистически структури.\r\n\tНещо повече - всички сме по-националистически настроени от тях, защото не приемаме връткането пред султаните от Москва и Анкара независимо с какви пораженски аргументи е мотивирано. Защото не приемаме и мълчанието в Брюксел, мотивирано от алчност и гузност на корумпирани тунеядци, за които Европа е кинти за гепене. Защото имаме ясна дефиниция на националния интерес, която е непроменена повече от век и половина, откакто е дефинирана от националистите ни през Възраждането...\r\n\tНе, разделителните линии са други.\r\n\tЕдната е отношението към Борисов. И това е нормална разделителна линия, защото ГЕРБ доминира политиката ни вече дузина години. Да си десен и да подкрепяш Бойко не е нито \"консерватизъм\", нито \"патриотизъм\", а обикновен конформизъм, интересчийство или просто бездушие.\r\n\tДругата е отношението към единството вдясно. Сто и четиридесет годишен разлом между стремежа към обединение и градивно лидерство, от една страна, и партизанската страст да водиш собствена вярна котерия, от друга.\r\n\tДвете са, прочее, дълбоко свързани. Разделението на дясното на различни вождистки фракции, мотивирани от дребни икономически интереси или пък зелотски претенции за морална уникалност, го обрича на подчинение не само на Бойко, но и на всеки следващ \"Голям мъж\"( Lugal на шумерски, изписва се просто и ясно - ? ). И съответно обрича политиката ни на примитивни кланово-феодални нрави.", "date": "2018.03.21", "title": "Двете разделителни линии вдясно"}
{"url": "http://www.mediapool.bg/gerb-otlozhi-popravkite-v-nk-prevrashtashti-prokuraturata-v-orazhie-sreshtu-biznesa-news276987.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание отложи в сряда разглеждането на седемте законопроекта зa промени в Наказателния кодекс. Те бяха заложени в седмичната програма за работа на депутатите, но по настояване на управляващите отпаднаха.\r\n\tПредложението за това направи председателят на правната комисия Данаил Кирилов (ГЕРБ). Като мотив посочи разразилия се обществен дебат за един от законопроектите, внесен от Министерския съвет, който предвижда да се уеднакви режимът на корупционните престъпления, както за длъжностни лица от публичния сектор, така и за длъжностни лица от частния сектор.\r\n\tМиналата седмица, въпреки редицата отрицателни становища срещу проекта на ГЕРБ за поправки в НК, правната комисия го прие.\r\n\tОсновният проблем в проекта за НК е, че той превръща прокуратурата в оръжие за саморазправа с частния бизнес. Ефектът се постига с приравняване на длъжностните лица в публичния и частния сектор. Ако поправките бъдат приети окончателно в този им вид, всяко забавено плащане по търговска сделка, например, става повод за държавното обвинение да образува дело, дори без да е необходимо доказване на щета. Законопроектът не прави никаква разлика между тотално различните обществени роли в частния и публичния сектор, като например липсата на държавна власт в ръцете на частниците.\r\n\tОт постъпилите становища положително е единствено това на прокуратурата, която отправя само няколко критични бележки по редакцията на отделни текстове.\r\n\t“Особено активни в този обществен дебат са работодателските организации и организациите на бизнеса. Очевидно е, че се налага продължаване на общественото обсъждане преди да пристъпим към гласуване в пленарна зала. По тази причина, като председател на водещата комисия по седемте законопроекта, предлагам отлагане с 10 дни”, каза Кирилов от трибуната. По думите му отлагането ще бъде “в полза на законодателния процес”.\r\n\tПо неофициална информация на Mediapool предстои до края на тази седмица ГЕРБ да умуват как могат да променят текстовете. Очаква се упраляващите да организират обществено обсъждане на промените , но този път в по-широк формат в парламента.\r\n\tПредставители на мнозинството твърдят, че ако \"положението стане много напечено\" може текстовете дори да отпаднат. \"На този етап обаче ще опитаме да ги запазим\", казват те.\r\n\tШефът на правната комисия днес съобщи, че предложението за отлагане на спорните текстове е било обсъдено на председателски съвет преди пленарното заседание и партиите са се обединили около отпадането им от дневния ред. \r\n\tСлед изказването му обаче думата взе заместник-председателят на парламентарната група на \"БСП за България\" Драгомир Стойнев и разкритикува позицията на ГЕРБ. Той посочи, че ако управляващите са искали обществено обсъждане, то е трябвало да се случи преди гледането на първо четене “на този изключително спорен законопроект на Министерския съвет” в комисия.\r\n\t\"България е европейска държава. Благодарение на БСП България стана част от ЕС - затова искаме законите да се гледат навреме. Когато ГЕРБ управлява - България изглежда като една ориенталска държава, в която не се спазват срокове и закони се гледат година, след като са престояли в чекмеджето на г-н Кирилов\", каза Стойнев.\r\n\t“Знаете какво напрежение има в обществото. Заради този законопроект вие искате в момента закони, които са внесени на 25 май 2017 г., в момента отново да не ги гледаме. Нашето предложение е тези законопроекти, особено на левицата, нека да ги гледаме тази седмица”, добави той.\r\n\t \r\n\tНенужен, хаотичен и неразбираем\r\n\t \r\n\tВърховният касационен съд (ВКС) още през ноември миналата година е предупредил управляващите за щетите за правосъдието, които законопроектът би причинил, научи Mediapool. Върховните съдии определят поправките като \"ненужни, хаотични и неразбираеми\". Тяхната позицията е предоставена на Министерския съвет, но въпреки това правителството е придвижило закона.\n\n\r\n\t \r\n\t\"Без да отрича необходимостта от защита на важни за обществото обществени отношения, ВКС намира, че \"хаотичното\" създаване на множество правни норми, регулиращи сходни обществени отношения, води до проблеми в правоприлагането и не допринася за очакваните от обществото резултати\", се казва в позицията на съда, с която Mediapol разполага.\r\n\t \r\n\tВКС допълва, че мотивите в законопроекта са твърде общи и некоректни, а за някои от разпоредбите мотиви изобщо няма. Върховните съдии напомнят, че корупцията в частния сектор е криминализирана и сега през чл. 225в от Наказателния кодекс. Оценката на Съвета на Европа за този действащия текст е положителна. Поради това ВКС смята, че е напълно ненужно създаването на нови правни норми.\r\n\t \r\n\tВ позицията си съдът припомня, че независимият анализ на европейските прокурори е изискал единствено промяна на един текст от НК, който засяга престъпленията по служба (чл. 282 от НК). ВКС смята, че ефектът за криминализиране на тези престъпления в частния сектор може да се постигне без въвеждане на нови правни норми, а чрез промяна на името на въпросната глава в Особената част на Наказателния кодекс. Съдът остро критикува почти всички текстове от проекта с аргумента, че те са напълно неразбираеми и не е ясно как магистратите ще ги прилагат.\r\n\t \r\n\tСред отложените от парламента предложения за поправки в НК е и това на БСП за въвеждане на по-строги мерки срещу домашното насилие, с които те целят пренасяне на изискванията на Истанбулската конвенция в българското законодателство. Промените предвиждат нанасянето на средна телесна повреда вследствие на домашно насилие да се третира като престъпление от общ, а не от частен характер.", "date": "2018.03.21", "title": "ГЕРБ отложи поправките в НК, превръщащи прокуратурата в оръжие срещу бизнеса"}
{"url": "http://www.mediapool.bg/pazarnata-kasha-vrashta-biznesa-kam-reguliranite-tseni-na-toka-news277001.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТенденция за отлив на бизнес потребители от свободния към регулирания пазар на електроенергия се забелязва от средата на 2017 г. Така, вместо коментираната от години либерализация на енергийния пазар, се постига точно обратният ефект – дори онези, които вече са се престрашили да търсят конкурентни цени, се връщат към определяните от Комисията за енергийно и водно регулиране тарифи. От 1 юли 2017 г. досега 30 процента от излезлите към онзи момент на свободния пазар бизнес клиенти на територията на Югоизточна България, са се върнали обратно при защитените цени на тока, сочат данни на доставчика ЕВН, обявени пред журналисти в сряда.\r\n\tПричините за отлива от свободния пазар на фирми, ползващи ток на ниско напрежение, са няколко, които в комбинация водят до сегашната пазарна каша, стана ясно от думите на представителите на ЕВН.\r\n\t2017 година започна с рекордно високи цени на борсата за ток, комбинирани със забраната за износ на електроенергия, заради големия студ, в който редица централи, поддържащи т.н. студен резерв, не можаха да пуснат мощностите си. След това дойде докладът на Световната банка с препоръките за енергийни реформи, които да спомогнат за фактическото пълно, а не само на хартия, освобождаване на електроенергийния пазар.\r\n\tПолитическите сигнали обаче как точно ще стане това освобождаване са твърде разнопосочни. Енергийният регулатор говори за излизане на всички потребители – дори и битовите, на свободния пазар до края на 2021 г., енергийният министър Теменужка Петкова е по-уклончива и не иска да стряска населението.\r\n\tНа този фон КЕВР определи за бизнеса цени от 1 юли 2017 г., които са по-ниски от пазарните. През август АЕЦ \"Козлодуй\" продаде по съмнителен начин през борсата електроенергия за 100 млн. лв. Търговците на ток вдигнаха цените си, един от най-големите от тях – \"Фючър енерджи\" - фалира и част от неговите клиенти се върнаха на регулирания пазар. Бизнесът се закани с протест заради скъпия ток на свободния пазар, а правителството прави спешни промени в закона за енергетиката.\r\n\tТака от 1 януари 2018 г. всички електроцентрали с инсталирана мощност над 5 МВ са длъжни да продават на борсата всички свои количества ток над резервираните по дългосрочни договори. Отделно за 1 юли 2018 г. са предвидени още законови промени и увеличаване на броя производители на ток, които ще бъдат принудени да търгуват на борсата.\r\n\tТака в момента секторът работи в условия на форсиране на дълго забавяната либерализация на енергийния пазар, но в същото време явно регулациите на цената на тока ще продължат още дълго време, а позволената сега миграция на бизнеса ниско напрежение от свободния към контролирания от държавата пазар влошава нещата. Според Илина Стефанова, отговаряща за регулациите и опазването на околната среда в ЕВН, КЕВР трябва да даде ясни ценови сигнали за освобождаването на пазара, вместо да продължава да задържа тарифите за бита и малките фирми.\r\n\t\"Енергийната реформа трябва да е ясно разписана, а не да се прави в движение и да догонва проблемите\", коментира Стефанова. По думите й в помощ за либерализацията на пазара ще е КЕВР да предоставя верифицирана сравнителна информация за различните продукти и цени, предлагани от търговците на ток. Така клиентите на свободния пазар ще могат да се ориентират по-добре и да правят отговорен и информиран избор, вместо да се стига до ситуации като фалита на \"Фючър Енерджи\", изправил на нокти целия отрасъл.\r\n\tПрез декември фирмата излезе от свободната търговия, тъй като не е имала твърди договори за закупуване на енергия, която да предостави на клиентите си, разчитайки на тъмни договорки. При това положение потребителите й, съгласно закона, отиват при доставчик от последна инстанция, където обаче цените са тройно по-високи от тези на свободния пазар, защото става въпрос за извънредни доставки. Там те остават до избор на нов търговец.\n\n\r\n\tСлед редица нормативни неуредици регулаторът реши, че клиентите на \"Фючър Енерджи\" на ниско напрежение, които не са избрали нов доставчик, автоматично от 1 януари 2018 г. отиват на регулирания пазар. Там могат да стоят до 1 април 2018 г., след което трябва да заявят дали ще останат ли или имат нов търговец. В допълнение със скок на цените на тока на свободния пазар през декември и призива на управляващи и работодателски организации дребният бизнес да се върне на регулирания пазар, тенденцията се задълбочи, обясниха от ЕВН.\r\n\tТака фактически се постига точно обратният на търсената либерализация на електроенергийния пазар ефект, смятат от компанията.\r\n\tТя все пак се надява планираните сега законови промени в комбинация с адекватно ценово решение на енергийния регулатор да раздвижат освобождаването на пазара.\r\n\t\"Надяваме се да има достатъчно предлагани количества електроенергия и разнообразни продукти на борсата за ток. Така ще се постигне повече ликвидност на борсата и по-голям избор. Но как ще се отрази това върху цените не може да се каже\", коментира Илина Стефанова. Тя обясни, че стойността на тока на борсата зависи от множество фактори като търсенето и предлагането. Стефанова даде за пример как фотоволтаиците, които ще са длъжни от 1 юли да продават тока си на борсата, ще имат голямо предлагане през лятото, когато обаче търсенето е слабо.\r\n\tЗам.-шефът на ЕВН в България Калина Трифонова допълни, че цените зависят и от борсите в съседните държави. Регионалният мениджър на австрийската компания Робърт Дик обясни, че върху движението на цената на тока на свободния пазар влияят и правилата за борсовата търговия, как ще тръгне търговията на обеми в рамките на същия ден и как ще се балансира пазарът.\r\n\tОт компанията отново коментираха, че свободният пазар е в пряка зависимост от регулирания и, ако КЕВР продължава да не одобрява в цените всички разходи за дейността й, ефектът за либерализацията ще е съмнителен.", "date": "2018.03.21", "title": "Пазарната каша връща бизнеса към регулираните цени на тока"}
{"url": "http://www.mediapool.bg/shefkata-na-nap-shte-vzima-4070-lv-osnovna-zaplata-news277002.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството увеличи с 10% основната месечна заплата на изпълнителния директор на Националната агенция за приходите (НАП). От 1 април Галя Димитрова ще получава 4070 лв. на месец, без да се смята допълнителното материално стимулиране.\r\n\tПо закон заплатата на директора на данъчните се определя от Министерски съвет. \r\n\t\"Решението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги\", гласят мотивите на кабинета.\r\n\tРешението идва ден, след като , че НАП не може да събере 5.8 млрд. лв. неплатен ДДС, установен с ревизии. В сряда движението внесе сигнал в прокуратурата срещу премиера Бойко Борисов и финансовия министър Владислав Горанов за неизпълнение на служебните задължения във връзка с несъбраните данъчни задължения. Другата седмица \"БОЕЦ\" се закани да внесе подобни сигнали срещу всички финансови министри и шефове на данъчните от 2000 г. насам, включително срещу Галя Димитрова.\r\n\tНАП е сред малкото държавни структури, които обявяват възнагражденията на ръководството си, макар и без бонусите. В средата на февруари заплатата си доброволно обяви и , която след увеличението тази година вече получава 13 146 лв. основно възнаграждение на месец. Така излиза, че шефката на финансовия надзор взима три пъти колкото шефката на данъчните, от които зависят постъпленията в бюджета.", "date": "2018.03.21", "title": "Шефката на НАП ще взима 4070 лв. основна заплата"}
{"url": "http://www.mediapool.bg/premierat-umirotvori-i-nadziratelite-v-zatvorite-s-15-mln-leva-news277003.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов пое ангажимент за отпускане на 15 милиона лева за увеличаване на заплатите на двете основни дирекции в Министерството на правосъдието - \"Изпълнение на наказанията\" и \"Охрана\".\r\n\tНовината бе съобщената в сряда от Синдиката на служителите в затворите след среща с Борисов и правосъдния министър Цецка Цачева.\r\n\tРешението отмени насрочените до края на седмицата протести на служителите в затворите в Ловеч, Враца, Пазарджик и Стара Загора.\r\n\tПарите ще послужат за изравняване на възнагражденията, заплащани за специфични условия на служителите в правосъдното министерство с тези в МВР.\r\n\tВсе още не е решено обаче откога съдебната охрана и служителите в затворите ще получат по-високите си заплати. Уговорена е следваща среща в Министерството на правосъдието на 29 март.\n\n\r\n\tСиндикатът на служителите в затворите ще обсъди направените предложения до края на седмицата и ще обяви дали ще продължи протестните действия.\r\n\tПрез февруари Цецка Цачева обясни, че в бюджета за тази година има пари за 5% увеличение на заплатите на служителите на затворите и съдебната охрана. Тогава тя отхвърли исканията за 20-процентно повишение на възнагражденията, което е основната цел на продължаващите месеци протести. Изчисленията показват, че за 10% по-високи заплати са нужни около 14 млн. лв.\r\n\tПрез януари премиерът Бойко Борисов потуши полицейските протести в началото на българското европредседателство със 100 милиона лева. Според позицията в системата заплатите на полицаите бяха увеличени с между 10 и 15 процента.", "date": "2018.03.21", "title": "Премиерът умиротвори и надзирателите в затворите с 15 млн. лева"}
{"url": "http://www.mediapool.bg/kabinetat-otlozhi-reshenieto-za-velikdenskite-dobavki-kam-pensiite-za-posledniya-moment-news276979.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството не взе решение дали ще има великденски добавки за пенсионерите, съобщи бТВ.\r\n\tОчаква се то да бъде взето следващата седмица в последния момент. Миналата година около 1.2 млн. пенсионери получиха по 40 лева. Тогава бяха отделени 51 млн. лева.\r\n\tИзплащането на пенсиите през април ще започне на 5-о число заради празниците, което се пада Велики четвъртък.", "date": "2018.03.21", "title": "Кабинетът отложи решението за великденските добавки към пенсиите за последния момент"}
{"url": "http://www.mediapool.bg/zapodozreniyat-za-eksploziite-v-ostin-se-samoubil-pri-opit-na-politsiyata-da-go-zalovi-news277006.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаподозреният за шест експлозии на самоделни бомби в района на Остин, в южния американски щат Тексас, се е самоубил снощи при опит на полицията да го залови. Това съобщиха местни медии, цитирани от световните агенции.\r\n\t \r\n\tСпоред някои публикации заподозреният се е самовзривил северно от тексаската столица, но в други пише, че той е бил застрелян от полицаи.\r\n\t \r\n\tОт началото на месеца в Остин станаха поредица експлозии на взривни устройства, при които загинаха двама и бяха ранени четирима души.\r\n\t \r\n\tЗаподозреният извършител на атентатите е бил проследен по сигнала на неговия мобилен телефон.", "date": "2018.03.21", "title": "Заподозреният за експлозиите в Остин се самоубил при опит на полицията да го залови"}
{"url": "http://www.mediapool.bg/hodorkovski-nyama-da-naema-ohrana-zashtoto-nishto-ne-mozhe-da-go-spasi-ako-putin-go-vzeme-na-mushka-news277004.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖивеещият в Лондон руски олигарх Михаил Ходорковски каза, че е решил да не наема лична охрана въпреки нарастващата тревога сред руснаците в чужбина след отравянето на бившия руски шпионин Сергей Скрипал, съобщава британският .\r\n\t \r\n\tХодорковски смята, че ако руският президент Владимир Путин иска той да умре, \"никакви мерки за сигурност не могат да предотвратят това\".\r\n\t \r\n\tСпоред живеещия в изгнание олигарх отравянето на Скрипал е ясен пример за наказание от страна на службите за сигурност срещу един дезертьор. По думите му то не представлява особена заплаха за политическите и икономическите изгнаници във Великобритания.\r\n\t \r\n\tХодорковски е убеден, че смъртта на бившия висш служител на руската авиокомпания \"Аерофлот\" Николай Глушков не е свързана с отравянето на Скрипал.\r\n\t \n\n\r\n\t\"През съветската епоха нямаше много дезертьори от службите за сигурност, после броят им започна да се увеличава, а сега те започват да убиват тези дезертьори. Това се смята за много ясно послание: че не можеш да избягаш от специалните служби\", каза олигархът на брифинг в централата на основаната от него организация \"Отворена Русия\" в Лондон.\r\n\t \r\n\t\"Аз съм добре известен противник на Путин и той изпитва силна ненавист към мен, но с мен случаят е различен\", заяви той.\r\n\t \r\n\tХодорковски е бил информиран \"полуофициално\", че е бил включен в предишен списък с набелязани мишени, в който е фигурирал и убитият през 2015 г. опозиционен лидер Борис Немцов.\r\n\t \r\n\t\"Бях много по-разтревожен, когато беше убит Немцов, но имаше голям скандал за това и списъкът е анулиран\", каза той.\r\n\t \r\n\tОлигархът изрази безпокойство, че британските политици не разглеждат отравянето на Скрипал като престъпно деяние на близкото обкръжение на Путин, а го смятат за действие, одобрено от руското правителство.\r\n\t \r\n\t\"Руското правителство не е замесено в това. Правителството се състои от служители, които вършат обичайната служебна дейност, и единственото нещо, в което можете да ги обвините, е, че от време на време вземат подкупи\", каза Ходорковски.\r\n\t \r\n\t\"Има обаче ясно разграничение между правителството и обкръжението на Путин. Всичко това е дело на обкръжението на Путин\", заяви той.\r\n\t \r\n\tСпоред него британското правителство би трябвало да признае, че си има работа с \"организирана престъпна група\", и е необходимо най-напред да открие кои са нейните участници и да предприеме действия срещу тях.\r\n\t \r\n\tПопитан дали отравянето на Скрипал във Великобритания е било нарочно замислено да бъде извършено преди президентските избори в Русия, за да се окаже влияние върху общественото мнение, Ходорковски отговори:\r\n\t \r\n\t\"Не преувеличавайте значението на това за руските избиратели. Никой в Русия няма представа кой е Скрипал освен тесен кръг хора от специалните служби. За всички други ситуацията изглежда по следния начин: Великобритания заплашва Русия. Това е.\"", "date": "2018.03.21", "title": "Ходорковски няма да наема охрана, защото нищо не може да го спаси, ако Путин го вземе на мушка"}
{"url": "http://www.mediapool.bg/iliyana-yotova-es-se-nuzhdae-ot-radikalni-promeni-za-da-varne-doverieto-na-grazhdanite-news277007.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Не съществува дебат \"Не на Европа\", но не можем да продължим без радикални промени\", заяви вицепрезидентът Илияна Йотова по време на лекция пред завършващите Българското училище за политика \"Димитър Паница\", състояла се в Правец. Това съобщиха от прессекретариата на президента.\r\n\t \r\n\tПред представители на политически партии, местната и съдебната власт, бизнеса и неправителствени организации вицепрезидентът е представила прочита си на предизвикателствата пред европейския проект, неговото развитие и българското председателство на Съвета на ЕС. В оживена дискусия випускниците са споделили вижданията си за бъдещето на Европа.\r\n\t \r\n\tИлияна Йотова е убедена, че ако в най-спокойните години на ЕС бяха създадени подходящите политики, страните членки щяха успешно да посрещнат последствията от икономическата криза и гражданите да почувстват защо им е необходима Европа. Като пример за такава политика Йотова е посочила европейския стълб за социални права, обявен миналата година в Гьотеборг. \n\n\r\n\t \r\n\t\"Винаги съм настоявала да се засилят контролните механизми на Европа и да се наказват държавите членки, които допускат висок процент безработица\", е отбелязала вицепрезидентът.\r\n\t \r\n\t\"Може би не си даваме сметка, че най-сериозната криза в ЕС е в дефицита на идеи\", е заявила Илияна Йотова и подчертала като резултат от това засилването на антиевропейските гласове. По думите й в реална заплаха се превръща изграждането на кампанията за предстоящите през 2019 г. европейски избори върху антиевропейска и антимигрантска риторика.\r\n\t \r\n\t\"Звучащото на пръв поглед немислимо и безсмислено - голям дял на евроскептици в Европарламента - може да се окаже факт и първа стъпка към обезсмислянето на ЕС\", е казала вицепрезидентът. \r\n\t \r\n\t\"Национална държава и суверенитет не означават антиевропеизъм. Интеграцията не означава загуба на суверенитет. Означава развитие и високи стандарти\", е убедена Илияна Йотова.\r\n\t \r\n\tВицепрезидентът е откроила основните предизвикателства пред ЕС днес. Година след като британският премиер Тереза Мей официално активира член 50 от Лисабонския договор, все още остават нерешени много въпроси, свързани с напускането на Великобритания. \r\n\t \r\n\tС \"Брекзит\" до голяма степен е свързан и бюджетът на Общността след 2020 година. \"От разпределението на средствата зависи как си представяме развитието на Европа\", е подчертала Илияна Йотова. \r\n\t \r\n\tВицепрезидентът е категорична, че кохезионната политика не трябва да бъде орязвана или замествана от плана \"Юнкер\", който работи за инвеститорите и големите икономики. \r\n\tИлияна Йотова е посочила особено важната роля на националните парламенти и местната власт в преговорите за Многогодишната финансова рамка.\r\n\t \r\n\t\"Използването на европейските средства трябва да излезе от графата \"усвояване\" и да бъде инструмент за развитие и обвързаност в общия икономически модел за Европа - така, както разбираше това Делор\", е заявила вицепрезидентът.\r\n\t \r\n\tИлияна Йотова е категорична, че един от основните приоритети на европейските политики трябва да бъдат младите хора. Вицепрезидентът се е обявила за значително разширяване на обхвата на \"Еразъм+\" и на ресурсите за борба с младежката безработица. Необходимо е насърчаване на програми като \"Творческа Европа\" и \"Европа за гражданите\" с цел да се продължат действията, насочени към лица от всички възрасти и особено към младите хора, е казала Илияна Йотова. \r\n\t \r\n\tВицепрезидентът е посочила необходимостта от институционална реформа - от законодателните предложения през отношенията вътре в Съвета и отношенията с националните парламенти до комуникацията и посланията, които трябва да стигнат до всеки европейски гражданин.\r\n\t \r\n\tИлияна Йотова е убедена, че Европа трябва да върне лидерските си позиции на международната сцена, активно да участва в регулирането на конфликтите, а не да бъде наблюдател. \"Така по-лесно би могла да управлява миграционната криза, превърнала се етикет на този мандат\", е отбелязала вицепрезидентът. \r\n\t \r\n\tПо думите й, сигурността е главно предизвикателство предвид данните за 30 хил. потенциални терористи в Европа, както посочи тези дни в София директорът на Европол. \"80 процента от европейците искат ЕС да бъде гарант за тяхната сигурност и безопасност\", е заявила Илияна Йотова.\r\n\t \r\n\tПо темата за българското председателство на Съвета на ЕС вицепрезидентът е посочила, че са необходими конкретни резултати по приоритета \"Западни Балкани\". \"След 30 юни трябва да говорим за процеса от София\", е отбелязала Илияна Йотова. Като изключително трудна и деликатна тя е определила ролята на България да бъде посредник между ЕС и Турция.", "date": "2018.03.21", "title": "Илияна Йотова: ЕС се нуждае от радикални промени, за да върне доверието на гражданите"}
{"url": "http://www.mediapool.bg/kazusat-ermenkov-premina-v-spor-mezhdu-gerb-i-bsp-na-tema-koi-e-po-golyam-evropeets-news277008.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоредният спор между управляващи и опозиция, преминаващ под формата на парламентарни декларации в началото на новата седмица, бе по повод статус на депутата от \"БСП за България\" Таско Ерменков във Фейсбук.\r\n\tВ сряда, след като ден по-рано евродепутатите от ГЕРБ разкритикуваха българския си колега социалист, и парламентаристите от ГЕРБ изразиха възмущението си от проявките на Ерменков по повод президентския вот в Москва.\r\n\tПокрай изборите за президент в Русия в неделя той написа: \"Крим гласува за президент на Русия. Обидени от анексията на Русия, над 90% там от гласувалите са за Путин. Ало, САЩ, ФРГ, Франция, ЕС в края на краищата - чухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев, \"...а вий... вий сте идиоти!\".\r\n\t\r\n\tВ декларация от името на ГЕРБ депутатът Тома Биков обясни, че Таско Ерменков нарушава не само българския национален интерес, но и саботира прагматичната основа, на която би трябвало да се изграждат българско-руските отношения. Според ГЕРБ написаното говорело и за литературна и историческа неграмотност на автора.\n\n\r\n\t\"Обръщаме внимание на това изказване, защото то продължава една опасна антиевропейска тенденция, която се развива от две години в най-голямата опозиционна партия в България. Това не е първото антиевропейско изказване от страна на депутат от БСП. След като от тази трибуна социалист поиска свикване на референдум за членството на България в ЕС и НАТО, в изказването на Таско Ерменков партньорски държави като САЩ, Германия и Франция, а след това вкупом и целият ЕС, от който България е част, са наречени идиоти″, се казва в декларацията на ГЕРБ.\r\n\t″Припомняме, че именно тези държави и ЕС като цяло са основният и единствен гарант както за националната сигурност на България, така и за икономическото и социалното развитие на страната. В същото време в изказването на Таско Ерменков се изразява пълна и безусловна подкрепа за анексията на Крим от страна на Русия, което противоречи не просто на българската държавна позиция, подържана от няколко правителства, но и на българския национален интерес, според който за България е стратегически важно да бъде спряно каквото и да било прекрояване на държавни граници в Европа. За българската национална сигурност е от особено значение проблемите между различните държави да се решават мирно с помощта на международната общност и на основата на международния правов ред\", прочете още Биков.\r\n\tФормацията на Борисов настоява лидерът на БСП Корнелия Нинова да отговори на три въпроса. ГЕРБ питат шефката на левицата подкрепя ли съхраняването на териториалната цялост на Украйна, подкрепя ли преразглеждане на държавни граници в Европа, което би могло да засегне редица европейски държави, както и дали анексията на Крим и създаването на възможност за преразглеждане на държавни граници в Европа отвъд международния правов ред обслужват българския национален интерес или го увреждат.\r\n\tПо думите на Биков именно позициите на БСП по тези въпроси ще дадат отговор на питането каква партия е БСП и доколко нейните стратегически приоритети се основават на българския национален интерес. В декларацията се споменава и призивът на Нинова към премиера Бойко Борисов да защити националния суверенитет и териториалната цялост на България по отношение на Турция, когато тя се е позовала на международното право и принципите за добросъседство.\r\n\t\"Произвеждате скандали, конфликти, проблеми\", обяви в отговор депутатът от левицата Кристиан Вигенин и каза, че така дават възможност на опозицията да ги използва срещу тях. Според него целта на ГЕРБ била да внушава на българските граждани, че трябва да избират по-малкото зло, в което партията на Бойко Борисов се припознава.\r\n\t\"Дъното е да ни занимавате с фейсбук статуси на депутати в личните им профили. Демонстрирате безпомощност с подобни декларации\", обяви още Вигенин. Той отбеляза още, че декларацията дори не се чете от ръководството на парламентарната група на ГЕРБ, а се използват \"наемници\". По думите на социалиста евродепутатите от ГЕРБ се държали като в детската градина и се занимавали с писане на доноси.\r\n\tСпоред Кристиан Вигенин ГЕРБ се мисли за европейска партия, но е дошла наготово през 2009 г., докато БСП 10 години преди това е полагала усилия за евроинтеграцията на страната. Той попита защо Бойко Борисов не идва в парламента да говори за европредседателството и обобщи, че управляващите целят да създават непрекъснато скандали.\r\n\t\r\n\tТаско Ерменков предпочете да говори по случая в кулоарите на НС пред журналисти. По думите му ГЕРБ се опитват да разсеят обществото от скандала за сделката с ЧЕЗ с \"един Таско Ерменков\".\r\n\t\"Това, което пиша във фейсбук, го пиша вечерно време, извинете, по къси гащи, с фанелка, с компютъра на коленете си, така че няма как да бъде партийно мнение това нещо\", разказа той.\r\n\tСпоред него трябва да стане ясно на българите, че управляващите отдавна е трябвало да паднат от власт.", "date": "2018.03.21", "title": "Казусът \"Ерменков\" премина в спор между ГЕРБ и БСП на тема кой е по-голям европеец"}
{"url": "http://www.mediapool.bg/universitetite-iskat-po-visoki-taksi-za-studentite-news277005.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМасово държавните университети са поискали увеличение на семестриалните такси за новата учебна година. Повишението е с между 40 и 300 лева и се предлага дори по специалности, за които няма достатъчно желаещи, а в същото време те са сред търсените от пазара на труда. Изключение от общата тенденция е само Софийският университет, които вече обяви, че ще намали таксите по 20 специалности, за да ги направи по-атрактивни за кандидат-студентите, а парите за повечето ще останат непроменени.\r\n\tТова става ясно от проект на постановление за определяне на таксите за кандидатстване и обучение в държавните висши училища, публикувано за обществено обсъждане от Министерството на образованието и науката. То трябва да бъде гласувано от Министерския съвет, но практиката показва, че рядко окончателният вариант се разминава с първоначално предложения.\r\n\tПо-високи такси за доста от специалностите си предлагат Пловдивският, Русенският и Югозападният университет.\r\n\tВъпреки че  като педагогика и увеличава средствата за издръжка на студентите в тях, университетите не са сметнали за нужно да намалят таксите. Нещо повече - 6 от 8-те висши училища, които предлагат такова обучение искат увеличение на цената с 40 - 60 лева на семестър. В същото време министърът на образованието Красимир Вълчев лансира идеята за безплатно обучение по приоритетни за държавата специалности като педагогиката, а заради недостига на студенти миналата година някои университети предлагаха промоция един безплатен семестър.\r\n\tПри икономиката, по която държавата за поредна година ще намали бройките, университетите предпочитат да задържат таксите. Такава политика следват УНСС, Икономическия университет във Варна, Югозападния, Русенския университет и др. Стопанската академия в Свищов обаче вдига цените - от 420 на 462 лв. за редовни бакалаври и от 380 на 462 лв. за задочниците.\r\n\tУвеличение има и в някои технически университети, както и в 3 от 4-те медицински. Обучението по медицина, дентална медицина и фармация в Медицински университет - Пловдив поскъпва от 950 на 1200 лв., а това по обществено здраве в задочна форма - от 800 на 1200 лв. С 300 лева повече ще плащат второкурсниците в Медицинския университет във Варна за медицина, дентална медицина и фармация. И там таксата става 1200 лева. В Медицинския университет в Плевен пък по-високите такси ще са само за първокурсниците - 100 лева вместо 900 лева за фармация и медицина.\r\n\tНационалната музикална академия планиравеличение за третокурсниците - от 1250 на 1300 лв. (както за бакалаври, така и за магистри). Националната художествена академия пък ще повиши цената на обучението по реставрация (редовни магистри) - от 1050 на 1190 лв., както и за всички други свои специалности в редовна бакалавърска степен - от 920 на 1060 лв. В УАСГ ще поскъпне таксата за докторантите и специализантите по архитектура - от 1000 на 1300 лв.", "date": "2018.03.21", "title": "Университетите искат по-високи такси за студентите"}
{"url": "http://www.mediapool.bg/tamnoto-nastoyashte-i-rozovoto-badeshte-na-ostankite-ot-mavzoleya-news277009.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tОгромна климатична инсталация, телефонна централа и помещение с няколко турбини за производство на електричество. Това може да се види днес в достъпните без специална екипировка подземия на взривения през 1999 г. мавзолей на Георги Димитров в София.\r\n\tВ част от помещенията под земята в момента не може да се влезе, тъй като са пълни с отломки от разрушената преди 19 години сграда.\r\n\tСтоличната община има намерение да превърне това място в галерия за съвременно изкуство. Тя трябва да се простира на 1500 кв. метра, а творбите да бъдат изложени в помещението, в което е правен \"макиажът на мумията\" (по думите на зам.-кмета по културата Тодор Чобанов). Останалите части от подземията, които са на три нива, можело да се използват за хранилища.\r\n\t\r\n\tДокато това се случи обаче ще минат няколко години, обясни в сряда Чобанов. Тепърва ще се прави заснемане на подземията, те трябва да бъдат укрепени и разчистени. В същото време по някое време тази година трябва да бъде обявен и конкурс за проект за бъдещата галерия. След това, ако той е успешен, ще трябва да се търси и изпълнител.\r\n\tВероятно част от инсталациите, които стоят от десетилетия под земята, ще бъдат запазени. Става въпрос за \"най-големия климатик в България - колкото плувен басейн\", по думите на Чобанов. Части от нея ще бъдат предоставени на Политехническия музей, други ще отидат в Музея на София.\r\n\t\r\n\tИнсталацията от тръби и вентили е осигурявала вентилацията в бункера под мавзолея. Документи за това каква е било предназначението му няма, но според Чобанов вероятно той, както и подобни съоръжения под президентството и на други места в центъра на града, са били място за укритие на висшите партийни дейци при евентуални военни конфликти.\r\n\tЗа това говори и голямата телефонна централа в едно от помещенията. Тя едва ли се е ползвала за нуждите на мумията на Димитров.\r\n\t\r\n\tНамерени са също административни помещения, както и четири генератора за ток, които да осигуряват автономно захранване под земята.\r\n\tПространството под земята е осеяно с натрошени парчета от някогашната сграда, с изпочупени луминесцентни лампи и части от ползваните някога съоръжения. Ток няма. Вода капе от таваните и всичко е в кал. По стените обаче още стоят типичните за болниците и баните от времето на социализма бели квадратни фаянсови плочки.\r\n\tНамират се и останки от човешко присъствие - пожълтял, кален и изпокъсан брой на Държавен вестник, православен календар от 1992 г. и кутия от цигари \"Средец\".\r\n\tВ момента входът към помещенията е от страната на сградата на Българската народна банка и е затворен с капак. Самото влизане става със стълба. Предвижда се достъпът към бъдещата галерия да е на другата страна на площадката, останала от мавзолея.\r\n\tСамата площадка от известно време е бетонирана и повдигната, тъй като се очаква скоро на нея да бъде монтирана инсталацията Бронзовата къща, на артиста Пламен Деянофф. Тя трябваше да бъде поставена още в началото на годината. До момента цялата инсталация все още не е пристигнала в София от Австрия, където живее авторът ѝ. Бронзовата къща ще стои там до края на годината. След това мястото ще се използва за представяне на съвременно изкуство. Общината няма намерение да прави конкурси какво да слага там, а очаква авторите на подобни творби да дават предложения.", "date": "2018.03.21", "title": "Тъмното настояще и \"розовото\" бъдеще на останките от мавзолея"}
{"url": "http://www.mediapool.bg/edno-mafiotsko-ubiystvo-promeni-slovakiya-no-za-kolko-dalgo-news277011.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 26 февруари сутринта Словакия научи за едно двойно убийство. Млад разследващ журналист и приятелката му са били застреляни. Това бе станало в малката им къща в село недалеч от словашката столица Братислава. Някой ми се обади да ми каже какво се е случило и аз си помислих: \"О, това е ужасно\". И си беше така.\r\n\tДотогава никога не бях чувала името на Ян Куциак. Не бях чела статиите му; никой не ми ги беше препоръчвал. Но дори и да бях ги чела, може би нямаше да съумея да се съсредоточа достатъчно, за да проследя заплетените връзки, които той описва. Връзки, толкова сложни, че приличат на химически формули. Този ден беше много студено, но на публични места в Братислава започнаха да се появяват снимки на усмихнатите двама млади - на същата възраст като моите пораснали деца, - а хората палеха свещи и ги слагаха до фотографиите. Вече нищо нямаше да бъде същото.\r\n\tНие просто спряхме да обръщаме внимание на нормалния си живот. Бяхме обладани от новините, пресконференциите, дискусиите и постовете във \"Фейсбук\". На следващия ден редакторът на Куциак публикува неговата последна и незавършена статия, която излезе във всички вестници и бе прочетена от повече хора, отколкото която и да било друга статия, за която може да се сетим.\r\n\tИсторията, която Куциак ни разказва, е фактически бъркотия от истории, в които участват членове на калабрийската организирана престъпна група Ндрангета, свързани със словаци чрез инвестиции, получаване на европейски субсидии за земеделски земи, на които нищо не расте, както и банкрутирали фирми. Всичко това Куциак свързва със съдии, данъчни служители и политици от управляващата партия.\r\n\tМожете да четете това като полицейски доклад, като социологическо изследване, като комедия или драма. В тази история има дори една красива жена с главозамайваща кариера, която от модел в реклама за трактори я издига до бизнес дама и близък сътрудник на премиера и я отвежда също до калабрийски бизнесмен. Да, това може да са чете и като сапунена опера.\n\n\r\n\tТова е Словакия, на която сега ние се противопоставяме. Всеки, който е чел последната статия на Куциак, може да види абсурда разследването на убийството да бъде надзиравано от същите хора, които Куциак посочва в своите репортажи: вътрешния министър Роберт Калиняк и премиера Роберт Фицо (които след това подадоха оставка в отговор на обществения протест). Последваха поредица улични протести - най-големите в историята на нашата страна.\r\n\tМножествата бяха още по-големи от онези по време на Кадифената революция през ноември 1989 г. Хората се събираха спонтанно из цялата страна и дори извън границите й. Това несъмнено бяха първите протести срещу корупцията. Гневът към някого, който крои планове да краде от вас, обаче е едно. Съвсем друго нещо е да отдадеш почит към убит журналист, разкрил тази схема, и да застанеш до неговото опечалено семейство.\r\n\tСловакия вече не е разделена между опозиция и управляваща коалиция, между либерали и католици, между леви и десни. Тя е разделена между онези, които скърбят за Ян Куциак и Мартина Кушнирова, и малцината, които не скърбят.\r\n\tАко политици бяха призовали към митинги, те нямаше да постигнат протест от такъв голям мащаб. Демонстрациите обаче бяха организирани от студенти. Те дадоха трибуна на Мария, сестрата на Куциак. И поканиха активисти, включително защитници на правата на хомосексуалистите и един епископ, който е бил отстранен от църквата заради направени от него разкрития за финансови нередности в църковната йерархия. Хората скандираха за оставка на правителството. Творчеството на обикновените хора произведе лозунги, които осмиваха по стотици начини политическите лидери, като даже се цитираха Шекспир и други писатели.\r\n\tЗа една нощ нашият проевропейски премиер се ожесточи дотолкова, че изригна разни конспиративни теории по начина, по който го правят крайнодесните. Това обаче имаше малък ефект. След като обвини Джордж Сорос, че подклажда протестите, хората се смяха, присмя се и печатът. На една от демонстрациите малко момче имаше на гърба на палтото си надпис: \"Аз съм прекалено голям, за да вярвам в приказките за Сорос\".\r\n\tКогато Фицо се опита да говори като Виктор Орбан, явно беше забравил, че унгарският премиер разполагаше с години, за да оформи своя нелиберален режим и има пълната поддръжка на медиите в Унгария. Все пак днес Словакия няма заряда на диктатурата, нито на фашизма. През 90-те години на миналия век ние бяхме първата страна в посткомунистическата Централна Европа, изпитала управлението със силна ръка - на Владимир Мечиар. Накрая режимът на Мечиар бе отстранен от вълна на гражданска съпротива.\r\n\tПрекалено рано е да знаем какъв ще е резултатът от последните протести. Румъния и България станаха пример за страни, където огромни демонстрации срещу корупцията не можаха да доведат до значителна политическа промяна. Не е от полза това, че в Словакия няма видима проевропейска алтернатива на настоящото управление. Все още обаче е възможно да съумеем да променим атмосферата за повече от само няколко седмици. Вярвам, че нашата страна с население от 5,4 млн. човека се е показала готова за демокрация, до голяма степен благодарение на реакцията на младите хора.\r\n\tЧехите и словаците са запленени от \"магическите числа\". Чехословакия е основана през 1918 г. и престава да съществува през 1938 г., след като Мюнхенското споразумение позволява на Хитлер да я разреже. Комунистите идват на власт с преврат през 1948-а. Пражката пролет е през 1968 г. Мечиар, чийто режим вървеше надолу към диктатурата, бе победен през 1998 г.\r\n\tЯн Куциак и неговата приятелка Мартина Кушнирова бяха убити, защото заплашваха мафията. След като съветските войски смазаха Пражката пролет през 1968 г., студентът Ян Палах се самозапали в Прага в името на свободна Чехословакия. Тези истории може да са различни, но имат нещо общо: техните герои са толкова млади.", "date": "2018.03.21", "title": "Едно мафиотско убийство промени Словакия. Но за колко дълго?"}
{"url": "http://www.mediapool.bg/evroparlamentat-predupredi-za-opasen-spad-na-vaksinatsiite-news277010.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент (ЕП) предупреди за рисковете от спада във ваксинациите. Намаляващото обществено доверие във ваксинирането представлява голямо предизвикателство и вече доведе до последици за здравето, заявиха членове на Комисията по обществено здраве на ЕП.\r\n\tТе отбелязват със загриженост, че епидемиологичните данни показват значителни разлики в приемането на ваксините и недостатъчно покритие, което да гарантира адекватната защита на населението от болести, предотвратими чрез ваксини, в резолюция, приета във вторник.\r\n\tВсяка година ваксинирането предотвратява около 2.5 милиона смъртни случаи в световен мащаб и намалява разходите за лечение на конкретните заболявания, включително антимикробните лечения. През периода 2008 – 2015 г. в Европа е имало, с изключение на грип.\r\n\tДепутатите заявяват, че нарастващите и широко разпространени обществени колебания относно ваксините будят тревога и вече имат последици, като например огнища на зараза с морбили в редица държави, чието предотвратяване е било възможно.\r\n\tУчаствалите в заседанието евродепутати посочват, че ваксините преминават щателна проверка през множество фази на изпитвания и са подложени на периодична оценка. Те също така приветстват предстоящото започване на съвместно действие, което е съфинансирано от Здравната програма на ЕС и е насочено към увеличаване на броя на хората, които са били ваксинирани. Те заявяват, че Европейската комисия следва да засили своята подкрепа за националните усилия, свързани с ваксинирането.\n\n\r\n\t\r\n\tЧленовете на Комисията по обществено здраве на ЕП подчертават, че  и техните спомагателни вещества, както и при  и възможните странични ефекти на ваксините би допринесло за възстановяване на доверието във ваксинирането.\r\n\tТе посочват, че . Лицата, които имат конфликт на интереси, следва да бъдат изключени от комисиите за оценка. Също така следва да бъде отменена поверителността на обсъжданията в комисията за оценка на Европейската агенция по лекарствата (EMA), а научните и .\r\n\tТе също така предлагат започването на фактологичен и основан на научни доказателства диалог с гражданското общество, за да се води борба с ненадеждната, подвеждаща и ненаучна информация относно ваксините.\r\n\t\r\n\tЧленовете на Комисията по обществено здраве на ЕП заявяват, че \r\n\tТе подкрепят съществуващо споразумение, което позволява съвместното възлагане на обществени поръчки за ваксини, като по този начин се обединява покупателната способност на държавите членки.\r\n\tПроектът на резолюция беше приет с 55 гласа “за“, 1 “против“ и 3 “въздържал се“. Той ще бъде подложен на гласуване от пълния състав на ЕП в Страсбург през април или май.", "date": "2018.03.21", "title": "Европарламентът предупреди за опасен спад на ваксинациите"}
{"url": "http://www.mediapool.bg/vlastta-otchete-0-sluchaya-na-ukriti-osigurovki-prez-2017-g-news277028.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластта е напълно безсилна да се бори с укриването на осигуровки, става ясно от третия годишен доклад за прилагането на Единната национална стратегия за повишаване на събираемостта на приходите, приет от правителството в сряда. Той е за 2017 г. и отчита усилията на всички институции, ангажирани със събираемостта – от Националната агенция за приходите (НАП) и митниците до МВР, ДАНС и прокуратурата.\r\n\tУкриването на осигурителни вноски у нас бе криминализирано на 1 януари 2015 г. Тогава влезе в сила чл. 255б от Наказателния кодекс, който предвижда затвор до 5 години при укриване на осигуровки между 3000 лв. и 12 000 лв. и лишаване от свобода от 2 до 8 години и конфискация на имущество - при по-високи суми.\r\n\tПрез първите две години от действието на новите текстове властта отчиташе  Например в доклада за 2015 г. е посочено, че констатираните случаи на укриване на осигуровки са 7, като всички те са пратени на прокуратурата. През 2016 г. случаите са били 3, докато през 2017 г. графата за „брой констатирани случаи на укриване на осигуровки, брой предадени случаи на прокуратурата и брой на осъдените“ е \r\n\tВ доклада няма анализ на причините или трудностите при разследването на укрити осигуровки, а текстът в Наказателния кодекс се оказва напълно неприложим.\r\n\tОтчетът по стратегията за събираемостта отчита  – например увеличаване на събираемостта на просрочените задължения, на доброволното плащане, положителен ефект от фискалния контрол върху рискови стоки, покачване на плащанията след обаждания по телефона и съобщения от НАП и др. Например благодарение на обаждания по телефона от страна на НАП в хазната доброволно са влезли 63.5 млн. лв.\r\n\tВиждат се обаче и  Например през 2017 г. е трябвало да се създаде междуведомствена работна група с участието на експерти от прокуратурата, МВР, ДАНС, НАП и Агенция „Митници“, която  От доклада личи, че въпросната работна група не е съставена, а изпълнението на тази мярка не е планирано дори до края на 2018 г.\r\n\tВ същото време данните сочат, че се къса връзката между НАП и прокуратурата при разследването на данъчните престъпления. През 2017 г. данъчната агенция е изпратила на държавното обвинение 1077 уведомления за констатирани случаи на престъпления против данъчната и осигурителната система на страната. Образуваните досъдебни производства за този вид престъпления обаче са само 87, което означава, че  За сравнение, делът на образуваните дела през 2016 г. беше 3.6%, а през 2015 г. - около 2%.\r\n\tОт данъчните престъпления, които разследва държавното обвинение пък, , става ясно от  В него пише още, че от данъчните престъпления, които са завършили с присъда през 2016 г.,  тоест влизане в затвора. В близо 65% от случаите наказанието е било условна присъда, а в около 20% – глоба.\r\n\tНа всичкото отгоре в отчета на прокуратурата се набляга, че е крайно наложително разследванията по данъчни измами, особено тези по източване на ДДС, \"да се провеждат мащабно, с обхващане в пълнота на изградените вериги от данъчно задължени лица\", защото обичайно разследващите стигат до лица с нисък социален статус, срещу които се отчитат присъди, \r\n\tВ доклада на институциите за повишаване на събираемостта пише още, че съзаденият от ГЕРБ през 2015 г. междуведомствен център за борба с контрабандата към ГДБОП е възложил едва 8 ревизии през 2017 г., макар че е извършил 629 оперативни проверки.\r\n\tАгенция \"Митници\" е уведомила прокуратурата за 270 случая на установени данни за престъпления \"с предмет или свързани с акцизни стоки\".\r\n\tВ документа НАП се хвали с въведения механизъм за постоянен мониторинг на 882 фирми, които са с мащабна икономическа дейност и голямо влияние върху фиска. Благодарение на комуникацията с въпросните дружества в бюджета допълнително са влезли данъци в размер на  след установени индикации за нередности. В наблюдението са включени 11 хранителни търговски вериги, а също и вериги за черна и бяла техника.", "date": "2018.03.21", "title": "Властта отчете 0 случая на укрити осигуровки през 2017 г."}
{"url": "http://www.mediapool.bg/sasht-obyaviha-che-ne-se-strahuvat-ot-targovska-voina-news277029.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на финансите на САЩ Стивън Мнучин увери, че страната му не се страхува от търговска война, като същевременно уточни, че това не е нейната цел, съобщи Франс прес.\r\n\t \r\n\t\"Ние трябва да бъдем подготвени да се намесим в защита на интересите на САЩ, за да защитим една справедлива свободна търговия\", каза Мнучин на пресконференция в края на двудневната среща на финансовите министри от Г-20 в Буенос Айрес.\r\n\t \r\n\tТърговската война \"не е наша цел, но ние не се страхуваме от нея\", предупреди той, повтаряйки думите на президента Доналд Тръмп, чието решение за въвеждане на вносни мита от 25 процента за стоманата и 10 процента за алуминия ще влезе в сила в петък.\r\n\t \r\n\t\"Не става въпрос за протекционизъм, а за свободна търговия, която да е справедлива и реципрочна\", изтъкна неколкократно американският министър на финансите, който също призова Китай да отвори пазарите си за американските фирми.\r\n\t \r\n\tМнучин, който отбеляза, че е имал \"позитивни\" разговори в Буенос Айрес, не пожела да разкрие дали освен Канада и Мексико други страни ще бъдат изключени от митата върху стоманата и алуминия, както настояват най-вече европейците.\n\n\r\n\t\r\n\tСтраните от Г-20 изтъкнаха в заключителното си комюнике на срещата в Буенос Айрес значението на международната търговия, като избегнаха да критикуват открито протекционизма на САЩ, предаде ДПА.\r\n\t \r\n\t\"Международната търговия и инвестициите са важни двигатели на растежа, продуктивността, иновациите, създаването на работни места и развитието\", заявиха в съвместното комюнике финансовите министри и шефовете на централни банки от 19 страни и Европейския съюз.\r\n\t \r\n\t\"Световната финансова система трябва да остане открита, гъвкава и подкрепяща растежа, както и основана на договорени международни стандарти\", се казва още в документа.\r\n\t \r\n\tПо време на срещата Германия, Франция, Аржентина и Бразилия изразиха опасения от засилването на протекционизма в САЩ, отбелязва агенцията.\r\n\t \r\n\tГерманският финансов министър Олаф Шолц заяви след срещата, че в разговорите са доминирали опасенията за световната търговия. По думите на Шолц повечето от участниците във форума за изразили безпокойство от опасността от ескалация на търговския спор около планираните от САЩ мита върху вноса на стомана и алуминий и са подчертали колко е важно да продължат да бъдат отправяни предупреждения срещу протекционистичните тенденции.\r\n\t\r\n\tНа срещата в Буенос Айрес беше обсъден също въпросът за криптовалутите, за които в заключителното комюнике се посочва, че имат потенциала да подобрят ефективността и свързаността на финансовата система. В същото време те създават проблеми при защитата на потребителите и инвеститорите, както и крият риск от заобикаляне на данъчните закони, пране на пари и финансирането на тероризма, се отбелязва в документа.", "date": "2018.03.21", "title": "САЩ обявиха, че не се страхуват от търговска война"}
{"url": "http://www.mediapool.bg/dve-tri-sedmitsi-sa-nuzhni-za-analiza-na-probite-ot-sluchaya-skripal-news277030.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията за забрана на химическите оръжия (ОЗХО) се нуждае от две-три седмици, за да завърши анализа на пробите, които е взела в Англия, за да изясни отравянето на бившия руски агент Сергей Скрипал, предаде Франс прес.\r\n\t \r\n\tПробите, взети от експертите на ОЗХО, които пристигнаха в понеделник в Обединеното кралство, ще бъдат изпратени в централната лаборатория на организацията в Хага и после в други специализирани лаборатории, уточни генералният директор на ОЗХО Ахмет Юзюмджу.\r\n\t \r\n\t\"Ще бъдат нужни още две-три седмици, за бъде завършен анализът\", заяви той пред журналисти в централата на ООН.\r\n\t \r\n\tЮзюмджу добави, че не желае да предварително относно резултата от работата и отказа да изрази мнение дали анализите ще могат да докажат или не наличието на химическия агент \"Новичок\", разработен в Русия.\r\n\t \r\n\tЮзюмджу беше в Ню Йорк, за информира Съвета за сигурност на ООН на заседание при закрити врата за употребата на химически оръжия в Сирия.\n\n\r\n\t \r\n\tИнспектори от Организацията за забрана на химическите оръжия (ОЗХО) започнаха работа на мястото на нападението с нервнопаралитично вещество срещу бившия руски шпионин Сергей Скрипал в британския град Солсбъри, предаде Ройтерс в сряда.\r\n\t \r\n\tИнспекторите пристигнаха в бирария \"Мил\" в Солсбъри, където Скрипал и дъщеря му Юлия влезли за питие на 4 март.\r\n\t \r\n\tСлед това те бяха открити в безсъзнание на пейка до търговския център Молтингс и остават в болница в критично състояние.", "date": "2018.03.21", "title": "Две-три седмици са нужни за анализа на пробите от случая Скрипал"}
{"url": "http://www.mediapool.bg/11-godini-po-kasno-izrael-potvardi-che-e-razrushil-siriyski-yadren-obekt-news277031.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската армия потвърди в сряда, че е атакувала и разрушила през 2007 г. предполагаем секретен ядрен реактор в съседна Сирия по време на светкавична въздушна операция, съобщиха Франс прес и Асошиейтед прес.\r\n\t \r\n\tОтдавна нямаше съмнение, че Израел стои зад дръзкия въздушен удар на вражеска територия, в района на Ал Кибар в провинция Дейр аз Зур, отбелязва АФП. Но за първи път тази страна открито поема отговорност за нападението, като публикува разсекретени документи по случая.\r\n\t\r\n\t\"В нощта на 5 срещу 6 септември 2007 г. самолети на израелските ВВС удариха и разрушиха сирийски ядрен реактор в процес на изграждане\", се казва в комюнике на израелската армия.\r\n\t \r\n\t\"Реакторът беше почти завършен и операцията позволи да се премахне пораждаща се екзистенциална заплаха за Израел и целия регион\", отбелязва израелската армия.\r\n\t \n\n\r\n\tСирия винаги е отричала, че става дума за ядрен реактор. Но Международната агенция за атомна енергия /МААЕ/ заяви през 2011 г., че е \"много вероятно\" атакуваният обект да е бил реактор, може би изграждан с помощта на Северна Корея.\r\n\t \r\n\t\"Ядрен реактор в ръцете на Асад би имал сериозни последици за целия Близък Изток\", посочва израелската армия.\r\n\t \r\n\tРазсекретените документи разкриват също, че операцията е била подготвяна в пълна тайна и че в нея са участвали четири изтребители Ф-15 и четири Ф-16.", "date": "2018.03.21", "title": "11 години по-късно Израел потвърди, че е разрушил сирийски ядрен обект"}
{"url": "http://www.mediapool.bg/tsentarat-po-narkomanii-i-metadonovata-programa-shte-badat-premesteni-ot-ul-pirotska-news277032.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалният център по наркомании (НЦН), административният офис на Държавната психиатрична болница в Суходол и метадоновата програма към нея трябва да освободят сградата на ул. “Пиротска“ 117 до 25 септември 2018 г.\r\n\tПричината е в изтекъл договор между Министерството на здравеопазването и Столична община, поради което сега се търси нова сграда за центъра и програмата. В последните години срещу Центъра по наркомании и метадоновата програма многократно имаше подписки от жители на квартала.\r\n\t“На 1 февруари тази година Столичната община информира Министерството на здравеопазването, че поради изтичане на срока на договора между двете институции, Националният център по наркомании и административният офис на Държавната психиатрична болница в Суходол трябва да освободят сградата на ул. “Пиротска“ 117 до 25.09.2018 г. Договорът между Столичната община и Министерството на здравеопазването за безвъзмездното ползване на общинската сграда е сключен на 20.12.2011 г.“, посочват от здравното министерство.\r\n\tПредставителите на МЗ вече са провели няколко срещи със Столичната община, за да се намери вариант къде да бъдат преместени Националният център по наркомании и Метадоновата програма, която е към Държавната психиатрична болница.\r\n\t“Министерството на здравеопазването разглежда всички възможни варианти на сгради, на чиято територия да бъде извършено преместването. През следващите месеци ще се търси подходящото място, което по никакъв начин да не притеснява жителите на столицата. Към момента Министерството на здравеопазването не е взело решение и всички твърдения за избор на едно или друго място не отговарят на истината“, коментираха от министерството появили се информации, че се обмисля преместване в Националния център по заразни и паразитни болести в кв. “Банишора“.", "date": "2018.03.21", "title": "Центърът по наркомании и метадоновата програма ще бъдат преместени от ул. “Пиротска“"}
{"url": "http://www.mediapool.bg/plamen-georgiev-shte-predlozhi-do-sedmitsa-ekipa-na-komisiya-antikoruptsiya-news277034.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо седмица новоизбраният председател на новият антукорупционен орган Пламен Георгиев трябва да предложи свой заместник и още трима души, които да попълнят състава на комисията. Това реши Народното събрание в сряда, след като прие процедурни правила за начина, по който ще се досформира т.нар. КПКОНПИ.\r\n\tГеоргиев трябва да внесе в писмена форма в деловодството на парламента номинациите си.\r\n\tОще преди да бъде избран Георгиев от мнозинството обясняаха, че макар номинално председателят да номинира останалите служители, а НС само да ги избира, те ще бъдат съгласувани неофициално с партиите.\r\n\tВ 7-дневен срок от публикуване на имената на кандидатурите всеки кандидат представя концепция за работата си като член на Антикорупционния орган на хартиен и електронен носител, декларация за несъвместимост по образец и такава за имущество и конфликт на интереси. Номинираните ще минат и през проверка дали са били служители или агенти на Държавна сигурност.\r\n\tКандидатите ще бъдат изслушани в комисията, а всяко от имената ще бъде гласувано поотделно. Ако някой от четиримата номинирани не бъде избран от Народното събрание, ще следва нова номинация.", "date": "2018.03.21", "title": "Пламен Георгиев ще предложи до седмица екипа на комисия \"Антикорупция\""}
{"url": "http://www.mediapool.bg/spored-moskva-otravyaneto-na-skripal-e-ili-atentat-ili-postanovka-na-velikobritaniya-news277033.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското министерство на външните работи заяви в сряда, че отравянето на бившия руски шпионин Сергей Скрипал във Великобритания е или терористична атака, от която Лондон не е съумял да защити жертвите, или постановка на британските власти, предаде Франс прес.\r\n\t \r\n\tЕлементарната логика подсказва, че има само два възможни варианта: или британските власти не са в състояние да осигурят защита срещу този вид, образно казано, терористичен акт на своя територия, или самите те, пряко или косвено - не обвинявам никого в каквото и да било - са режисирали атака срещу руски гражданин, заяви директорът на департамента за неразпространение и контрол върху въоръженията Владимир Ермаков на брифинг за чуждестранните посланици в Москва.\r\n\t \r\n\tРусия няма абсолютно нищо общо със случая с отравянето на Скрипал и дъщеря му Юлия. Това най-вероятно е поредната грубо фалшифицирана авантюра, каза Ермаков, цитиран от ТАСС.\r\n\t \r\n\tОстава само да се разкрие кой стои зад това и какви цели е преследвал. Ясно е едно, че Русия няма нищо общо, и то по една проста причина: за Русия такава авантюра е просто недопустима, по всичките параметри ние нямаме изгода от нея, добави той.\r\n\t \r\n\tСлучаят \"Скрипал\" може да е организиран от Вашингтон. За никого не е тайна, че именно най-близкият партньор на Великобритания остава единствената държава, която официално запазва най-големия в света арсенал от химически оръжия, изтъкна Ермаков и изрази увереност, и авторите и участниците на провокацията с този случай ще понесат наказание.\r\n\t \n\n\r\n\tРуският дипломат заяви, че Москва смята нападението в Солсбъри за терористичен акт срещу руски граждани на територията на Великобритания.\r\n\t \r\n\tМосква очаква от Лондон и Организацията за забрана на химическите оръжия (ОЗХО) официален подробен доклад във връзка с отравянето на полковника от ГРУ (военното разузнаване) Скрипал, каза Ермаков.\r\n\t \r\n\tДипломатът обясни, че ако е било използвано бойно нервнотоксично вещество срещу Скрипал, на мястото на отравянето би имало голям брой жертви, а при случая в Солсбъри не е така.\r\n\t \r\n\tТой съобщи, че външното министерство е подготвило паметна записка с техническа и правна информация във връзка със случая.\r\n\t \r\n\tПосланиците в Москва на страните постоянни членове на Съвета за сигурност на ООН - САЩ, Великобритания, Франция и Китай – не отидоха на брифинга в руското министерство на външните работи за отравянето на Сергей Скрипал, на който бяха поканени, предаде ТАСС.\r\n\t \r\n\tРъководителят на делегацията на Европейския съюз също обяви, че няма да присъства на срещата. Посолството на Великобритания бе представлявано от служител \"на оперативно равнище\", а делегацията на ЕС - от втория по ранг Свен-Олоф Карлсон, съобщи Франс прес.", "date": "2018.03.21", "title": "Според Москва отравянето на Скрипал е или атентат, или постановка на Великобритания"}
{"url": "http://www.mediapool.bg/mo-uspokoi-che-zadalzhitelnata-kazarma-ne-e-varnata-news277035.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентралното военно окръжие опроверга в сряда фалшива новина в социалните мрежи, според която вече се изпращат повиквателни на наборите от 1993 до 1999 г. за задължителна наборна военна служба.\r\n\tВоенните окръжия връчват повиквателни заповеди, но не за наборна военна служба, обясниха от военното министерство за специализираното издание Оtbrana.com.\r\n\tВ момента се връчват повиквателни на резервистите, за да се попълнят незаетите бройки в армията и да се заменят някои от хората, които трябва вече да бъдат отписани от военен отчет.\r\n\tСъгласно Закона за резерва и наредбата за военен отчет на български граждани и техника за мирно и военно време на военен отчет подлежат всички български граждани, които са преминали военна подготовка, уточняват от МО и припомнят, че задължителната казарма беше отменена през 2008 година и не са предприети никакви законови действия за възстановяването й.\r\n\tУточнението на МО изглежда абсурдно, но след като военният министър Красимир Каракачанов вкара в обращение темата за връщането на казармата, въпросите на объркали се граждани зачестяват.\n\n\r\n\tОткакто стана военен министър, Каракачанов лансира серия идеи в подобен стил. След като стана ясно, че задължителната казарма не се приема от ГЕРБ, той реши да я замени с доброволна казарма.\r\n\t\"Младежите трябва да ги вкараме в казармата – да възстановят малко мъжкия си вид и дисциплина. Една част ходят (на фитнес– бел.ред.), другите – предимно по бирариите, но това е една друга тема\", мотивира идеята си военният министър.\r\n\tВ нея щяло да се влиза по желание, а преминалите ще имат предимство при кандидатстване за работа в МВР и МО.\r\n\tЗа последно обяви, че мисли как да бъдат възстановени строителните войски.\r\n\tКаракачанова и екипът му разчитат доброволната служба да реши огромния проблем с липсата на достатъчно военнослужещи. В действителност обаче тя може само да замаже проблема.\r\n\tТова че ще станат повече хората, които ще се водят на резерв, няма да облекчи поделенията.\r\n\tОсвен това нововъведението ще генерира разходи, които биха могли да отидат за увеличаване на заплатите на професионалните военни.\r\n\tНа последните войнишки конкурси средно кандидатстваха едва 1.2 души за 1 място, като бяха намерени подходящи кадри за 90% от обявените длъжности.\r\n\tВ момента повече от 5500 места във въоръжените сили са свободни.", "date": "2018.03.21", "title": "МО успокои, че задължителната казарма не е върната"}
{"url": "http://www.mediapool.bg/upravlyavashtite-stesnyavat-kraga-na-obzhalvaneto-na-obshtestvenite-porachki-news277036.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващите са подготвили промени в Закона за обществените поръчки (ЗОП), с които се стеснява кръгът на заинтересованите лица, които ще могат да обжалват обществени поръчки. Целта е да се въведе ограничение, според което фирми, чийто предмет на дейност не е свързан с поръчката, нямат да имат право да обжалват. Образно казано – фризьорски салон, баничарница, фирма за чорапи не могат да строят магистрала. Въпросът е бил обсъден на заседанието на Министерския съвет, става ясно от публикуваната стенограма.\r\n\tПроблемът с непрекъснатото обжалване на обществените поръчки периодично се дискутира от министрите, но до момента все още не е намерено решение. Това бави реализацията на големи инфраструктурни проекти и води до риск от загуба на средства.\r\n\tДискусията по проблема този път тръгва от министъра на туризма Николина Ангелкова. Премиерът Бойко Борисов се интересува докъде е стигнало изграждане на Единната система за туристическа информация (ЕСТИ), която трябва да върже хотелите с МВР и общините. Ангелкова отговаря, че се работи и законовите срокове се спазват.\r\n\tказва Борисов и иска конкретен срок кога ще е готова. Ангелкова обаче не се ангажира и се оправдава със ЗОП., констатира премиерът.\r\n\tМинистърът на туризма  още по времето на втория кабинет на Борисов, но обществената поръчка беше пусната чак в края на 2017 г., а в края на февруари бяха отворени и офертите. \r\n\tнарежда Борисов.\r\n\tВицепремиерът по еврофондовете му отговаря, че вече са готови с поправките в ЗОП, с които се стеснява кръгът на заинтересованите лица, които могат да обжалват поръчките. В момента всеки има право да жали, в бъдеще няма да бъде така. Промените са направени внимателно, за да не се нарушат европейски директиви.\r\n\tразяснява философията на промените в ЗОП Томислав Дончев.\n\n\r\n\tБорисов припомня случая с обжалването на тол системата. , коментира премиерът.\r\n\tИ се връща на ЕСТИ. пречка\", констатира Борисов.\r\n\tТомислав Дончев дава пример с поръчка за направа \r\n\tприключва темата Бойко Борисов\r\n\t\r\n\tТомислав Дончев съобщава и новината, че от вторник всички министерства вече са включени в системата за обмен на документи по електронен път. По този приоритет се работи още от първия кабинет на Борисов (2009 – 2013).\r\n\t, обяснява Дончев.\r\n\tПо думите му сега предстои \"най-доброто\". посочва Дончев. Уточнява, че натрупването на опит за електронен обмен на документи между ведомствата ще отнеме няколко месеца.\r\n\tВицепремиерът и външен министър Екатерина Захариева отбелязва, че сега остава да се направят електронни услуги.\r\n\tДончев обаче призовава фокусът да е върху справките по отношение на гражданите. Другият проблем, който трябва да се реши чрез промени в законите, е че някои институции, включително и на съдебната власт, изискват документи на хартия.", "date": "2018.03.21", "title": "Управляващите стесняват кръга на обжалването на обществените поръчки"}
{"url": "http://www.mediapool.bg/s-golyama-koshnitsa-tragna-parlamentarnoto-razsledvane-na-sdelkata-chez-news276984.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарната анкетна комисия за разследване на обстоятелствата около купуването от пазарджишката компания \"Инерком\" на българските активи на чешката ЧЕЗ започна работа в сряда. Депутатите подготвиха голямата кошница за евентуални разкрития по сделката, предизвикала скандал заради неяснотата около финансирането й, начина на избора на купувача и дали \"Инерком\" не е подставено лице.\r\n\tНа първото си заседание депутатите от комисията решиха, че ще проучат и как върви арбитражното дело, заведено от чехите срещу България, как точно държавата смята да се включи в сделката на собственичката на \"Инерком\" Гинка Върбакова. Службите за сигурност и разузнаването пък ще трябва да дадат допълнителна информация относно съмненията, че офшорни компании стоят зад финансирането на сделката, както съобщиха чешки медии, а след това премиерът Бойко Борисов внесе в парламента като предоставени данни от кабинета на чешкия му колега Андрей Бабиш.\r\n\tВъзможно е по-нататък да се поиска изслушване и на премиера Бойко Борисов, а от ЧЕЗ ще се търси информация как е бил проведен конкурсът за избор на купувач, на какви критерии е трябвало да отговарят претендентите и какви са били изискванията за финансирането на сделката.\r\n\tРазследващата комисия бе създадена в момент, в който сделката вече е във фаза одобрение от Комисията за защита на конкуренцията и на анализ от страна на ЧЕЗ дали въобще има вариант държавата да участва в транзакцията, след като срещу нея има заведено арбитражно дело за стотици милиони евро заради незащитени инвестиции на чехите у нас. Очакванията са да има яснота по този въпрос до края на март или в началото на април, когато ще е следващият кръг от преговори между \"Инерком\" и ЧЕЗ.\r\n\tАнкетната комисия трябва да приключи работата си в рамките на месеца, но още в самото начало нейният председател Жельо Бойчев от БСП допусна вероятността мандатът й да бъде удължен.\r\n\tТака предстои изслушване на държавните агенция за национална сигурност и за разузнаването дали има още информация по внесената схема за финансиране на сделката в пари от офшорки на руско-грузински бизнесмен, словашки и руски банки, както и за издадените писма за подкрепа от държавната Българска банка за развитие и Първа инвестиционна банка, както и кредитиране от \"Уникредит Булбанк\".\r\n\tБойчев предложи от името на комисията да бъде изпратено искане до енергийния регулатор за извършените от него одити на лицензирането дружества на ЧЕЗ у нас и какви актове на нарушения са им били съставени, макар да не стана ясно какво отношение имат тези проверки към сделката на \"Инерком\".\r\n\tЧленът на комисията Валентин Николов от ГЕРБ смята, че трябва да бъде получен отговор на въпроса кой точно стои зад \"Инерком\", ако въобще стои някой друг. Според него депутатите трябва да изяснят произхода на средствата на \"Инерком“, тоест дали има средства, чрез офшорни фирми или прикрити такива. Той поиска разследващите депутати да могат да поставят въпроси до ЧЕЗ Груп, свързани с изискванията и документацията за купуване на активите у в България. Според Николов комисията трябва да разбере още дали \"Инерком\" ще запази мениджмънта и работните места н дружествата на ЧЕЗ, как ще развива бизнеса с електроразпределението и електроснабдяването и какви инвестиции планира в мрежата.\r\n\tОт Министерството на финансите ще се поиска информация докъде е стигнало арбитражното дело на чехите срещу България, макар по същество тази информация също да няма отношение към проучването за генезиса на сключването на сделката и финансирането й.\r\n\tРедно е да бъде отправено и запитване към министър-председателя Бойко Борисов, който да отговори по какъв начин се е взело решението за участието на държавата в тази сделка, както и под каква форма ще бъде реализирано, допълни Жельо Бойчев.\r\n\tДо Агенцията за приватизационен и следприватизационен контрол пък ще бъде пратено запитване за проведената процедура за приватизация на електроразпределителните дружества в София, София-област и Плевен, спечелена от ЧЕЗ през 2004 г.\r\n\tТази тема неведнъж е обсъждана през годините и не е ясно доколко може да се очакват нови разкрития, които за са от полза по казуса със сделката на \"Инерком\".\r\n\tТака още от самото начало на работата на анкетната комисия може да се заключи с огромна степен на вероятност, че надали разследването й ще стигне до знаменателни разкрития, които да променят хода на сделката.", "date": "2018.03.21", "title": "С голяма кошница тръгна парламентарното разследване на сделката \"ЧЕЗ\""}
{"url": "http://www.mediapool.bg/qr-kod-shte-dava-informatsiya-za-turoperator-hotel-ili-planinski-vodach-news277037.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециален QR код ще препраща потребителите към Националния туристически регистър, за да се информират за избрания от тях туроператор, хотел, заведение за хранене и развлечение или планински водач. Това съобщи министърът на туризма Николина Ангелкова при връчването на наградата й от Съюза на ветераните от българската гражданската авиация.\r\n\tКодът ще се поставя на задължителните удостоверения, които всички те трябва по закон за имат, за да извършват дейност. При сканирането му той ще препраща туристите към данните на съответния обект в регистъра. По този начин всеки, който пътува ще получава през смартфона си нужната информация, обясни Ангелкова.\r\n\tЧрез кода потребителите ще могат да следят има ли избрания от тях туроператор задължителната по закон застраховка. Това те могат да правят и в момента, но през сайта на Министерството на туризма, влизайки в Националния туристически регистър.\r\n\tВ него месец преди изтичането на застраховката името на туроператора \"светва\" в оранжево, а след изтичането й - в червено. Това помага на туристите да се ориентират, когато решат да правят резервации за почивки, коментира министърът на туризма.\r\n\tАдминистрацията ще получава и сигнал при рязко завишаване на лимита на застраховката от даден туроператор. По този начин ще се осигури допълнителна защита на туристите, защото практиката от последните години показа, че често след рязко увеличаване на лимита, туроператори обявяват неплатежоспособност, посочи Ангелкова.\r\n\tНа годишната среща на Асоциацията на българските авиокомпании Ангелкова получи награда от Съюза на ветераните в авиацията за принос за опазване на историческото наследство на българската авиация и почетен знак на асоциацията по повод 70- годишнината на българската гражданска авиация. С\r\n\tПрез миналата година общият брой туристически посещения на чужденци у нас е близо 8.9 млн., което е с над 1.5 млн. души повече от населението на страната. Ръстът на туристи е над 7% спрямо 2016 г., каза Ангелкова.\r\n\tПо думите й резултатите от първия месец на годината са много добри. Повече от 437 хил. чужди туристи са посетили България през януари. Това е 19% ръст спрямо същия месец година по-рано. Само летище \"София\" е обслужило близо 6.5 млн. пътници и отчита ръст от 30 на сто, каза Ангелкова.", "date": "2018.03.21", "title": "QR код ще дава информация за туроператор, хотел или планински водач"}
{"url": "http://www.mediapool.bg/gugal-i-feisbuk-mozhe-da-zapochnat-da-plashtat-danatsi-u-nas-news277038.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГолеми цифрови компании като Гугъл, Амазон и Фейсбук може да започнат да плащат данъци в България и във всяка от другите държави членки на ЕС, ако се приеме ново предложение на Европейската комисия, представено в сряда.\r\n\tБрюксел настоява цифровите компании да плащат данъци там, където имат значително взаимодействие с потребителите, дори да нямат физическо присъствие.\r\n\t\"Действащите данъчни правила не са замислени така, че да обхващат дружества, които са глобални, виртуални или имат малко или никакво физическо присъствие. Печалбите, реализирани от доходоносни дейности, като например продажбата на генерирани от потребителите данни и съдържание, не се обхващат от действащите данъчни правила\", коментира Европейската комисия.\r\n\t\"Промяната е огромна: днес 9 от 20-те водещи дружества по пазарна капитализация в света са цифрови, в сравнение с 1 от 20 преди десет години. Тази тенденция трябва да се използва във възможно най-голяма степен, като същевременно се гарантира, че цифровите дружества ще плащат своя дял от данъците. В противен случай има реална заплаха за публичните приходи на държавите членки: към момента в ЕС средната ефективна данъчна ставка за цифровите дружества е наполовина по-малка от тази за традиционната икономика\", твърди Брюксел.\r\n\tЗа целта в сряда ЕК направи две законодателни предложения, които тепърва предстои да се разглеждат от Европарламента и от Съвета на ЕС.\r\n\tПървата инициатива предвижда правилата на ЕС за данък печалба да се променят така, че държавите членки да могат да облагат с данък печалбите, реализирани на тяхна територия, дори и дадено дружество да няма физическо присъствие там.\r\n\tЩе се счита, че една цифрова платформа разполага с облагаемо \" цифрово присъствие\" или виртуално място на стопанска дейност в дадена държава членка, ако изпълнява един от следните критерии: годишните ѝ приходи в дадената държава членка надвишават праг от 7 млн. евро, в дадената държава членка през дадена данъчна година има повече от 100 000 потребители или през дадена данъчна година между дружеството и бизнес потребителите са сключени повече от 3000 делови договора за цифрови услуги. Ще се отчита къде се намира потребителят към момента на потреблението.\r\n\tВторото предложение се състои във въвеждането на временен данък върху някои приходи от цифрови дейности. Целта е дейностите, които в момента не се облагат ефективно, да започнат да генерират незабавно приходи за държавите членки. Така ще се избегне евентуална разнородна смесица от едностранни мерки за облагане на цифровите дейности в някои държави членки, което би създало хаос в единния пазар.\r\n\tВременното облагане ще действа до въвеждането на комплексната промяна на данък печалба, свързана с облагането на цифровите компании.\r\n\tДанъкът ще се прилага за приходите от дейности, в които основната роля за създаване на стойност играят потребителите и които са най-трудни за обхващане от действащите данъчни правила. Става дума например за приходи, получени от продажбата на онлайн пространство за реклама, от цифрови посреднически дейности с цел продажбата на стоки и услуги между потребителите или пък приходи, получени от продажбата на данни, генерирани от предоставена от потребителите информация.\r\n\tПриходите от данъка ще се събират от държавата членка, в която се намират потребителите, а данъкът ще се прилага само за дружества, чиито общи приходи от цял свят са 750 млн. евро и чиито приходи в рамките на ЕС са 50 млн. евро, уточняват от Европейската комисия.\r\n\tЕкспертите от Брюксел са изчислили, че ако данъкът се прилага при ставка в размер на 3%, приходите за държавите членки се очаква да възлязат на 5 млрд. евро годишно.", "date": "2018.03.21", "title": "Гугъл и Фейсбук може да започнат да плащат данъци у нас"}
{"url": "http://www.mediapool.bg/polsha-obvini-rusiya-che-se-stremi-da-promeni-evropeiskiya-red-kato-destabilizira-iztochna-evropa-news277039.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия се опитва да промени европейския политически ред чрез дестабилизиране на Източна Европа, разбиване на евроатлантическото единство и задълбочаване на разногласията между страните от ЕС. Това заяви в сряда министърът на външните работи на Полша Яцек Чапутович, цитиран от световните агенции.\r\n\t \r\n\tВ реч пред парламента във Варшава за приоритетите на полската външна политика през тази година той описа настоящото активизиране на Русия като неин опит да възстанови контрола си върху източноевропейските държави, изгубен с падането на просъветските режими през 1989 г. По думите на Чапутович опитите на Москва за допълнително всяване на раздори включват решението на британците да напуснат ЕС, както и споровете между Варшава и Брюксел.\r\n\t \r\n\tПолският пръв дипломат подчерта обаче, че въпреки критиките на Европейската комисия към Полша, нейното правителство желае силен и здрав ЕС. Според него еврочленството е фактор, който засилва позициите на Полша на международната сцена и от него страната черпи много политически и икономически ползи. Въпреки това в ЕС се разраства \"криза на демокрацията\" и евроинституциите стават оръдия на някои страни за сметка на други, каза той.\r\n\t \r\n\tЧапутович съобщи, че през тази година Полша ще започне кампания за издействането на обезщетения от Германия за щетите, понесени от поляците по време на нацистката окупация през Втората световна война. По думите му ще се търсят \"законови, политически и финансови начини\" за постигането на тази цел, предаде Ройтерс.\r\n\t \r\n\tЧапутович каза, че интересите на Полша и Европа изискват \"прагматични отношения с Русия\". \"Необходимо е да бъде запазен политическият диалог с Руската федерация, но не бива да се пренебрегва нейната агресивна политика към Запада\", каза той и добави, че Полша ще участва в изработването на обща позиция на ЕС и НАТО към Русия.\r\n\t \n\n\r\n\tОтносно полско-руските отношения Чапутович спомена отказът на Русия да върне в Полша \"черните кутии\" и останките от правителствения самолет \"Ту-154\", катастрофирал през 2010 г. в Смоленск, и изказа симпатия към Украйна, станала обект на \"въоръжена агресия от страна на Русия\".\r\n\t \r\n\tСъщевременно министърът даде като пример за добро полско-руско сътрудничество съвместните разработки на учебници по история, извършени от учени от двете страни, съобщи варшавският вестник \"Газета виборча\".", "date": "2018.03.21", "title": "Полша обвини Русия, че се стреми да промени европейския ред, като дестабилизира Източна Европа"}
{"url": "http://www.mediapool.bg/rusiya-izgoni-i-germanskiya-fond-marshal-news277040.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското министерство на правосъдието съобщи, че е добавило американската неправителствена организация \"Германски фонд Маршал\" към списъка на организации, чиято дейност е нежелана в Русия, предаде Ройтерс.\r\n\t\r\n\tВ съобщението не се посочват мотиви за решението, а само се казва, че то е взето въз основа на закона \"За мерките за въздействие върху лица, причастни към нарушенията на основополагащите права и свободи на човека, на правата и свободите на гражданите на Руската Федерация\".\r\n\t \r\n\tПо този начин в Русия за нежелани са признати вече 14 неправителствени международни организации.\r\n\t \r\n\t\"Германският фонд Маршал\" е мозъчен тръст за международни изследвания и анализи, базиран във Вашингтон, с клонове в няколко европейски държави.", "date": "2018.03.21", "title": "Русия изгони и \"Германския фонд Маршал\""}
{"url": "http://www.mediapool.bg/boris-dzhonsan-rusiya-izpolzva-svetovnoto-po-futbol-kakto-hitler-olimpiadata-news277041.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският външен министър Борис Джонсън каза, че президентът Владимир Путин ще се опита да подобри имиджа на Русия с домакинството на световното футболно първенство по същия начин, както Хитлер е използвал олимпиадата в нацистка Германия през 1936 г., предаде Ройтерс.\r\n\t \r\n\tВ отговори на въпроси на депутати Джонсън се съгласи с това сравнение, направено от британски депутат.\r\n\t \r\n\t\"Вашата характеристика на това, което ще се случи в Москва на световното първенство по футбол - да, мисля, че сравнението с 1936 г. наистина е правилно\", каза външният министър, цитиран от Ройтерс.", "date": "2018.03.21", "title": "Борис Джонсън: Русия използва световното по футбол, както Хитлер олимпиадата"}
{"url": "http://www.mediapool.bg/prihodite-ot-loven-turizam-rastat-i-dostigat-nad-65-mln-lv-prez-2017-g-news277042.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриходите от организиран ловен туризъм възлизат на над 6.5 млн. лв. през миналата година. Това е ръст от 1.5 млн. лв. спрямо 2016 г., отчете зам.-министърът на земеделието Атанас Добрев при откриването на 24-тото издание на международната изложба \"Природа, лов, риболов\" в Пловдив.\r\n\tГрижите за дивеча, полагани от държавните предприятия и техните ловни стопанства спомагат България да възвърне авторитета си на предпочитана ловна дестинация в Европа и света, каза Добрев.\r\n\tПрез миналата година в страната ни са ловували близо 5500 ловци, от които около 1500 са чужденци с интерес към традиционно атрактивния трофеен отстрел.\r\n\tИзминалата година е била много успешна при отстрела на трофеен благороден елен. Завоювани са 53 златни медали при 36 през 2016 г. За елена лопатар са спечелени 56 медала, от които 19 са златни, отчете Добрев.\r\n\tЛовът на дива свиня остава най-предпочитан от чуждите и от българските ловци. При този вид през миналата година има завоювани общо 267 медала, от които 88 – златни.\r\n\tПри перспективния вече лов на муфлон са отстреляни 17 животни, които са получили отличия.\r\n\tТези успехи са немислими без ежедневната грижа на горските служители и на ловците любители за поддържане на дивечовото богатство и по охрана на горите, каза Атанас Добрев.\r\n\tПо думите му това поставя високи изисквания и очаквания за отговорно отношение към горските ресурси, язовири и водоеми и намаляване на констатираните нарушения. От началото на 2018 г. проверките в горските територии са над 100 000 при общо 370 000 за цялата минала година.\r\n\t\"Една от сериозните задачи, които сме си поставили във ветеринарната област, е по време на Българското председателство да се съсредоточим върху устойчивото управление на здравето на животните, като обръщаме специално внимание на ролята на превенцията на заболяванията по дивите животни\", каза още Атанас Добрев.\r\n\tМинистерство на земеделието, храните и горите за пореден път е съорганизатор, заедно със своите държавни предприятия, Изпълнителна агенция по горите и Изпълнителна агенция по рибарство и аквакултури на изложението \"Природа, лов, риболов\" в Пловдив.\r\n\tПрез тази година по време на изложението се отбелязва и 120 години от създаването на най-старата и най-голямата ловна организация, чийто правоприемник е Националното ловно-рибарско сдружение \"Съюз на ловците и риболовците в България\". В чест на годишнината за първи път на изложението се представя част от музейната сбирка на съюза, представящ богатата и славна история на ловното и риболовно движение в България, посочват от земеделското министерство.", "date": "2018.03.21", "title": "Приходите от ловен туризъм растат и достигат над 6.5 млн. лв. през 2017 г."}
